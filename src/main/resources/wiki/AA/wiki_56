{"id": "32133", "url": "https://cs.wikipedia.org/wiki?curid=32133", "title": "Angelo Rotta", "text": "Angelo Rotta\n\nMsgre. Angelo Rotta (9. srpna 1872, Milán – 1. února 1965, Vatikán) byl římskokatolický arcibiskup a vatikánský diplomat známý svým angažmá ve prospěch Židů během druhé světové války.\n\nAngelo Rotta přijal kněžské svěcení 10. února 1895 a poté vstoupil do diplomatických služeb Svatého stolce, kde se postupně vypracovával k vyšším postům. V roce 1922 jej papež Pius XI. jmenoval titulárním arcibiskupem thébským a pověřil jej posláním internuncia ve Střední Americe. V roce 1925 se stal nunciem v balkánských zemích a v roce 1930 přijal úřad nuncia v Maďarsku a Bulharsku.\n\nJako apoštolský nuncius se za druhé světové války angažoval ve prospěch bulharských a maďarských Židů a společně s dalšími diplomaty jim zajišťoval bezpečné domy, humanitární pomoc a vydával falešná křestní osvědčení, ochranné listy, diplomatické pasy a víza, aby jim umožnil odchod do bezpečnějších zemí.\n\nMimo to ve prospěch Židů opakovaně intervenoval jak sám, tak za pomoci dalších diplomatů. 21. srpna 1944 vedl delegaci 5 šéfů diplomatických misí v Maďarsku, kteří vznesli společný protest proti zacházení se Židy a jejich deportacím do Německa. Protestovali apoštolský nuncius Angelo Rotta (Vatikán), velvyslanec Carl Danielson (Švédsko) a tři chargé d'affaires – Miguel Sanz-Briz (Španělsko), Carlos de Liz-Teixeira Branqhuinho (Portugalsko) a Antoine Kilchmann (Švýcarsko).\n\nPo válce dále pokračoval v práci v diplomatických službách až do roku 1957, kdy jako oficiál Státního sekretariátu odešel do důchodu.\n\nIzraelská komise Jad Vašem mu udělila titul Spravedlivý mezi národy v roce 1997.\n\n\n\n"}
{"id": "32134", "url": "https://cs.wikipedia.org/wiki?curid=32134", "title": "ISO 3166-2:US", "text": "ISO 3166-2:US\n\nKódy ISO 3166-2 pro Spojené státy americké identifikují 50 států, federální distrikt a 6 závislých území (stav v roce 2015). První část (US) je mezinárodní kód pro USA, druhá část sestává z dvou písmen identifikujících stát.\n\n"}
{"id": "32138", "url": "https://cs.wikipedia.org/wiki?curid=32138", "title": "Dřevohostice", "text": "Dřevohostice\n\nDřevohostice jsou městys, ležící 11 km jihovýchodně od Přerova v Olomouckém kraji pod soutokem Bystřičky s Radkovkou. Žije zde obyvatel. Oblast okolo Dřevohostic náleží do etnografické oblasti nazývané Záhoří, což je část Hané, typická svými zvyky, obyčeji, pověstmi, krojem, uměleckými řemesly apod. Okolí Dřevohostic je významné též z přírodního hlediska, roste zde několik vzácných stromů, především staré jírovce maďaly.\n\nOjedinělé nálezy broušené industrie, řazené ke kultuře s lineární keramikou, dokládají osídlení katastru Dřevohostic již v neolitu. Významnější je ovšem osídlení eneolitické (3 500 až 2 000 př. n. l.). Na severozápad od obce v Dřevohostickém lese bylo objeveno celkem 32 mohyl (lokalita sahá též na území obcí Nahošovice, Bezuchov a Hradčany). Prvních 11 objevil v roce 1889 František Přikryl, dalších 9 v roce 1908 Inocenc Ladislav Červinka, posledních 12 pak rozeznal opět Červinka v roce 1920. Zařazeny byly ke kultuře se zvoncovitými poháry a kultuře se šňůrovou keramikou. Mohyly jsou situovány na hřbet či temeno táhlého návrší v nadmořské výšce 278–300 m. V průměru mají obvykle 6–15 m, dnes dosahují výšky 1 m nad okolní povrch. Mohyly kultury šňůrové keramiky obsahují kromě skrčené kostry též milodary v podobě keramiky, sekeromlatů, broušených sekerek a štípaných nástrojů a úštěpů. Naproti tomu pohřby skrčenců kultury zvoncovitých pohárů jsou vybaveny téměř výhradně pouze zdobenými zvoncovitými poháry.\n\nPáni na Dřevohosticích sídlili na tvrzi, doložené již k roku 1368, pozdější majitelé ji přebudovali v zámek. Dřevohostické panství bylo rozsáhlé, v 17. století zahrnovalo i sedm obcí. Nejstarší písemná zmínka o Dřevohosticích pochází z roku 1326. Prvním známým majitelem je Sudek z Dřevohostic, který roku 1358 prodal polovinu městečka s tvrzí Drslavovi ze Šelmberka. V roce 1368 prodali druhou polovinu Sudkovi dědicové Hereš a Ješek Ctiborovi Tovačovskému z Cimburka. Ten získal v roce 1371 i druhý díl panství. V roce 1447 zapsal tvrz i městečko Ctiborův dědic Jan z Cimburka Oldřichovi Stošovi z Bránic. Za jeho synů a nástupců, Jana a Oldřicha z Kounic získávají dřevohostičtí právo odúmrti (1466).\n\nK významné změně v držení panství dochází v roce 1480, kdy od Oldřicha z Kounic kupují celé zboží bratři Jan, Bernard, Václav a Jindřich z Žerotína a zahajují tak slavnou žerotínskou epochu dřevohostických dějin. Načas sice získává Dřevohostice Bartoloměj Vanecký z Jemničky (1561–1587) a po něm Václav Mol z Modřelic, ale poté na Dřevohosticích opět vládnou Žerotínové v osobě Karla st. ze Žerotína. Ten byl známý jako podporovatel českých bratří, což se projevilo i v Dřevohosticích. Krom toho obci předal roku 1611 hřbitov, který funguje dodnes.\n\nRoku 1620 sice kupuje panství Jan Skrbenský z Hříště za 95 000 zlatých, ale záhy je mu zkonfiskováno a sám Skrbenský je za účast na stavovském povstání popraven. Dřevhostice se dostávají do rukou českému kancléři Václavu Eusebiu z Lobkovic, který je drží do roku 1646. Poté je krátce majitelem Max hrabě z Valdštejna, než v roce 1649 trvaleji vládnou v Dřevohosticích Kaldschmietové z Eiseberka. První z nich, Jan Kaldschmiet (1649–1682) se zapsal do dějin městečka jednak barokní přestavbou zámku, jednak ale také tím, že obec omezil na právech a utužil robotu. Jeho dědicové (1682–1693) však část práv Dřevohosticím vrátili.\n\nNa dalších sto let (1693–1799) získávají panství Oppersdorfové. Poslední členka rodu, Josefa z Oppersdorfu rozdělila panství mezi své syny a manžela Jindřicha hraběte Matušku. Jelikož ale synové zemřeli v dětském věku, Jindřich získal panství celé a držel ho do roku 1839, než jej získali Badenfeldové. Poslední majitelkou Dřevohostic byla v letech 1876–1879 Leonie z Badenfeldu, provdaná za Filipa Skrbenského z Hříště. Ta prodala celé panství i se zámkem dřevohostické obci za 255 000 zlatých.\n\nV 16. století byly Dřevohostice významnou základnou Jednoty bratrské, kterou podporovali Žerotínové. Postavila v městečku zvonici, měla tu hřbitov a dokonce školu, která byla nejstarší bratrskou školou na Moravě, neboť byla založena již roku 1561. Po třicetileté válce se museli čeští bratři vystěhovat. O moc lépe nedopadli ani Židé – ti byli vypuzeni v roce 1676 a jejich synagoga od té doby sloužila jako budova školy.\n\nV roce 1771 vypukl v Dřevohosticích velký požár, který zcela zničil jak bývalou synagogu, tak katolický kostel. Ten nebyl obnoven, přesunul se místo toho do bývalého bratrského sboru. Škola byla přesunuta do nově postavené budovy. Do sklonku 19. století spadá rozvoj spolkového života. V roce 1885 byl založen Sbor dobrovolných hasičů, mající při založení 52 členů a fungující dodnes, roku 1895 Ústřední matice školská. Významnou událostí v historii Dřevohostic byly národopisné slavnosti a výstava v červenci 1893, prezentující záhorské zvyky.\n\nAž do roku 1731 měly Dřevohostice hrdelní právo, uzpůsobené podle kroměřížské jurisdikce. Asi nejznámější exekucí byla dne 12. května 1713 poprava Mariny Cagašové z Domaželic, odsouzena z vraždy svého dítěte. Stínadla se nacházela naproti bývalému cukrovaru, později na tomto místě stála kaple sv. Kříže, dnes již zaniklá. Šibenice stála na kopci zvaném Šibence jižně od obce.\n\nK roku 1710 se v Dřevohosticích připomínají následující cechy, jejichž tradice často sahala až do 15. století: tkalcovský, ševcovský, kovářský, kožešnický, hrnčířský, řeznický, krejčovský a soukenický. Později přibyl cech mlynářský a zednický. Celkem jich fungovalo v městečku tehdy asi 14. Na konci 18. století, v roce 1791, žilo v Dřevohosticích 1282 obyvatel.\n\nPozději ale začala řemesla, a s nimi i cechy upadat a Dřevohostice získávaly čím dál více zemědělský ráz. Zemědělství dostalo nový impuls v polovině 19. století, kdy se na místních polích začíná pěstovat cukrová řepa. Nejprve ji zpracovával cukrovar v Domaželicích (1851–1858), poté v Přerově (od 1858) a na jiných místech. V roce 1894 byl založen cukrovar přímo v Dřevohosticích, zajímavý tím, že neměl napojení na železnici. Další podnikatelské aktivity měly krátkodobý charakter: v letech 1865–1869 fungovala tkalcovna, 1872–1873 na Novosadech továrna na obuv. Vznikají též první peněžní ústavy – již v roce 1738 Kontribučenská záložna, v roce 1879 pak Rolnická záložna. Dále je v roce 1862 je otevřena pošta, 1871 četnická stanice.\n\nPočátkem 20. století pokračuje rozkvět spolkového života, trvající až do počátku druhé světové války. V roce 1909 je založen Sokol, 1912 spolek včelařů, na počátku století funguje čtenářsko-pěvecký spolek Žerotín, který se ale roku 1921 rozešel (jeho knihovnu převzala nejprve škola a pak se její fond stal základem obecní knihovny). TJ Orel vznikl až po převratu roku 1921, stejně jako Okrašlovací spolek a v roce 1929 odbočka Československého červeného kříže. V zámku sídlila Ochranovna pro mravně zpustlou mládež (1901–1919), poté byla budova adaptována na obecnou a měšťanskou školu. Roku 1912 je navíc zřízena Zemská odborná škola hospodářská. Pokračuje rovněž technický a hospodářský rozvoj obce. Poté, co bylo roku 1894 zavedeno spojení telegrafní, je uvedeno do provozu roku 1909 spojení telefonní. Elektrifikace byla provedena až roku 1921. V roce 1914 byl založen Spořitelní záloženský spolek. K rozvoji dopravy přispělo zavedení autobusové linky do Bystřice, k nimž Dřevohostice tehdy administrativně přináležely, a do Přerova. Stalo se tak v roce 1919.\n\nZa druhé světové války se v Dřevohosticích vytvořila odbojová skupina v místním Sokole, jehož členy byli mimo jiné tehdejší starosta Jaroslav David a učitel a vlastivědný pracovník Leopold Smiřický. Konec války doléhá však i zde – na podzim 1944 zahynulo několik lidí při americkém bombardování. V únoru 1945 byla zavřena měšťanská škola a na zámku se ubytovali němečtí vojáci. Dřevohostice byly znovu bombardovány 4. května 1945, tentokrát Sověty. Při ústupu navíc Němci zničili několik mostů v okolí. Rudá armáda osvobodila městečko v brzkých ranních hodinách 8. května 1945.\n\nKomunisté neměli v obci před válkou zázemí, a tak zde začínali vlastně od nuly. Organizace KSČ byla založena až 12. května 1945, stejného roku vznikla odbočka Spolku čs.-sovětského přátelství. Ve volbách roku 1946 zvítězili lidovci, KSČ byla druhá. I proto byl Únor 1948 přijat se smíšenými pocity.\n\nPo Únoru nastaly v obci bouřlivé změny. Hned v roce 1948 byla zrušena Rolnická záložna i Spořitelní záloženský spolek, které nahradila Státní spořitelna. Výrazným zásahem do života obce byla ovšem kolektivizace zemědělství. JZD I. stupně bylo sice založeno již roku 1952, následujícího roku se ale rozpadlo a muselo být zřízeno JZD menšinové. Teprve v roce 1959 byly Dřevohostice prohlášeny „socialistickou obcí“, problémy ale přetrvávaly. Příjmy družstevníků byly nízké, krom toho mělo družstvo velmi nepříznivou věkovou strukturu členstva (velký podíl důchodců). Situace se zlepšovala teprve od 60. let, v letech osmdesátých již dřevohostické JZD patřilo k těm prosperujícím a vykazovalo velké hektarové výnosy.\n\nKe změnám došlo též ve školství. Mimo jiné zásluhou tehdejšího ředitele ZŠ Leopolda Smiřického (ve funkci 1949–1953 a 1954–1957) došlo k přesunutí školy ze zámku do nově postavené moderní budovy, která byla slavnostně otevřena 19. srpna 1956. Rozšířilo se též školství odborné – Zemská odborná škola hospodářská, přejmenovaná na Rolnickou školu pěstitelskou, sice v roce 1952 zanikla (do jejích prostor se nastěhovala mateřská škola, založená krátce po válce), stejně tak Zednická škola, zřízená roku 1957, fungovala jen tři roky, ale v roce 1960 bylo založeno Zemědělské odborné učiliště a v roce 1965 odbočka Lidové školy umění. Uvolněnou budovu zámku využívá od roku 1965 Ústav sociální péče pro děti a mládež jako výchovné zařízení. V městečku byla zřízena středisková knihovna. Neutichla ani spolková činnost, byť provozovaná na novém zákonném podkladě. V Dřevohosticích existovala Osvětová beseda, TJ Sokol (1953–1958 fungoval pod názvem TJ Slavoj), Svazarm zde měl střelnici, činnost vyvíjelo Myslivecká společnost.\n\nHospodářskou dominantou nadále zůstal cukrovar, který prošel důkladnou modernizací. V 60. letech zaměstnával 60 lidí. Mezi menší podniky patřilo Kovodružstvo. Poměrně rozsáhlá byla po válce stavební činnost. Kromě již zmiňované základní školy byla postavena nová budova samoobsluhy, most na Chmelín, smuteční síň, benzínová stanice, vybudována byla veřejná kanalizace a několik nových obytných budov. Opraveny byly budovy kina a sokolovny.\n\nDřevohostice patřily až do roku 1960 k okresu Bystřice. Po správní reformě a vytvoření nových okresů byly přiřazeny k okresu Přerov, o což ostatně místní zastupitelstvo žádalo už v roce 1919. V roce 1963 se dřevohostické JZD sloučilo s JZD v Turovicích a 1964 s JZD v Nahošovicích, čímž byl dán základ vytvoření Dřevohostic jako střediskové obce pro širší okolí. K dřevohostickému MNV byly pak připojeny v roce 1964 Nahošovice a Turovice, v roce 1976 Lipová, Křtomil, Oprostovice, Radkova Lhota, Radkovy a Bezuchov. V roce 1983 se všechny uvedené obce staly místními součástmi Dřevohostic ( kromě Bezuchova) a tento stav trval až do roku 1990. Četnická stanice, po válce fungující jako stanice SNB, byla zrušena k 1. červenci 1964.\n\nJiž po obecních volbách v roce 1990 se od Dřevohostic odtrhly všechny připojené obce. V devadesátých letech bylo zrušeno kino a hlavně zanikl ještě nedávno prosperující cukrovar. Dnes tedy kromě zemědělského družstva funguje z větších podniků pouze firma Z & Z Dřevohostice, s.r.o., která dává práci 25 lidem. Zabývá se výrobou a opravami elektromotorů. Nadále funguje základní škola i ústav sociální péče V Dřevohosticích je nyní aktivních několik spolků, především tradiční Sokol, Sbor dobrovolných hasičů, Myslivecká sdružení a spolek včelařů. Dále tu je kynologický klub, minulost obce propagující vlastivědný spolek Žerotín a konečně oddíl mažoretek. Od 23. dubna 2008 byl obci obnoven status městyse.\n\nDřevohostický zámek byl původně gotickou tvrzí ze 14. století. Na přelomu 16. a 17. století jej nechal zásadně přestavět v renesančním duchu Karel starší ze Žerotína. Autorem vlastních úprav byl snad italský stavitel Girolamo Vlach. Ten do stavby pojal gotickou průjezdní věž a bránu orámoval renesančním bosovaným portálem. Zřejmě jeho úpravou je též výstavba masivní zdi kolem zámku, před níž byl vodní příkop napájený blízkým potokem. Interiér stavitel vyzdobil oblouky nad arkádovým ochozem, spočívajícími na hranolových pilířích (v přízemí) a na toskánských sloupcích (v patrech). K další přestavbě došlo už v době barokní. Vnější fortifikaci nechal vybavit rozměrnými okrouhlými baštami v roce 1649 Jan Kaltschmied z Eisenberka. V roce 1844 byly dále upraveny fasády a arkády, zároveň došlo při rozšiřování parku k odstranění opevnění.\n\nDnes má zámek podobu dvoupatrové čtyřkřídlé budovy (38 x 31 m) kolem nevelkého nádvoří. Na třech stranách nádvoří je renesanční arkáda. Nad jižním vstupním křídlem je pětipatrová hranolová věž. Vstup je zdoben renesančním portálem. Z opevnění se zachoval pouze zbytek hradby s dvěma baštami jižně od zámku a část vodního příkopu. Pozůstatky gotické tvrze jsou dosud rozeznatelné v přízemí kolem průjezdu a jižního nároží. Okolo zámku byl malý park s exotickými stromy a keři, v 19. století měli nedaleko majitelé zámku bažantnici a rozsáhlé skleníky s pomeranči a fíky. Skleníky jsou dnes již zrušené a na jejich místě je nová zástavba.\n\nPo odkoupení zámku obcí sloužila jeho budova v letech 1898–1901 jako ubytovna pro výletníky. V období 1901–1919 zde Jubilejní jednota lidumilů na Moravě provozovala Ochranovnu pro mládež mravně zpustlou. Následně je zámek adaptován na školu, která v něm fungovala v letech 1919–1956. Po další adaptaci zámek převzal roku 1965 Ústav sociální péče, který zde sídlil do roku 2001. V současnosti je zámek v letních měsících přístupný turistům, v zámku se nachází pamětní síň Lva kardinála Skrbenského, výstava ak. sochaře Jiřího Lendra a jiné stálé expozice. K prohlédnutí i ke slavnostním účelům zde funguje obřadní síň. K dispozici je také konferenční místnost. Možná je i vyhlídka z věže. V přízemí zámku funguje Informační centrum a v předzámčí se nachází unikátní Hasičské muzeum.\n\nK zámku se váže pověst o místní Bílé paní.\n\nFarní kostel sv. Havla byl původně bratrským sborem, jak dodnes dokládá nápis na jeho větrníčku – I B A 1579, což znamená Jan Blahoslav Apterix (= bezperý). Současný vzhled získal kostel po roce 1771. V interiéru jsou instalovány obrazy od Ignáce Raaba, před kostelem stojí barokní kříž z roku 1768 s ukřižovaným Kristem.\n\nRenesanční věž, vysoká 20 m, je položena asi 100 m od farního kostela v místech, kde býval bratrský hřbitov. Věž původně postavili čeští bratři jako zvonici v roce 1521.\n\nZáhorský žudr u domu č. p. 17 na náměstí proti radnici je unikátní architektonickou památkou z 18. století..\n\nV Dřevohosticích je rozmístěna celá řada soch světců, většina z nich je barokních:\n\nK dalším církevním památkám můžeme připočítat kamenný kříž na hřbitově z roku 1765 a Mariánský sloup z roku 1768\n\nZ éry první republiky pochází pomník padlým z 1. světové války, dílo akademického sochaře Julia Pelikána. V roce 1947 byly na pomníku odhaleny další dvě kovové desky se jmény obětí 2. světové války. V roce 1947 byl navíc odhalen památník osvobození Rudou armádou, postavený brigádníky podle návrhu Petra Kotka. Oba pomníky stojí v parku na náměstí.\n\n\n\n\n"}
{"id": "32139", "url": "https://cs.wikipedia.org/wiki?curid=32139", "title": "Horní Nětčice", "text": "Horní Nětčice\n\nHorní Nětčice jsou obec ležící v okrese Přerov. Žije zde obyvatel a jejich katastrální území má rozlohu 445 ha.\n\nPrvní písemná zmínka o obci pochází z roku 1384.\n\n\n"}
{"id": "32140", "url": "https://cs.wikipedia.org/wiki?curid=32140", "title": "Horní Těšice", "text": "Horní Těšice\n\nHorní Těšice je obec v okrese Přerov v Olomouckém kraji, vzdálená asi 7 km jihovýchodním směrem od Hranic na Moravě. Žije zde obyvatel.\n\nPrvní písemná zmínka o obci pochází buďto z roku 1131 (listina olomouckého biskupa Jindřicha Zdíka), ale pravděpodobněji na základě posledního historického bádání až z roku 1380.\n\nObec se rozkládá v nadmořské výšce od 320 do 360 m n. m. a to v geomorfologickém celku zvaném Podbeskydská pahorkatina, která je součástí oblasti Západobeskydské podhůří. Průměrná roční teplota se v obci pohybuje okolo 8° C a průměrné srážkové úhrny kolem 670 mm za rok. Pedogeografickým pohledem je obec obklopena dvěma typy půdy, totiž hnědou půdou (jílovce, břidlice a pískovce) a oglejenou půdou (svahové sedimenty). Katastrální území má rozlohu 3,2 km (321 ha).\n\nZajímavostí v okolí je přírodní památka Těšice, kde se vyskytuje chráněný Upolín evropský.\n\n\n"}
{"id": "32141", "url": "https://cs.wikipedia.org/wiki?curid=32141", "title": "Hradčany (okres Přerov)", "text": "Hradčany (okres Přerov)\n\nHradčany jsou obec ležící v okrese Přerov. Žije zde obyvatel a jejich katastrální území má rozlohu 533 ha.\n\nPrvní písemná zmínka o obci pochází z roku 1160.\n\n"}
{"id": "32142", "url": "https://cs.wikipedia.org/wiki?curid=32142", "title": "Troján", "text": "Troján\n\nTroján (někdy též trojan či spíše zastarale trójan) je označení příslušníka skupiny planetek, obíhajících po stejné dráze jako planeta Jupiter, tedy jejich oběžné dráhy jsou v komensurabilitě 1:1 s drahou Jupiteru. V důsledku rezonančního gravitačního vlivu Jupiteru jsou soustředěny kolem bodů, předcházejících o 60°, respektive následujících o 60° planety (tedy kolem libračních center L resp. L soustavy Slunce-Jupiter). \n\nPrvním objeveným trojánem byla planetka (588) Achilles, kterou objevil v roce 1906 Max Wolf na hvězdárně v Heidelbergu (Německo) a pojmenoval ji podle jednoho z hrdinů \"trójské války\". Tato planetka se pohybuje kolem libračního bodu L.\n\nV roce 2005 bylo mezi trojány počítáno 936 objektů s definitivním označením a 891 pouze s provizorním označením (k 23. srpnu 2005). V roce 2016 to bylo celkově přes 6400 těles. V libračním bodu L bylo až dosud nalezeno více těles, než v bodě L. \n\nVzhledem k tomu, že mezi těmito tělesy nezbytně musí docházet k častým srážkám, jejich počet se v čase mění. V seznamech planetek jsou označeny kódem JUT ve sloupci „Typ obj.“.\n\nVzhledem k výjimečnosti dráhy Achilla došlo na návrh Johanna Palisy mezi astronomy k dohodě, že i další podobné planetky budou pojmenovávány podle hrdinů trójské války, popisované v eposu Ílias, jehož autorství je připisováno Homérovi. Později byla tato konvence upřesněna v tom smyslu, že objekty soustředěné v blízkosti bodu L budou pojmenovávány podle obléhajících Řeků (výjimkou je planetka (624) Hektor, pojmenovaná ještě před přijetím tohoto dodatečného pravidla), zatímco objekty kolem bodu L budou pojmenovány podle obránců města Trója (výjimkou je planetka (617) Patroclus).\n\nJupiterovi trojáni patří k velmi tmavým tělesům sluneční soustavy, s albedem v rozmezí od 0,02 do 0,07. Zatím největším z nich je (624) Hektor o rozměrech přibližně 370 × 195 km.\n"}
{"id": "32144", "url": "https://cs.wikipedia.org/wiki?curid=32144", "title": "Digitální fotoaparát", "text": "Digitální fotoaparát\n\nDigitální fotoaparát je fotoaparát, zaznamenávající obraz v digitální formě, takže může být okamžitě zobrazen na zabudovaném displeji nebo nahrán do počítače. Od roku 2006 digitální fotoaparáty na trhu dominují.\n\nZákladní funkcí digitálního fotoaparátu je snímání statických obrazů do podoby tzv. digitální fotografie a umožnit tak jejich další zpracování, např. pomocí běžného počítače, jejich tisk či vyvolání speciální osvitovou jednotkou do výsledné podoby jako u klasické fotografie.\n\nDnešní digitální fotoaparáty nabízí kromě své základní funkce také řadu další doplňujících a rozšiřujících funkcí, které souvisejí ať už přímo či nepřímo se zpracovávanými obrazovými daty. Některé fotoaparáty tak dokáží kromě obrazu zaznamenat i pohyblivé scény ve formě videa nebo zvukový záznam ve formě ozvučeného videa nebo jako poznámky k pořízeným snímkům.\n\nPrincip digitálního fotoaparátu vychází z konstrukce klasického fotoaparátu. Jádrem přístroje je světlocitlivá plocha snímače na bázi technologie CCD nebo CMOS. Na plochu senzoru je promítán obraz přes systém optických čoček v objektivu. Světelná energie, která přichází ze snímaného prostoru (scény), je v jednotlivých pixelech (obrazových bodech) převáděna na elektrický signál a uložena v podobě vázaného náboje (u technologie CCD). Náboj vzniká postupně během expozice čipu, kdy je otevřena uzávěrka fotoaparátu a světlo může dopadat na čip. Princip vzniku elektrického náboje je založen na fotoelektrickém jevu s tím rozdílem, že náboje neodtékají okamžitě do vnějšího obvodu ale jsou izolovány v nábojových zásobnících v elektricky izolované struktuře čipu.\n\nPo uzavření uzávěrky jsou vygenerované náboje z čipu postupně odváděny a měřeny speciálním zesilovačem pro každý jednotlivý pixel. Takto získaný signál je a dále převeden AD převodníkem na signál v binárním kódu. Vzniklý datový proud je pak pomocí mikroprocesoru různě upravován a převeden do některého grafického formátu používaného pro záznam obrazových dat, např. raw, JPEG nebo TIFF. Výsledný datový soubor je uložen zpravidla na paměťové médium v podobě paměťové karty nebo vestavěné paměti typu Flash-EEPROM tj. elektricky mazatelná paměť s trvalým záznamem, který je uchován i bez přívodu elektrického napětí. Existují i přístroje, které dokážou fotografie nebo videosekvence přímo zaznamenat na CD nebo magnetické pásky, ovšem to je běžné spíše v oblasti digitálních videokamer.\n\nDnes se téměř výhradně používají digitální fotoaparáty se snímači umožňujícími pořizovat fotografie barevné. To ve většině případů zajišťuje tzv. Bayerova maska, v níž jsou z každých čtyř buněk snímače dva překryty zeleným filtrem, jeden červeným a jeden modrým. Toto uspořádání je dáno návazností na spektrální citlivost lidského zraku, který je v oblasti zelené barvy nejcitlivější. Například čtyřmegapixelový snímač obsahuje dva miliony bodů citlivých na zelenou, a po milionu bodů citlivých na červenou a modrou. Zbývající barevná informace se ve výsledném snímku dopočítává.\n\nVýjimkou jsou senzory Foveon, které jsou založeny na principu pronikání světla o různých vlnových délkách do různé hloubky. Každý pixel tedy má zaznamenány informace o všech třech barvách a interpolace tedy není třeba. Proto může mást rozlišení − je nutno jej vydělit třemi. Dalším alternativním typem senzorů je Super CCD, které mají čtvercovou síť otočenou o 45°. Posledním typem je Super CCD EXR.\n\nPro srovnání: lidské oko obsahuje cca 6-8 milionů buněk citlivých na barvu (čípků) a až 150 milionů buněk citlivých na jas (tyčinek). V oblasti barevného rozlišení tak digitální fotoaparáty lidské oko prakticky překonaly. V současné době (2008) ale fotoaparáty nedosahují dynamického rozsahu oka.\n\nPrvní digitální fotoaparáty přinesl vesmírný výzkum. Snímkovací přístroje umístěné na bezobslužných vesmírných sondách v 60. letech pořizovaly snímky zprvu tak, že snímek nafotografovaly na černobílý film, ten se v přístroji automaticky vyvolal, vyvolaný negativ byl oskenován a v číslicové podobě odvysílán na Zemi. Toto uspořádání tvořilo jakýsi hybrid filmové a digitální fotografie. Odvysílání obrazového signálu číslicově poskytovalo výhodu odolnosti vůči poruchám a snížení potřebného vysílacího výkonu, a tím i šetření omezenými energetickými zdroji sondy.\n\nV 70. letech jsou již fotoaparáty vesmírných sond vybavovány černobílými i barevnými obrazovými snímači se snímacími elektronkami. Analogový signál přicházející ze snímače během expozice snímku je převáděn na digitální a odvysíláván na Zemi. Princip přímého elektronického sejmutí obrazu a převedení obrazového signálu do číslicové podoby je tak již stejný jako u novodobých digitálních fotoaparátů.\n\nVůbec první prototyp přenosného digitálního fotoaparátu vyvinul roku 1975 Steve Sasson, inženýr firmy Kodak. Fotoaparát obsahoval černobílý obrazový snímač CCD o rozlišení 0,01 megapixelu. Získaný analogový signál ze snímače byl převeden na číslicový pomocí analogově-číslicového převodníku z digitálního voltmetru a následně zaznamenán na magnetofonovou kazetu. Fotopřístroj byl napájen 16 akumulátory NiCd. Sejmutí a uložení jedné fotografie trvalo 23 sekundy. Výsledné snímky se z kazety promítaly prostřednictvím počítače na televizní obrazovku. Přístroj vážil asi 4 kg a měřil zhruba 15 × 26 × 15 cm.\n\nPrvním komerčně vyráběným fotoaparátem, který zaznamenával snímky do počítačových souborů, byl v roce 1988 Fuji DS-1P, používající 16 MB interní paměti.\n\nV roce 1991 byla uvedena první digitální zrcadlovka, Kodak DCS-100. Měla 1,3megapixelový snímač a stála 13 000 $.\n\nZabudovaný displej přišel s přístrojem Casio QV-10 (1995).\n\nPrvním fotoaparátem zapisujícím na karty Compact Flash byl Kodak DC-25 o rok později.\n\nDigitální fotoparáty cílené na běžné spotřebitele měly nejdříve poměrně nízké rozlišení. V této třídě byla hranice jednoho megapixelu prolomena až v roce 1997.\n\nPravděpodobně prvním přístrojem schopným nahrávat video byl Ricoh RDC-1, prodávaný od roku 1995.\n\nV oblasti digitálních zrcadlovek byl zlomový rok 1999, kdy Nikon uvedl model D1. To byla první digitální zrcadlovka vyvinutá samostatně tradičním výrobcem, s cenou pod 6000 $. To bylo dosažitelné pro profesionální fotografy a další náročné uživatele. Zrcadlovka používala objektivy s bajonetem Nikon F, takže tehdejší zákazníci Nikonu mohli využít svou stávající výbavu.\n\nRoku 2003 Canon představil šestimegapixelový EOS 300D, první digitální zrcadlovku s cenou pod 1000 $ určenou pro amatéry.\n\nMaximální dosažené rozlišení fotoaparátu v roce 2007 bylo 4000 megapixelů, získané skenováním negativu z velkoformátového fotoaparátu (s rozměrem filmu 24 × 36 cm).\n\nExistuje několik kategorií fotoaparátů vyráběných s ohledem na nároky a vyspělost cílového uživatele:\n\n\n\n\n\nRozdělení digitálních fotoaparátů podle konstrukce:\n\n\n\n\n\n\n\n"}
{"id": "32145", "url": "https://cs.wikipedia.org/wiki?curid=32145", "title": "Expoziční čas", "text": "Expoziční čas\n\nExpoziční čas (doba expozice, rychlost závěrky) je doba, po kterou je závěrka fotoaparátu otevřena a umožňuje tak světlu dopadat na obrazový senzor nebo film ve fotoaparátu. \n\nExpoziční čas je jedním ze tří základních parametrů expozice fotografie — dalšími jsou clonové číslo a citlivost filmu nebo obrazového senzoru. Správná expozice záleží na přizpůsobení těchto tří parametrů světelným podmínkám předmětu snímku.\n\nDoba expozice může (negativně nebo naopak kreativně) ovlivnit podobu těch částí snímku, které se v době expozice pohybují. Příliš dlouhá doba expozice způsobí jejich rozmazání, velmi krátká doba expozice naopak jejich „strnutí“ v čase. S dobou expozice se tak dá experimentovat, zaměřovat se na kontrast mezi pohybujícími se a nehybnými objekty na snímku, švenkovat s fotoaparátem během expozice nebo během ní zoomovat… pro vytvoření kreativních fotografií.\n"}
{"id": "32146", "url": "https://cs.wikipedia.org/wiki?curid=32146", "title": "Clona", "text": "Clona\n\nClona je v optice zařízení, které reguluje nebo omezuje množství světla procházejícího objektivem fotoaparátu (dalekohledu, mikroskopu atd.) Je umístěna mezi čočkami tak, aby neomezovala zorné pole. Může být pevná nebo proměnná v určitém rozsahu. Proměnná clona funguje podobně jako lidská oční zornice a kontroluje množství světla, které dopadá na fotocitlivý materiál nebo obrazový snímač. \n\nPoprvé použil clonu Noël Marie Paymal Lerebours v roce 1855. Jednalo se o otočnou clonu se třemi různými otvory, které se nastavovaly na přední straně objektivu. Lamelovou clonu snad vynalezl francouzský vynálezce a průkopník fotografie Nicéphore Niépce.\n\nVelikost clony se udává pomocí clonového čísla:\n\nTedy platí, že čím větší otvor (apertura), tím menší clonové číslo. Množství světla, které dopadne za jednotku času na film nebo senzor, je nepřímo úměrné druhé mocnině clonového čísla. Dvojnásobné clonové číslo znamená čtvrtinu světla, proto se clonová čísla na objektivech uvádějí jako násobky odmocniny ze dvou (1,4 - 2 - 2,8 - 4 - 5,6 atd.), což odpovídá pokaždé polovičnímu množství světla. Clona se někdy uvádí ve tvaru \"f/<clonové číslo>\", eventuálně jako poměr či zlomek se clonovým číslem ve jmenovateli. Tento tvar se vžil právě proto, že při nezměněném clonovém čísle a měnící se ohniskové vzdálenosti se sice mění i velikost otvoru, ale množství světla dopadajícího na film nebo senzor za jednotku času se nemění.\n\nClonové číslo odpovídající maximálnímu možnému otevření clony se označuje jako světelnost objektivu. Máme-li tudíž objektiv s ohniskovou vzdáleností 40 mm a světelností značenou jako \"f\"/4 či 1:4, je maximální průměr otevřené clony 10 mm, což odpovídá clonovému číslu 4.\n\n\nPevná clona je obvykle mezikruží z tenkého černěného plechu. Užívá se hlavně v dalekohledech pro vyloučení paprsků, odražených od stěn tubusu a pod. Nejjednodušší proměnlivá clona je otočný segment s otvory různé velikosti, které se dají přesunout do osy optiky. Objektiv tedy nabízí jen několik clonových čísel a změna clony je skoková. \n\nModerní fotoaparáty používají lamelovou (také \"irisovou\") clonu, kterou lze regulovat spojitě v jistém rozmezí. Lamelová clona má větší počet lamel srpkovitého tvaru z tenkého černěného plechu. Jedním koncem jsou uchyceny otočně v těle objektivu, na druhém konci mají krátký kolíček, který se pohybuje v drážce otočného prstence, jímž se clona nastavuje. Díky tomuto uspořádání se otvor clony v širokých mezích mění a přesto zůstává zhruba kruhový.\n\n\n"}
{"id": "32149", "url": "https://cs.wikipedia.org/wiki?curid=32149", "title": "Jackson Pollock", "text": "Jackson Pollock\n\nPaul Jackson Pollock (28. ledna 1912 Cody, Wyoming – 11. srpna 1956 Springs, East Hampton, New York) byl americký abstraktní malíř. Svá vrcholná díla vytvořil technikou drippingu, což bylo nalévání nebo nakapávání aluminiové barvy na rozměrné plátno položené na podlaze. Tímto způsobem vznikla složitě strukturovaná plocha nátěrů, na které Pollock použival i další materiály jako drcené sklo, sádru, hřebíky, písek. Rychlé a zdánlivě impulzivní vytváření obrazů, se kterým Pollock přišel, se stalo jedním ze znaků abstraktního expresionismu, hnutí, které zdůrazňovalo spontaneitu při tvorbě. Pro způsob Pollockovy malby se používal termín action painting neboli akční malba. \n\nNarodil se jako nejmladší, pátý syn Stelly May McClure a LeRoye Pollocka. Rodina často měnila bydliště; jen v letech 1913–1928 se rodina, žijící v té době v Kalifornii, osmkrát stěhovala. Otec byl často nepřítomný a matka byla silně autoritativní osobností. Sourozenci ale velmi drželi spolu.\n\nV roce 1923 jako jedenáctiletý poprvé navštívil indiánskou rezervaci v Arizoně; objevil zde nevšední motivy abstrakce zvané „primitivní umění“ amerických indiánů. Velký vliv na Jacksonův zájem o umění měl bratr Charles (1902–1988), který se rovněž stal malířem. Od roku 1922 začal z Los Angeles, kde bydlel, domů posílat výtisky časopisu \"The Dial\", jehož prostřednictvím získával Jackson informace o moderním umění. V roce 1927 pracoval spolu se svým bratrem Sanfordem jako požární hlídka v lesích Velkého kaňonu. \nV této době vyšly najevo jeho sklony k alkoholismu, které ho provázely po celý život. Nejen kvůli němu, ale i pro svou vzpurnou povahu, která ho přiváděla do konfliktů s autoritami, byl několikrát vyloučený z různých škol, mj. z Manual Arts High School v Los Angeles, kterou navštěvoval v letech 1925–1929. Zde studoval na kurzech Fredericka Johna Schwankowského (1885–1974), který prohloubil jeho přehled po abstraktním umění a uvedl ho do teosofických nauk Džiddú Krišnamúrtiho a Rudolfa Steinera, které ho na určitou dobu ovlivnily.\n\nKdyž byl z Manual Arts High School znovu vyloučen, navštívil s bratry Charlesem a Frankem Pomona College v Claremontu, aby si prohlédli nástěnnou malbu \"Prométheus\" od mexického malíře José Clemente Orozca. Mexická nástěnná malba byla jedním z hlavních impulzů určujících směr Pollockovy tvorby. V roce 1930 následoval bratry do New Yorku, kde prožil zbytek života. Zde pokračoval ve vzdělávání na Art Students League of New York. Napřed krátce navštěvoval kurzy sochařství a v listopadu 1930 se zapsal do kurzů Thomase Harta Bentona, představitele směru nazývaného americký regionalismus. Jednalo se o figurální realistické malířství, které stálo v opozici vůči avantgardním směrům. Pollock se s Bentonem spřátelil a navštěvoval ho i po té, co se pedagog v roce 1932 z New Yorku odstěhoval. V létě roku 1932 odjel Pollock do Los Angeles, kde poznal dalšího mexického muralistu, David Alfaro Siqueirose. Nástěnná malba mexických umělců – v roce 1933 sledoval Diega Riveru při práci na malbě pro newyorské Rockefeller Center – Pollocka natolik zaujala, že se v roce 1936 účastnil Siqueirosovy dílny \"Laboratory of Modern Techniques in Art\", kterou Mexičan vedl v New Yorku. Zdokonalil se zde v používání syntetických barev a poznal techniku polévání plátna barvou, kterou později rozvinul ve svých \"drippings\". V té době byl přesvědčený, že budoucnost malířství představuje nástěnná malba.\nNa naléhání bratra Sanforda absolvoval v prosinci 1937 detoxikační kúru. Bez valného výsledku, v létě příštího roku se z alkoholismu léčil v Bloomingdale Insane Asylum v New Yorku. Výsledek však přinesla až psychoterapie u psychologa Josepha L. Hendersona (1903–2007), zástupce analytické psychologie C. G. Junga, kterou absolvoval počátkem roku 1939. Pollock nedokázal vždy popsat své stavy verbálně, proto Hendersonovi přinášel kresby odrážející jeho niterné pocity. Jejich soubor přešel do dějin umění pod názvem \"psychoanalytické kresby\". Po Hendersonově odchodu z New Yorku pokračoval v léčbě u dalšího psychologa, Violeta Stauba de Laszlo.V květnu 1939 viděl Picassovu Guernicu. Reflexe tohoto obrazu se pak objevují na několika Pollockových obrazech. V roce 1941 navštívil výstavu \"Indiánské umění ve Spojených státech\", pořádanou Muzeem moderního umění. Zde ho zaujaly obrazy indiánů kmene Navaho, vytvářené na podlaze pomocí písku. To byl další zdroj inspirace pro jeho pozdější drippings. \n\nV říjnu 1942 byl v galerii McMillen zastopupený na výstavě \"Americké a francouzské malířství\", které se zúčastnila také jeho pozdější manželka Lee Krasnerová, v té době známější než Pollock. Poté, co se Pollockův bratr Sand odstěhoval s rodinou do Connecticutu, začali oba malíři žít v jeho bytě na Eight Street. Stále se však potýkali s existenčními potížemi: Ve druhé polovině roku 1942 pracoval Pollock jako čistič válečků v jedné tiskárně a rok nato také jako hlídač v Museum of Non-Objective Painting, předchůdci Guggenheimova muzea. \n\nDůležité pro Pollocka bylo seznámení s Peggy Guggenheimovou (1898–1979), která sbírala obrazy současných evropských a amerických malířů a vlastnila galerii na Manhattanu s názvem The Art of This Century Gallery (Galerie umění tohoto století). Z podnětu Pieta Mondriana zahrnula v roce 1943 do výstavy Spring Salon for Young Artists (Jarní salón pro mladé umělce) i Pollockův obraz \"Stenographic Figure\" (Stenografická postava), ještě téhož roku mu uspořádala samostatnou výstavu a stala se smluvně jeho galeristkou. V roce 1944 zakoupilo Museum of Modern Art dílo \"She-Wolf\" (Vlčice). Krasnerová ho v té době přiměla, aby podstoupil homeopatickou kůru, která mu měla pomoci od návyku na alkohol. V říjnu 1945 se Krasnerová s Pollockem vzali a měsíc nato se odstěhovali na ostrov Long Island. V jeho východní části v osadě Springs zakoupili dům se stodolou, prostředky na nákup získali z hypotéky a půjčky od P. Guggenheimové. V rozlehlé stodole si Pollock zřídil ateliér, kde mohl vytvářet své velkoformátové obrazy. Dnešní poloha stodoly však není původní. Manželé ji přestěhovali, protože jim stínila ve výhledu. Springs se pak stalo místem, kde se usazovali i další američtí umělci. Dokladem rostoucí Pollockovy prestiže bylo první zastoupení na pravidelné \"Annual Exhibition of Contemporary American Painting\" (Výroční výstava současného amerického malířství), pořádané v roce 1946 ve Whitney Museum of American Art.\n\nRok 1947 byl pro Pollocka významný především tím, že začal malovat metodou \"drippings\" (z angl. \"to drip\" – kapat, vylít). Spočívala v tom, že malíř nechával ze špachtlí či tyček skapávat praménky barvy na plátno, položené na podlaze, ze všech stran. Proběhla také jeho poslední výstava v galerii Peggy Guggenheimové, která se rozhodla odjet do Evropy. Jeho novou galeristkou se stala Betty Parsons (1900–1982), u které měl hned následujícího roku 1948 samostatnou výstavu. Absolvoval rovněž další protialkoholickou kůru. Tím začalo jeho z uměleckého hlediska nejplodnější období, které trvalo čtyři roky. Ukončil je další záchvat alkoholismu, který propukl na večírku pořádaném v listopadu 1950 při příležitosti dokončení práce na dokumentárním filmu Hanse Namutha (1915–1990), který Pollocka při malování natáčel a fotografoval. Poté až do konce života maloval Pollock už jen sporadicky.\n\nMezitím byl v roce 1949 zastoupený na důležité výstavě \"The Intrasubjectives\" v galerii Samuela M. Kootze (1898–1982), na které vystavovali také Arshile Gorky, Willem de Kooning, Robert Motherwell, Ad Reinhardt, Mark Rothko a další; tato akce prezentovala práce umělců, pro jejichž tvorbu razil kritik Robert Coates (1897–1973) termín abstraktní expresionismus.V témže roce vyšel v časopisu Life o Pollockovi rozsáhlý materiál s titulkem: \"Jackson Pollock: Je to největší žijící malíř ve Spojených státech?\" V roce 1950 se zúčastnil několika výstav, mj. Benátského bienále, P. Guggenheimová mu rovněž v Benátkách uspořádala samostatnou výstavu.\n\nV dalších letech maloval Pollock málo a od roku 1954 takřka vůbec. Přesto byly jeho obrazy zastoupeny na prestižních výstavách v USA i v Evropě. Pokud měl samostatnou výstavu, měla spíše charakter retrospektivy, protože z nové tvorby ji nebylo možné sestavit. To byl i případ první výstavy u Pollockova nového galeristy Sidney Janise (1896–1989), která se uskutečnila roku 1952. V témže roce proběhla velká retrospektiva Pollockova díla v Bennington College v Benningtonu ve státě Vermont. Kurátorem výstavy byl vlivný kritik Clement Greenberg, který byl první, kdo Pollockovo dílo ocenil, psal o něm a přátelil se s ním. Putovní výstava \"12 současných amerických malířů a sochařů\", kde byl Pollock zastoupený, představila v roce 1953 práce amerických abstraktních expresionistů i v Evropě – hostila ji Paříž, Oslo, Curych, Düsseldorf, Stockholm a Helsinky. V roce 1954 už Pollock téměř přestal malovat. Ačkoliv na své třetí výstavě u Janise vystavil několik nových pláten, měla výstava opět spíše charakter retrospektivy.\nLee Krasnerová, která měla v roce 1955 samostatnou výstavu v newyorské Stable Gallery, se v červenci 1956 rozhodla odletět do Evropy. Za její nepřítomnosti se k Pollockovi nastěhovala jeho milenka, mladá malířka Ruth Kligmanová (1930–2010). Dne 11. srpna téhož roku narazil automobil, řízený opilým malířem, do stromu. Pollock a kamarádka Kligmanové zemřeli, Kligmanová sama nehodu přežila s těžkým zraněním. Pollock byl pohřben ve Springs, na hřbitově Green River. Plánovaná velká retrospektiva, na jejíž realizaci měl Pollock spolupracovat, se v Muzeu moderního umění uskutečnila na přelomu let 1956 a 1957 jako posmrtná. V roce 1985 byla založena Nadace Jacksona Pollocka a Lee Krasnerové.\n\n Pollockovo dílo čerpalo v průběhu doby z mnoha zdrojů. Jeho tvorba se pokoušela o syntézu mexického umění a umění severoamerických indiánů s evropským avantgardním uměním, zejména surrealismem. Významné bylo v roce 1937 jeho setkání s malířem Johnem D. Grahamem (1886–1961), který v něm prohloubil zájem o dílo Carla Gustava Junga a zasvětil ho do základů šamanismu, indiánské magie a rituálů.\n\nPollockovy počátky však jsou spjaté s tzv. americkým regionalismem. Jeho učitel na newyorské Art Students League Thomas Hart Benton byl předním zástupcem tohoto směru v malířství. Rané Pollockovy obrazy, jejichž námětem bývají realistické výjevy ze života v Americe, vznikly evidentně pod Bentonovým vlivem. Postupem doby Pollock tuto tematiku opouštěl, zůstal mu však smysl pro rytmickou, dynamickou kompozici. V New Yorku přišel Pollock do styku s dílem mexických muralistů José Clemente Orozca a Davida Alfara Siqueirose. Experimentální techniky, které používali, tvorba velkoformátových obrazů a používání průmyslových nátěrových hmot, to vše mělo trvalý dopad na Pollockovu práci.\n\nDalší významný vliv na Pollocka měl surrealismus. Jeho důraz na nevědomí při vytváření uměleckého díla se shodoval s jeho vlastní zkušeností. Jako součást léčby alkoholismu absolvoval Pollock několikrát psychoanalýzu; jeho terapeuti, kteří byli stoupenci učení švýcarského psychiatra Carla Gustava Junga, ho přiměli analyzovat své kresby a hledat v nich své nevědomé psychické procesy. Surrealističtí umělci také doufali, že proniknou do nevědomí pomocí automatismu, techniky, při níž umělcova ruka putuje po celém povrchu malby s co nejmenší vědomou kontrolou. V raných dílech jako \"Vlčice\" (1943, Muzeum moderního umění, New York), kombinoval Pollock surrealistický automatismus s tématy svého zájmu, jakými byly antické sochařství, indiánské mýty a díla španělského umělce Pabla Picassa. Do roku 1946 tak tvořil Pollock pod vlivem nejrůznějších uměleckých směrů a umělců: zajímala ho theosofie, šamanismus amerických indiánů a jejich primitivní umění, učení Carla Gustava Junga, surrealismus. Z evropských umělců to byli zejména Max Ernst, André Masson, Pablo Picasso, Salvador Dalí, Joan Miró a Hans Hofmann. \n\nPo přestěhování na Long Island v roce 1947 začal Pollock vytvářet své charakteristické velkoformátové abstraktní obrazy. Položil plátno na podlahu a ze všech stran naléval barvu přímo na něj. Tato nová metoda byla zčásti odvozena od jeho zájmu o indiánské pískové malby, které jsou vytvořeny na zemi pomocí písku různých barev, vypuštěného z ruky. Pro tuto Pollockovu metodu se ujal název \"dripping\", nicméně nebyl prvním, kdo ji použil – před ním např. Max Ernst. Typický pro toto období je obraz \"Podzimní rytmy\" (1950, Metropolitní muzeum umění, New York). Jeho abstrakce spočívá v tom, že neobsahuje žádný přímý odkaz na vnější svět. Pollock ho nicméně popsal jako pokus vyvolat rytmickou energii z přírody (jak naznačuje název – rytmus podzimu).\n\nKritik Harold Rosenberg (1906–1978) pro Pollockův způsob malby použil termín akční malba (action painting). Tento pojem se poprvé objevil v jeho článku z roku 1952, nazvaném \"The American Action Painters\". Zde Rosenberg definoval malbu jako akci. Druhým soudobým směrem v USA bylo tehdy \"color field painting\" (malba barevných polí). Představitelé tohoto proudu – Mark Rothko, Barnett Newman a Clyfford Still – zaplňovali plátna barevně jednolitými barevnými poli; věřili na emocionální působení barvy.\n\nPollock zesiloval dynamiku svých obrazů kompozicemi, které kladly stejný důraz na všechny části obrazu a nenabízely tak vizuální střed pozornosti. Ačkoliv soudobá umělecká kritika často považovala Pollocka za čistě impulzivního umělce, ve skutečnosti při tvorbě svých celoplošných kompozic používal racionální kalkul. Chtěl dosáhnout takového výsledku, aby nebyla zdůrazněna jedna část obrazu na úkor jiných. Pro toto pojetí se vžil název \"all-over-painting\" (celoplošná malba).\n\nAčkoli stále pracoval technikou \"drippings\", vrátil se Pollock v roce 1951 částečně k figuraci. Příkladem je obraz \"Portrét a sen\" (1953, Dallas Museum of Art). Proplétající se proudy černé barvy na levé straně plátna jsou zcela abstraktní, zatímco na pravé straně obrazu tvoří tyto černé linie hlavu ženy, kterou pak malíř vyplnil červenými, žlutými, růžovými a šedými skvrnami. V posledních osmnácti měsících života už Pollock nenamaloval takřka nic.\n\nPollockovo dílo mělo vliv na pozdější americké umělce. Malíři směru color-field painting Helen Frankenthaler a Morris Louis používali jeho techniku drippings. Frank Stella a Robert Morris udělali z celoplošné malby jeden z charakteristických znaků minimalismu. Sochaři Richard Serra a Eva Hesse a akční umělec Allan Kaprow převzali Pollockův důraz na proces tvorby a akcentovali ho ještě ve větší míře. K Pollockovu dílu se hlásil rovněž experimentální hudební skladatel Morton Feldman.\n\nWikipedie nemá licenci na reprodukování Pollockových obrazů. Je ale možné je studovat na některém z externích odkazů.\n\n\n\n\n"}
{"id": "32150", "url": "https://cs.wikipedia.org/wiki?curid=32150", "title": "Hustopeče nad Bečvou", "text": "Hustopeče nad Bečvou\n\nHustopeče nad Bečvou jsou městys v okrese Přerov. Žije zde obyvatel a jejich katastrální území má rozlohu 23.9 km (23,94 ha). Leží v nejvýchodnějším výběžku Olomouckého kraje, na půli cesty mezi Hranicemi a Valašským Meziříčím, na pravém břehu řeky Bečvy v nadmořské výšce 275 m. Prochází tudy železniční trať Hranice na Moravě - Púchov a mezinárodní silnice I/35.\n\n\nPrvní písemná zmínka o obci pochází z roku 1201. O původním názvu koluje mnoho pověstí. Dne 10. října 2006 byl obci vrácen status městyse.\n\n\n\n\n"}
{"id": "32153", "url": "https://cs.wikipedia.org/wiki?curid=32153", "title": "Sukulent", "text": "Sukulent\n\nSukulenty (ze šp. \"suculento\" – \"šťavnatý\") jsou rostliny, které umí shromažďovat ve svém těle (stonku nebo listech) vodu, která jim umožňuje přežít i velmi dlouhá období sucha. Jsou tak uzpůsobené k přežití v pouštních a polopouštních podmínkách.\n\n\nSukulenty se typicky vyskytují v suchých tropických a subtropických oblastech jako jsou stepi, polopouště a pouště, kde jsou vlivem vysokých teplot a nízkých srážek ke svému přežití nuceny akumulovat vodu. Vyskytují se také v oblastech, kde je sice celoroční úhrn srážek vysoký, ale střídají se zde výrazná období vlhka a sucha.\nNejznámějšími sukulenty jsou kaktusy. Téměř každý kaktus patří mezi sukulenty, ale existují i jiné sukulenty než kaktusy. Mohou existovat i jako epifyty. Dalším příkladem je Aloe, z čeledi Asphodelaceae. Sukulenty většinou nejsou vybíravé na kvalitní půdu – mohou vegetovat na pouštích, mořských pobřežích i v oblastech solných pánví bohatých na minerály.\n\n"}
{"id": "32158", "url": "https://cs.wikipedia.org/wiki?curid=32158", "title": "Národní park Abisko", "text": "Národní park Abisko\n\nNárodní park Abisko (švédsky \"Abisko nationalpark\") je národní park ve Švédsku. Park byl založen roku 1909 a rozkládá se na 7 700 hektarech, v oblasti Laponska, nedaleko švédsko-norských hranic, u obce Abisko, ve správě komuny Kiruna okolo stejnojmenného jezera.\n\nGeograficky se Abisko leží v švédské provincii Laponsko v blízkosti norských hranic (vzdálenost cca 37 km po železnici). Park začíná u břehu jezera Torneträsk jednoho z největších švédských jezer, u vesnice Abisko a pokračuje asi 15 kilometrů na jihozápad. Nachází se asi 195 km severně od severního polárního kruhu.\n\nPark byl založen v roce 1909. V tomto roce byly ve Švédsku vytvořeny první zákony na ochranu přírody.\n\nNárodní park Abisko byl vyhlášen s cílem „zachovat oblast na severu Severských zemí s přírodou v původním stavu a jako zdroj vědeckého výzkumu“. Oblast je cílem velkého vědeckého zájmu, jak o tom svědčí \"Abiská vědecko-výzkumná stanice\", která byla založena, aby studovala danou oblast. Dále byl národní park vyhlášen jako zamýšlená významná turistická atrakce.\n\nAbisko je také domovem \"Abiské vědecko-výzkumné stanice\", založené v roce roce 1903 u obce Abisko. Od roku 1935 stanice patří pod Královskou švédskou akademie věd. Slouží především pro výzkum životní prostředí, biologické a geologické oblasti. Má na místě několik laboratoře stejně jako venkovních stanic terénního výzkumu.\n\nOblast Abiska má specifické klima. Je ovlivňováno velikým jezerem Torneträsk i blízkostí Atlantiku. Navíc oblast leží v dešťovém stínu hor na západě, takže je jedním z nejsušších míst Švédska.\nPrůměrná roční teplota je -1 °C. Nejteplejším měsícem je červenec s průměrnou teplotou +11 °C a nejchladnějším leden s -12 °C. Průměrné množství srážek činí 300 mm, což je zlomek proti množství srážek v okolních horách. V letních měsících je zde jeden z nejmenších úhrnů srážek v porovnání se zbytkem Švédska. V době od 27. května do 18. července lze z výše položených oblastí pozorovat půlnoční slunce.\n\n425 km dlouhá naučná stezka Kungsleden, která vede přes Skandinávské pohoří, začíná (nebo končí) na \"Abisko Turiststation\", které tvoří železniční stanice se stejným názvem a hostel Abisko (cca 2 km západně od samotné obce). Stezka prochází národním parkem. Síť skandinávských značených cest \"Nordkalottruta\" používá stezky v parku v rámci svého průchodu parkem. Luxusní hostel \"Abisko Turiststation\", který provozuje švédská turistická asociace \"Svenska Turistföreningen\" (STF), ubytovává mnoha návštěvníků parku a poskytuje ubytování, jídlo a další vybavení. Je jedním z mnoha podobných zařízení umístěných v pravidelných vzdálenostech podél stezky Kungsleden. Národní park přitahuje příznivce běžeckého lyžování, výletů na sněžnicích a další zimní sportů. Díky jeho poloze 195 km severně od severního polárního kruhu turisté v létě pozorují půlnoční slunce, zatímco v zimě návštěvníci tu díky absenci světelného znečištění mají ideální podmínky pro pozorování polární záře.\n\nNárodní park je přístupný po železnici, leží na trati zvané Malmbanan (Boden - Narvik). Každý den jezdí vlaky společnosti \"SJ AB\" spojující Stockholm s norským městem Narvikem, které zastavují u obou konců obce Abisko (názvy těchto železničních stanic je \" Abisko Östra\" [východ]) a Abisko Turiststation. Další regionální vlaky jezdí v úseku Kiruna-Narvik. Abisko je také dosažitelné autem po silnici E10, která spojuje od počátku osmdesátých let Kirunu a Narvik. K dalším místním formám dopravy patří pěší turistika a v zimě jízda na psích spřeženích. Sedačková lanovka poskytuje přístup k vrcholu nedaleké hory Nuolja (1164 m).\n\nV parku žije mnoho druhů ptáků.\n\nZe menších savců parku jsou běžnou součástí fauny kuna, lasice, veverka, lumíci a podobné. Z větších zvířat jsou běžní los a sob (běžně se nachází losí trus a stopy), zatímco rosomák sibiřský, liška polární, rys a medvěd jsou vidět pouze sporadicky.\n\n"}
{"id": "32162", "url": "https://cs.wikipedia.org/wiki?curid=32162", "title": "Souhvězdí Štítu", "text": "Souhvězdí Štítu\n\nSouhvězdí Štít (Scutum) je malé souhvězdí poblíž nebeského rovníku.\n\nBylo zavedeno až v roce 1690 v díle \"Firmamentum Sobiescianum\" od Johanna Hevelia jako \"Štít Sobieského\". Je nazváno podle polského krále Jana Sobieského (1629 - 1696), který ochránil Evropu před vpádem Turků v bitvě u Vídně. Kříž, který měl král vytepaný a svém válečném štítě a symbolizoval jeho poslání, je v souhvězdí také. Čtyři hvězdy na okraji štítu představují čtyři královy syny. Je to jediné souhvězdí, které je věnováno osobě moderních dějin. Je pátým nejmenším souhvězdím na obloze.\n\nHvězdy dle Bayerova značení:\nJiné hvězdy:\n\n\n"}
{"id": "32163", "url": "https://cs.wikipedia.org/wiki?curid=32163", "title": "OSI (rozcestník)", "text": "OSI (rozcestník)\n\nOSI je zkratka:\nv informatice:\n"}
{"id": "32164", "url": "https://cs.wikipedia.org/wiki?curid=32164", "title": "Referenční model ISO/OSI", "text": "Referenční model ISO/OSI\n\nReferenční model ISO/OSI vypracovala organizace ISO jako hlavní část snahy o standardizaci počítačových sítí nazvané OSI a v roce 1984 ho přijala jako mezinárodní normu ISO 7498. Kompletní text normy přijala také CCITT jako doporučení X.200. Referenční model ISO/OSI se používá jako názorný příklad řešení komunikace v počítačových a telekomunikačních sítích pomocí vrstevnatého modelu, kde jsou jednotlivé vrstvy nezávislé a snadno nahraditelné.\n\nÚlohou referenčního modelu je poskytnout základnu pro vypracování norem pro účely propojování systémů. Otevřený systém podle tohoto modelu je abstraktním modelem reálného otevřeného systému. Norma tedy nespecifikuje implementaci (realizaci) systémů, ale uvádí všeobecné principy sedmivrstvé síťové architektury. Popisuje vrstvy, jejich funkce a služby. Nejsou zde zařazeny žádné protokoly, které by vyžadovaly zbytečně mnoho detailů.\n\nV praxi je model využit pro programování jednotlivých součástí síťového subsystému v modulech, které reprezentují jednotlivé vrstvy a komunikují mezi sebou pomocí rozhraní (API). Díky tomu je možné jednotlivé části snadněji naprogramovat a nezávisle nahrazovat (například vyměnit síťovou kartu, ovladač, aplikaci a zároveň ponechat ostatní součásti beze změny). Reálně je vrstvený model použit například u rodiny protokolů TCP/IP, kde jsou však použity jen čtyři vrstvy.\n\nPříkladem připomínajícím vrstvový model ISO/OSI může být dopisová komunikace mezi manažery dvou firem (řekněme české a čínské). Jednotlivé vrstvy obou stran spolu zdánlivě komunikují přímo (stejné vrstvy na obou stranách používají stejný protokol, řeč, způsob prezentace dat), ale ve skutečnosti probíhá komunikace od vyšší vrstvy směrem k nejnižší, která jediná disponuje možností přenosu. Na cílové straně dochází naopak k předávání zprávy od nejnižší vrstvy směrem k vyšším.\n\nJednotlivé vrstvy mají kontakt (pomocí určitého \"rozhraní\") pouze s prvky v sousedních vrstvách. Rozhraním se myslí např. poštovní schránka mezi 4. a 3. vrstvou nebo přihrádka mezi 3. a 2. vrstvou. Každý prvek na straně odesílatele zpracuje zprávu do takového tvaru (dle daného \"protokolu\"), aby jí rozuměl jeho ekvivalent na straně příjemce. Protokol např. udává, jak má být správně nadepsaná adresa 5. vrstvou, nebo jak správně ve 2. vrstvě seskupit více dopisů jdoucích stejným směrem.\n\nKaždá ze sedmi vrstev vykonává skupinu jasně definovaných funkcí potřebných pro komunikaci. Pro svou činnost využívá služeb své sousední nižší vrstvy. Své služby pak poskytuje sousední vyšší vrstvě.\n\nPodle referenčního modelu není dovoleno vynechávat vrstvy, ale některá vrstva nemusí být aktivní. Takové vrstvě se říká \"nulová\", nebo \"transparentní\".\n\nKomunikaci mezi systémy tvoří:\n\nNa počátku vznikne požadavek některého procesu v aplikační vrstvě. Příslušný podsystém požádá o vytvoření spojení prezentační vrstvu. V rámci aplikační vrstvy je komunikace s protějším systémem řízena aplikačním protokolem. Podsystémy v prezentační vrstvě se dorozumívají prezentačním protokolem. Takto se postupuje stále níže až k fyzické vrstvě, kde se použije pro spojení přenosové prostředí. Současně se při přechodu z vyšší vrstvy k nižší přidávají k uživatelským (aplikačním) datům záhlaví jednotlivých vrstev. Tak dochází k postupnému \"zapouzdřování\" původní informace. U příjemce se postupně zpracovávají řídící informace jednotlivých vrstev a vykonávají jejich funkce.\n\nMnemotechnická pomůcka pro zapamatování: \"Aplikace\" potkala \"prezentaci\", \"zrealizovaly\" \"transport\" \"sítí\", \"spojily\" se \"fyzicky\".\n\nVrstva č. 1, . Specifikuje fyzickou komunikaci. Aktivuje, udržuje a deaktivuje fyzické spoje (např. komutovaný spoj) mezi koncovými systémy. Fyzické spojení může být dvoubodové (sériová linka) nebo mnohobodové (Ethernet).\n\nFyzická vrstva definuje všechny elektrické a fyzikální vlastnosti zařízení. Obsahuje rozložení pinů, napěťové úrovně a specifikuje vlastnosti kabelů; stanovuje způsob přenosu \"jedniček a nul\". Huby, opakovače, síťové adaptéry a hostitelské adaptéry (Host Bus Adapters používané v síťových úložištích SAN) jsou právě zařízení pracující na této vrstvě. \n\nHlavní funkce poskytované fyzickou vrstvou jsou:\n\nVrstva č. 2, . Poskytuje spojení mezi dvěma sousedními systémy. Uspořádává data z fyzické vrstvy do logických celků známých jako rámce (frames). Seřazuje přenášené rámce, stará se o nastavení parametrů přenosu linky, oznamuje neopravitelné chyby. Formátuje fyzické rámce, opatřuje je fyzickou adresou a poskytuje synchronizaci pro fyzickou vrstvu.\n\nDatová vrstva poskytuje funkce k přenosu dat mezi jednotlivými síťovými jednotkami a detekuje případně opravuje chyby vzniklé na fyzické vrstvě. Nejlepším příkladem je Ethernet. Na lokálních sítích založených na IEEE 802 a některých na IEEE 802 sítích jako je FDDI, by tato vrstva měla být rozdělena na vrstvu řízení přístupu k médiu (Medium Access Control, MAC) a vrstvu IEEE 802.2 logické řízení linek (Logical Link Control, LLC).\n\nNa této vrstvě pracují veškeré mosty a přepínače. Poskytuje propojení pouze mezi místně připojenými zařízeními, a tak vytváří doménu na druhé vrstvě pro směrové a všesměrové vysílání.\n\nVrstva č. 3, . Tato vrstva se stará o směrování v síti a síťové adresování. Poskytuje spojení mezi systémy, které spolu přímo nesousedí. Obsahuje funkce, které umožňují překlenout rozdílné vlastnosti technologií v přenosových sítích.\n\nSíťová vrstva poskytuje funkce k zajištění přenosu dat různé délky od zdroje k příjemci skrze jednu případně několik vzájemně propojených sítí při zachování kvality služby, kterou požaduje přenosová vrstva. Síťová vrstva poskytuje směrovací funkce a také reportuje o problémech při doručování dat. Veškeré směrovače pracují na této vrstvě a posílají data do jiných sítí. Zde se již pracuje s hierarchickou strukturou adres. Nejznámější protokol pracující na 3. vrstvě je Internetový Protokol (IP). Jednotkou informace je paket.\n\nVrstva č. 4, . Tato vrstva zajišťuje přenos dat mezi koncovými uzly. Jejím účelem je poskytnout takovou kvalitu přenosu, jakou požadují vyšší vrstvy. Vrstva nabízí spojově (TCP) a nespojově orientované (UDP) protokoly.\n\n\n\nVrstva č. 5, . Smyslem vrstvy je organizovat a synchronizovat dialog mezi spolupracujícími relačními vrstvami obou systémů a řídit výměnu dat mezi nimi. Umožňuje vytvoření a ukončení relačního spojení, synchronizaci a obnovení spojení, oznamování výjimečných stavů. Do této vrstvy se řadí: NetBIOS, RPC. K paketům přiřazuje synchronizační značky, které využije v případě vrácení paket (např. z důvodu, že se během přenosu dat poškodí síť) k poskládání původního pořadí.\n\nVrstva č. 6, . Funkcí vrstvy je transformovat data do tvaru, který používají aplikace (šifrování, konvertování, komprimace). Formát dat (datové struktury) se může lišit na obou komunikujících systémech, navíc dochází k transformaci pro účel přenosu dat nižšími vrstvami. Mezi funkce patří např. převod kódů a abeced, modifikace grafického uspořádání, přizpůsobení pořadí bajtů apod. Vrstva se zabývá jen strukturou dat, ale ne jejich významem, který je znám jen vrstvě aplikační.\nPříklady protokolů: SMB (Samba).\n\nVrstva č. 7, . Účelem vrstvy je poskytnout aplikacím přístup ke komunikačnímu systému a umožnit tak jejich spolupráci. Do této vrstvy se řadí například tyto služby a protokoly: HTTP, FTP, DNS, DHCP, POP3, SMTP, SSH, Telnet, TFTP.\n\n\nITU-T X.200: Open Systems Interconnection - Basic Reference Model: The basic model\n"}
{"id": "32166", "url": "https://cs.wikipedia.org/wiki?curid=32166", "title": "ISO 3166-2:AL", "text": "ISO 3166-2:AL\n\nKódy ISO 3166-2 pro Albánii identifikují 12 krajů (stav v roce 2015). První část (AL) je mezinárodní kód pro Albánii, druhá část sestává z dvou písmen identifikujících obvod. Kromě krajů mají své kódy i jednotlivé okresy.\n\n AL-01 Berat\n\n"}
{"id": "32167", "url": "https://cs.wikipedia.org/wiki?curid=32167", "title": "ISO 3166-2:ID", "text": "ISO 3166-2:ID\n\nKódy ISO 3166-2 pro Indonésii identifikují 7 geografických oblastí, 32 provincií, 1 speciální region a 1 distrikt hlavního města (stav v roce 2017). První část (ID) je mezinárodní kód pro Indonésii, druhá část sestává z dvou písmen identifikujících výše uvedené administrativní celky.\n\n ID-JK distrikt hlavního města Jakarta Raya\n\n ID-JW Jáva\n\n ID-AC Aceh (Banda Aceh)\n\n"}
{"id": "32168", "url": "https://cs.wikipedia.org/wiki?curid=32168", "title": "ISO 3166-2:AE", "text": "ISO 3166-2:AE\n\nKódy ISO 3166-2 pro Spojené arabské emiráty identifikují 7 emirátů (stav v roce 2015). První část (AE) je mezinárodní kód pro SAE, druhá část sestává z dvou písmen identifikujících emirát.\n\n\n"}
{"id": "32169", "url": "https://cs.wikipedia.org/wiki?curid=32169", "title": "ISO 3166-2:AM", "text": "ISO 3166-2:AM\n\nKódy ISO 3166-2 pro Arménii identifikují 10 provincií a 1 město (stav v roce 2015). První část (AM) je mezinárodní kód pro Arménii, druhá část sestává z dvou písmen identifikujících provincii.\n\n"}
{"id": "32170", "url": "https://cs.wikipedia.org/wiki?curid=32170", "title": "HiperMAN", "text": "HiperMAN\n\nHiperMAN a HiperAccess (\"High Performance Radio Metropolitan Area Network\") je evropská obdoba standardů pro bezdrátové připojení k metropolitním datovým sítím WiMAX\n\nEvropskou obdobou amerického standardu WiMAX se má stát HiperMAN, technologie metropolitních sítí definovaná pro radiová pásma až do 11 GHz a HiperAccess definující frekvence nad 11 GHz. Výraz \"Hiper\" je zkratkou z \"HIgh-PErformance Radio\". Na těchto standardech pracuje evropský institut ETSI a spolu s HiperLAN/2 (obdobou Wi-Fi) se je snaží prosazovat a dokonce spolupracuje s IEEE, s nímž koordinuje rozvoj WiMAX. \n\nZ globálního hlediska je existence těchto bezdrátových standardů ETSI bezvýznamná, žádný z nich se neuchytil a většina odborníků patrně ani netuší, proč existují. Nemají žádnou skutečnou podporu a výrobků na jejich základě se zřejmě v nejbližší době nedočkáme. Jediným logickým důvodem, proč je ETSI definuje, může být fakt, že je zahrnuje do projektu BRAN – Broadband Radio Access Network, což umožňuje hypotetické napojení na UMTS sítě. Hypotetické proto, že je doposud nerealizované, nikoliv ale nepodstatné – mezi Hiperman a 802.16a výrobky lze libovolně přecházet, což by mělo umožnit integrovaným WiMAX a UMTS zařízením plynule přepnout datové přenosy z jednoho přístupového systému do druhého bez rozpadu datového přenosu. A to už zase tak nepodstatné není. V průběhu roku 2005 se konaly pokusy s přechodem z WiFi do UMTS sítě, což definovalo propojení skrze HyperLAN.\n\nJe třeba dodat, že v případě WiMAXu a HiperMANu se neopakovalo katastrofa s řevnivostí mezi IEEE a ETSI, kdy standardy IEEE 802.11a a HiperLAN/2, které ačkoliv pracují ve stejném frekvenčním pásmu, nejsou vzájemně interoperabilní a v Evropě se 802.11a nesmí používat, protože nesplňuje představy evropských regulátorů, což vyřeší až nový standard IEEE 802.11h. V případě metropolitních technologií již IEEE a ETSI od počátku spolupracovaly.\n"}
{"id": "32171", "url": "https://cs.wikipedia.org/wiki?curid=32171", "title": "ISO 3166-2:AU", "text": "ISO 3166-2:AU\n\nKódy ISO 3166-2 pro Austrálii identifikují 6 států a 2 teritoria (stav v roce 2015). První část (AU) je mezinárodní kód pro Austrálii, druhá část sestává z dvou či tří písmen identifikujících stát nebo teritorium.\n\n"}
{"id": "32172", "url": "https://cs.wikipedia.org/wiki?curid=32172", "title": "ISO 3166-2:BI", "text": "ISO 3166-2:BI\n\nKódy ISO 3166-2 pro Burundi identifikují 18 provincií (stav v listopadu 2015). První část (BI) je mezinárodní kód pro Burundi, druhá část sestává ze dvou písmen identifikujících provincii.\n\n\n"}
{"id": "32173", "url": "https://cs.wikipedia.org/wiki?curid=32173", "title": "IMS", "text": "IMS\n\nIP Multimedia Subsystem (IMS) je v telekomunikačních sítích standardizované architektonické řešení pro poskytování multimediálních služeb (ke kterým jsou řazeny telefonní hovory, konferenční hovory, libovolné přenosy zvuku a videa včetně streamingu, dále chaty a instant messaging – textová interaktivní komunikace, včetně přenosu informací o stavu účastníka, hraní real-timových her apod.) v moderních telefonních sítích používajících pouze protokol IP a technologii přepojování paketů (tj. sítě LTE a novější – 4G, případně 5G). Cílem je také dosažení propojitelnosti se staršími sítěmi, které pro přenos telefonních hovorů používají technologii přepojování paketů – sítěmi 3G (UMTS), 2G (např. GSM), i s tradiční veřejnou telefonní sítí.\n\nZatímco starší GSM/UMTS sítě druhé a třetí generace používají pro přenos telefonních hovorů technologii přepojování okruhů, pro přenos dat technologii přepojování paketů a pro signalizaci Signalizační systém č. 7, nově zaváděné sítě LTE jsou založené na protokolu IP, pro veškerou komunikaci používají technologii přepojování paketů a pro signalizaci protokol SIP.\n\nTelefonní operátoři si od nasazení IMS slibují, že odvrátí současný trend, kdy stále více poskytují holé přenosové služby bez vyšší přidané hodnoty, stejně jako lepší možnost pružně inovovat a zavádět nové služby.\n\nPodle 3GPP TS 23.002 IP Multimedia subsystem (IMS) obsahuje všechny prvky jádra sítě pro poskytování IP multimediálních služeb, které zahrnujících audio, video, text, chat atd. a jejich kombinace přenášené přes doménu přepojování paketů. Entity patřící k IMS jsou CSCF, MGCF, MRF, atd. definované v dokumentu TS 23.228 – IM subsystém, fáze 2. Příklady služeb IMS jsou uvedeny v dokumentu TS 22.228.\n\nIMS je do mobilních telefonních sítě začleněno jako nová vrstva obsahující všechny prvky, které slouží k poskytování multimediálních služeb pomocí domény přepojování paketů.\n\nJádro současných telefonních sítí lze rozdělit na dvě části:\n\n\nCílem IMS je umožnit přenos telefonních hovorů (a multimediální komunikace obecně) PS doménou.\n\nIMS předpokládá, že současné mobilní i pevné telefonní sítě se vyvinou v Next Generation Networks (NGN), jejichž jádro nebude používat stávající signalizační systém č. 7, ale protokoly využívající IP, pro signalizaci protokol SIP (Session Initiation Protocol). Pro přístup k síti se budou používat mobilní terminály, které budou kromě současných i nastupujících přístupových technologií (GSM, GPRS, UMTS, CDMA2000) moci používat i drátové telefonní linky (xDSL) a bezdrátové sítě (Wi-Fi, WiMAX).\n\nTím by se mělo postupně dojít k fixně-mobilní konvergenci i ke konvergenci mobilních a datových sítí.\n\nIMS integruje a podporuje stávající systémy telefonie (jak s přepojováním paketů tak s přepojováním okruhů).\n\nIMS je součástí rozsáhlé hazardní hry 3. generace, živené mobilními operátory usilujícími o získání kontroly nad rozsáhlým novým internetovým médiem a jeho zpeněžení. Nabízí robustní infrastrukturu pro vývoj a nasazení různých síťových služeb a dat ze společné sítě s přístupem z různých přístupových sítí. Vývoj a výzkum, který se uskutečňuje v této oblasti usiluje učinit IMS normou pro vysokorychlostní přístup k sítím..\n\nIMS bývá označováno jako access-agnostic, což znamená, že nebízené služby by neměly být ovlivněny způsobem přístupu k síti.\nUživatel se může k IMS připojovat různými způsoby, z nichž většina používá protokol IP. IMS terminály (např. mobilní telefony, osobní digitální pomocníky (PDA) a počítače) se mohou registrovat přímo na IMS, i když roamují v jiné síti, nebo zemi (navštívená síť). Jediným požadavkem je, aby mohly používat IP a spustit uživatelský agent SIP. IMS přímo podporuje následující metody přístupu:\n\n\nOstatní telefonní systémy, jako tradiční analogový telefonní systém (POTS), H.323 a IMS nekompatibilní VoIP systémy, jsou podporovány prostřednictvím bran.\n\nDomovský účastnický server (HSS), neboli User Profile Server (UPSF), je hlavní uživatelská databáze, která slouží entitám IMS sítě, které skutečně realizují volání. Obsahuje informace o účastníkovi (účastnické profily), provádí ověřování a autorizaci účastníků, poskytuje informace o umístění účastníka a informace o parametrech IP protokolu. Funguje podobně jako domovský registr (Home Location Register HLR) a Autentizační centrum (Authentication Centre AuC) v GSM síti.\n\nPokud se používá více HSS, je nutné používat entitu User Location Function (ULF).\n\nFunkci SIP serverů a proxy, které slouží pro zpracování signalizačních zpráv protokolu SIP, plní v IMS entity nazývané Call Session Control Function (CSCF). CSCF mají několik funkcí:\n\n\nIMS bylo v roce 1999 definováno průmyslovým fórem 3G.IP. Ve verzi 5 GSM (3. Generation Partnership Project – 3GPP), bylo vydáno jako součást práce v oblasti norem pro mobilní telefony systémů 3G v UMTS sítích. Byla přidána podpora protokolu SIP, ale podpora pro starší GSM a GPRS sítě zůstala zachována.\n\nSdružení 3GPP2, které se zabývá vývojem standardů pro CDMA2000, vytvořilo Multimediální Doménu (MMD) pro CDMA2000.\n\n3GPP Release 6 přidává přístup z WLAN, interoperabilitu mezi IMS pomocí různých připojených IP sítí, skupinové směrování identity, vícenásobné registrace a větvení, přítomnost rozpoznávání řeči a Push to talk.\n\n3GPP Release 7 – přidává podporu pro pevné sítě.\n\n3GPP Release 8 – pridává podporu pro Long Term Evolution (LTE), System Architecture Evolution (SAE), multimediální kontinuitu spojení, rozšířené pohotovostní spojení a centralizované služby IMS.\n\n3GPP release 9 – přidává podporu pro nouzová volání pomocí IMS přes GPRS a EPS, vylepšení multimediální telefonie, bezpečnost IMS media plane, vylepšení pro centralizaci služeb a kontinuitu.\n\n3GPP release 10 – přidává podporu pro přenosy mezi zařízeními, vylepšení pro single radio voice call continuity (SRVCC), vylepšení pro IMS nouzové relace.\n\n3GPP release 11 – přidává podporu pro simulaci služeb Unstructured Supplementary Service Data (USSD), informace o umístění účastníka poskytované sítí (network-provided location information for IMS), odesílání a doručování SMS v IMS bez použití telefonního čísla (MSISDN) a řízení přetížení.\n\n"}
{"id": "32175", "url": "https://cs.wikipedia.org/wiki?curid=32175", "title": "ISO 3166-2:BJ", "text": "ISO 3166-2:BJ\n\nKódy ISO 3166-2 pro Benin identifikují 12 departmentů (stav v roce 2015). První část (BJ) je mezinárodní kód pro Benin, druhá část sestává z dvou písmen identifikujících department.\n\n\n"}
{"id": "32176", "url": "https://cs.wikipedia.org/wiki?curid=32176", "title": "ISO 3166-2:BN", "text": "ISO 3166-2:BN\n\nKódy ISO 3166-2 pro Brunej identifikují 4 distrikty (stav v roce 2015). První část (BN) je mezinárodní kód pro Brunej, druhá část sestává z dvou písmen identifikujících distrikt.\n\n"}
{"id": "32177", "url": "https://cs.wikipedia.org/wiki?curid=32177", "title": "Latence", "text": "Latence\n\nLatence (reakční čas, prodleva, zpoždění, ) je v technice označení pro dobu uplynulou mezi akcí (výzvou) a reakcí (následkem způsobeným výzvou) v pozorovaném systému. Slovo „latence“ má též další významy v závislosti na oboru, ke kterému se vztahuje (komunikace, provoz, simulace, mechanika, biomechanika, ...).\n\nLatence označuje vlastnost něčeho, co je latentní (z lat. \"latens\"), to jest skryté, utajené, nezjevné. Užívá se o jevech, které se (zatím) neprojevují, přesto jsou už přítomné a mohou se za příhodných okolností vyjevit čili manifestovat. Vyjadřuje časovou prodlevu (tj. zpoždění) mezi iniciací jevu a jeho pozorovatelným projevem.\n\nNeviditelný latentní obraz, který vznikl expozicí světlocitlivé vrstvy, se teprve vyvoláním změní ve viditelný. Osvícený ale nevyvolaný obraz na fotografickém materiálu.\n\nLatentní teplo je teplo, které daná látka pohltí anebo vydá při fázovém přechodu a jež se neprojeví změnou teploty.\n\nLatentní onemocnění je takové, které sice už nastalo, ale zatím se neprojevuje klinickými příznaky. Například u nakažlivých chorob se projeví až po latentní či inkubační době, kdy se změní v onemocnění akutní.\n\nLatence vyjadřuje v informatice časovou prodlevu (tj. zpoždění) mezi požadavkem na provedení nějaké akce a okamžikem, kdy je počítačem požadavek vyřízen. Čím je latence nižší, tím má uživatel vyšší pocit z rychlosti výpočetního systému. Proto jsou v některých systémech upřednostňovány interaktivní aplikace. Například v Microsoft Windows je upřednostňován proces, kterému patří aktivní okno, v Linuxu je možné vhodným plánování procesů upřednostňovat interaktivní procesy.\n\nLatence v informatice označuje též zpoždění způsobené reakcí pomalejšího vstupně/výstupního zařízení.\n\nLatence v grafickém uživatelském rozhraní (GUI) je například doba mezi okamžikem, kdy uživatel klikne na ovládací prvek (tj. widget – např. tlačítko) a okamžikem, kdy je zamýšlená operace provedena (např. zavření okna, zobrazení výsledku).\n\nV počítačové síti je latence doba, za kterou datagram urazí cestu mezi dvěma počítači a zpět (latence tedy zahrnuje obě cesty datagramu). Nejjednodušší způsob změření latence nabízí program ping, který posílá cílovému počítači sérii ICMP datagramů s výzvou a zobrazuje doby, za které na tuto výzvu přišla odpověď. Typická latence v lokální síti (LAN) je pod 1 ms, domácí připojení pomocí ADSL má kolem 50 ms, mobilní připojení kolem 100 ms. Síťová latence má negativní vliv například na online her, kdy při vyšší latenci je nemožné hru hrát (tzv. lag).\n\nPři přenosu dat v počítačové síti je latence součtem zdržení při průchodu datagramu síťovými prvky, kdy je potřeba rozhodnout o dalším směrování datagramu (switch, router) a rychlosti reakce vzdáleného počítače. Ze síťových prvků má nejnižší latenci (1 bit) hub, který se však dnes používá už jen ve speciálních případech (výpočetní cluster). Druhý je switch, který má nižší latenci v případě, že podporuje Cut-through switching a vyšší latenci při použití metody store and forward. Nejvyšších latencí pak dosahuje router, který rozhoduje o další cestě datagramu na základě cílové IP adresy.\n\nLatence nemá vliv na síťovou komunikaci, která s latencí počítá a pomocí různých technik ji potlačuje (např. okénka v TCP, asynchronní přenos dat, správné použití techniky klient-server a podobně). Latenci úspěšně obchází například program rsync, který umožňuje synchronizovat na dálku velké množství souborů.\n\nVoIP má latenci typicky 150 až 300 ms (podobně jako GSM, resp. mobilní telefony). Při vyšší latenci (nad asi 500 ms) je již komunikace obtížná a už nefunguje plně duplexně, nýbrž podobně jako vysílačka (mluví jen jeden).\n\nLatence vyjadřuje v dálkové komunikaci zpoždění signálu. Může být způsobena buď fyzikálním omezením rychlosti šíření signálu, nebo zpracováváním přenášených dat na přenosové trase.\n\nZatímco v mobilních sítích se pohybuje v řádu stovek milisekund, v pevných IP sítích se pohybuje v jednotkách až desítkách milisekund. Klasický IP protokol považuje nárůst latence za příznak problémů v přenosovém médiu, nikoliv za jeho vlastnost a snaží se reagovat na situaci snížením přenosové rychlosti.\n\nV mobilních sítích zpoždění ovlivňují tyto faktory:\n\n\nLatentní funkce a latentní motivace je nezjevná, v protikladu k funkci resp. motivaci manifestní, zjevné.\n\n\n"}
{"id": "32178", "url": "https://cs.wikipedia.org/wiki?curid=32178", "title": "Unie svobody – Demokratická unie", "text": "Unie svobody – Demokratická unie\n\nUnie svobody – Demokratická unie (\"US-DEU\") byla česká liberální pravicová politická strana. Na politické scéně působila od roku 1998 do 2010. Do sloučení s Demokratickou unií v roce 2001 nesla strana pouze název Unie svobody.\n\nO jejím vzniku bylo rozhodnuto v lednu 1998 po skandálu s financováním a následném rozkolu uvnitř ODS na podzim 1997. Část strany v čele s Janem Rumlem a Ivanem Pilipem se pokusila svrhnout tehdejší vedení strany, především jejího předsedu Václava Klause, který měl v ODS velmi silnou pozici. Po neúspěšném pokusu o změnu ve vedení ze strany vystoupili a založili Unii svobody. Ta byla zaregistrována 22. ledna 1998.\n\nStrana měla zpočátku velkou podporu médií, prezidenta i části společnosti, řada komentátorů ji připisovala světlou budoucnost a ODS postupný úpadek. Navíc do ní přestoupila většina známějších politiků ODS, ale již v předčasných volbách 1998 získala oproti ODS citelně málo hlasů. V letech 1998 až 2002 byla Unie svobody jednou z hlavních částí tzv. Čtyřkoalice, ta byla spolu s ODS a ČSSD jednou ze tří hlavních politických sil. Během období tzv. opoziční smlouvy se navíc mohla profilovat jako jediná skutečná demokratická opozice vůči levicové vládě Miloše Zemana tolerované pravicovou ODS. V prosinci 2001 se Unie svobody spojila s Demokratickou unií, čímž vznikla US-DEU. Vnitřní problémy ODA a nesoudržnost Čtyřkoalice způsobil její rozpad krátce před parlamentními volbami 2002, což se negativně projevilo i na volebních výsledcích US-DEU (většina unionistů byla vykroužkována lidoveckými kandidáty, sama Koalice US-DEU a KDU-ČSL skončila ve Sněmovně jako poslední).\n\nPo volbách v roce 2002 a vstupu do vlády premiéra Vladimíra Špidly strana ztratila důvěru voličů, postupně ji opoustěla většina zbývajících významných osobností a její volební preference klesaly. Po změně ve vedení ČSSD a nástupu Jiřího Paroubka navíc ČSSD stále více a otevřeněji začala spolupracovat s KSČM, s níž mohla své oficiální koaliční partnery US-DEU a KDU-ČSL v Poslanecké sněmovně kdykoli pohodlně přehlasovat. US-DEU sice stále měla své ministry ve vládě, ale jejich faktický vliv byl již malý. US-DEU vyměnila vedení, do čela zvolila mladého a poměrně neokoukaného politika Pavla Němce, ale ten nedokázal klesající podporu veřejnosti zvrátit. Po jeho skandálu s propuštěním katarského prince se krize strany jen prohloubila.\n\nPro volby v roce 2006 vládní strana radikálně změnila image a s pentagramem ve znaku se pokusila získat hlasy mladých voličů ultraliberálního až anarchistického smýšlení. Ve volbách však propadla s ziskem pouhých 0,3 % hlasů (absolutně 16 457). V reakci na tento neúspěch rezignovalo vedení strany včetně předsedy Pavla Němce a na republikovém výboru v červenci 2006 byl předsedou zvolen senátor Jan Hadrava. Nové vedení se za parlamentní kampaň v roce 2006 omluvilo. Ve volbách v roce 2010 strana nekandidovala a vyjádřila podporu ODS.\n\nStrana formálně zanikla k 1. lednu 2011. Přesto však i strana nadále odevzdává finanční výroční zprávy včetně té za rok 2015.\n\n"}
{"id": "32179", "url": "https://cs.wikipedia.org/wiki?curid=32179", "title": "Ricardo Zonta", "text": "Ricardo Zonta\n\nRicardo Luiz Zonta (* 23. března 1976 Curitiba) je bývalý brazilský pilot formule 1.\n\nRicardo se narodil v městě Curitiba, a svou závodní kariéru začal v roce 1987 na motokárách. Nedlouho po svém debutu už začal vyhrávat závody. V dalším roce skončil na 2.místě v Motokárovém šampionátu ve městě Curitiba. V roce 1991 v této sérii vyhrál titul. Ve své poslední motokárové sezóně, 1992, skončil na 4. místě v Motokárovém šampionátu města Sao Paulo. Sezóna 1993 pro něj znamenala 6. místo v Brazilském šampionátu Formule Chevrolet. O rok později skončil na 5. místě v Brazilském šampionátu [Formule 3.] Sezóna 1995 pro něj znamenala velký úspěch, když vyhrál dva šampionáty Formule 3: Brazilský a Jihoamerický.\n\nV roce 1996 se Zonta přesunul do Evropy a působil v šampionátu Formule 3000, kde jezdil pro tým Draco Racing. Vyhrál dva závody a celkově skončil na 4. pozici. V tom samém roce se stal prvním Brazilcem v Mezinárodním šampionátu cestovních vozů, kde jezdil za Mercedes. V sezóně 1997 pokračoval ve Formuli 3000, tentokrát vyhrál třikrát a získal titul, testoval i ve Formuli 1 pro tým Jordan. Vysloužil si též ocenění „Zlatá helma“ pro nejlepšího mezinárodního jezdce. Pro rok 1998 pak přestoupil do stejné funkce k McLarenu. Kromě testování ještě vyhrál šampionát FIA GT (třídu GT1) a opět ocenění „Zlatá helma“.\n\nV říjnu 1998, ihned poté, co vyhrál šampionát FIA GT, podepsal Ricardo smlouvu s nově vzniklým týmem B.A.R. ve Formuli 1. Nabídky od týmů Jordan a Sauber odmítl.\n\nV sezóně 1999 tedy debutoval ve Formuli 1, jeho týmovým kolegou se stal mistr světa z roku 1997, Jacques Villeneuve. Zonta měl ale hned od začátku smůlu. V tréninku na druhý závod sezóny si poranil nohu a musel tento i další tři závody vynechat. Velkou havárii zaznamenal i na okruhu Spa-Francorchamps. Do konce sezóny nenasbíral ani bod, když jeho nejlepším výsledkem bylo 8. místo. Villeneuve však nezískal také žádné body a možná proto mohl Zonta pokračovat i v sezóně 2000. A hned v prvním závodě se mu podařilo dojet na 6. místě a bodovat. Opět se mu nevyhla ošklivá havárie, tentokrát na okruhu Silverstone, v sezóně však pokračoval a bodoval ještě ve dvou závodech. Celkově skončil se 3 body na 14. místě.\nI přes zisk prvních bodů však v týmu nezůstal a nahradil ho zkušený Olivier Panis. Zonta se tak opět přesunul k týmu Jordan a testoval. A dokonce si i opět zazávodil ve dvou podnicích. Nejprve když se zranil Heinz-Harald Frentzen a poté na jeden závod když byl Frentzen z týmu vyhozen.\n\nV roce 2002 zkusil štěstí v šampionátu Světové série Telefonica, kterou vyhrál. Pro rok 2003 pak byl najat týmem Toyota, opět jako testovací jezdec. Ve stejné pozici pokračoval i v následujícím roce. Ke konci sezóny vyhodil tým Toyota svého dosavadního jezdce, Cristiana da Mattu a Zonta dostal příležitost ve čtyřech závodech. K nejlepšímu výkonu sezóny měl nakročeno v Belgii, kde jezdil na 4.místě, ale 3 kola před cílem mu selhal motor. Pro závod v Suzuce najal tým Jarna Trulliho, pro domácí závod v Brazílii ale opět usedl do kokpitu Ricardo Zonta. Dojel až na 13. místě a skončil celkově bez bodu.\n\nI pro rok 2005 zůstal u Toyoty, opět jako testman. Příležitost měl dostat při Grand Prix USA 2005, když se zranil Ralf Schumacher, ale tento závod dopadl známým fiaskem, když do něj nenastoupily týmy obouvající pneumatiky Michelin. Zonta tak opět vyšel naprázdno. Rok 2006 byl poté jeho posledním rokem u Toyoty, když pro následující sezónu podepsal s týmem Renault jako testovací jezdec. Kromě testování vstoupil Zonta i do šampionátu Stock Car v Brazílii. V roce 2008 odešel z Formule 1 a jel závod 24 hodin Le Mans, s týmem Peugeot Sport. Jeho kolegy byli také formuloví jezdci, Franck Montagny a Christian Klien. Zonta se také účastnil šampionátu Grand Am v Americe s týme Krohn Racing a také se stal vlastníkem i pilotem v týmu Panasonic Racing v brazilské sérii Stock Car,\n\n\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n\n\n"}
{"id": "32180", "url": "https://cs.wikipedia.org/wiki?curid=32180", "title": "Severní polární kruh", "text": "Severní polární kruh\n\nSeverní polární kruh je myšlená kružnice, která protíná všechna nejjižnější místa na severní polokouli, z nichž lze vidět po 24 hodin Slunce za letního slunovratu – tedy, kde Slunce za letního slunovratu nezapadne za obzor, a na nichž Slunce za zimního slunovratu nevyjde nad obzor.\n\nJeho pozice je určena sklonem zemské osy, jenž je ovlivňován působením Slunce, Měsíce a ostatních planet Sluneční soustavy. V průběhu 40 000 let se pozice severního polárního kruhu pohybuje na sever a na jih v pásu dlouhém 180 km, v průběhu 18,6 roku se také pohybuje v pásu širokém 570 m (pro bližší vysvětlení viz nutace a zemská precese).\n\nSeverní polární kruh dosáhne své nejsevernější polohy v roce 12 000, vrátí se zpět v roce 22 000, své nejsevernější polohy dosáhne v roce 32 000 atd.\nNynější geografická poloha severního polárního kruhu je přibližně 66° a 33' severní šířky.\n\nPolární výzkumníci taktéž definují oblast za polárním kruhem jako:\n\nV současnosti severní polární kruh protíná státy:\n\nSeverní polární kruh leží severně od hlavního ostrova Islandu, ale protíná několik menších ostrůvků, z nichž jen Grímsey je obydlený.\n\nZa severním polárním kruhem žije zhruba 1 000 000 obyvatel (z toho polovina na poloostrově Kola). Toto území se ovšem v posledních letech vylidňovalo zejména v důsledku rozpadu SSSR, když došlo ke zhroucení ekonomiky, lidé přicházeli o řadu výhod (vyšší mzdy, nižší penzijní věk…) a stěhovali se více na jih.\n\nNejvětšími městy jsou Murmansk s 325 000 obyvateli, Norilsk se 135 000 obyvateli a Vorkuta s cca 70 000 obyvateli (v dobách největší velikosti však měla až 250 000 obyvatel), všechna leží v Rusku. V norském Tromsø žije 62 000 lidí a ve finském Rovaniemi, které však leží několik kilometrů jižně od polárního kruhu, asi 58 000 lidí. V Grónsku leží Sisimiut s cca 5 500 obyvateli, největší město za polárním kruhem v Severní Americe. Na Aljašce je největším sídlem Barrow (4 200 obyvatel) a v Kanadě Inuvik (3 500 obyvatel).\n\nNejseverněji položeným městem za polárním kruhem je Longyearbyen na Špicberkách, který obývá asi 2000 lidí.\n\n\n"}
{"id": "32183", "url": "https://cs.wikipedia.org/wiki?curid=32183", "title": "Erle Stanley Gardner", "text": "Erle Stanley Gardner\n\nErle Stanley Gardner [gárdnr] (17. července 1889 – 11. března 1970) byl americký spisovatel detektivních románů, píšící také pod pseudonymy A. A. Fair, Carleton Kendrake, Kyle Corning, Charles M. Green, Charles J. Kenny, Les Tillray a Robert Parr.\n\nPůvodně pracoval jako právník a z této praxe čerpal i některé náměty pro svoje díla, od roku 1933 psal detektivky. Každoročně vydal zhruba čtyři díla, celkem napsal 140 detektivek.\n\nKromě svých detektivních románů se věnoval také projektu nazvanému \"Soud posledního odvolání\" (\"The Court of Last Resort\"), kde se spolu s přáteli snažil prošetřovat sporná rozhodnutí, ve kterých byli před soudem dost možná nevinní odsouzeni kvůli špatné obhajobě, nesprávnému jednání policie a státních zástupců a hlavně také zneužívání či špatné interpretaci forenzních důkazů.\n\nV dílech podepsaných jako E. S. Gardner se ve dvou sériích detektivek objevují dva hlavní hrdinové – Perry Mason a Doug Selby. V dílech psaných pod pseudonymem A. A. Fair pak vydal další řadu detektivek s jinými hlavními postavami (Bertha Coolová a Donald Lam). Pod dalšími pseudonymy vydával další romány, povídky a cestopisy.\n\nPerry Mason je advokát, který v každé knize zastupuje (zpravidla nevinné) lidi, obvykle obviněné z vraždy. V každé detektivce s P. Masonem se vyskytuje i jeho sekretářka Della Streetová a soukromý detektiv Paul Drake. Mason byl Gardnerovou nejúspěšnější postavou, která se objevuje v největší části děl.\n\nPodle knih s Perry Masonem bylo v 30. a 40. letech 20. století natočeno mnoho hollywoodských filmů, v letech 1957–66 pak mnohadílný televizní seriál televize CBS (ve kterém Masona hrál Raymond Burr). V závěrečné epizodě první série se objevil (v roli soudce) také sám Gardner. Na přelomu 80. a 90. let vznikla další série televizních filmů, ve které vystupovali herci z původního seriálu, včetně Raymonda Burra.\n\nNamátkový výběr knih s Perry Masonem:\n\nSvérázná dvojice detektivů: - ona, rázná pětaosmdesátikilová dáma kolem šedesátky, jejímž hlavním hnacím motorem jsou peníze; - on je šedesátikilový střízlík, kterému to ale pálí a všechny ženy na něj letí. Poutavost, spád a vtipnost příběhu nezapře Gardnerovo mistrovství a má všechny vlastnosti napínavé detektivky.\n\nNamátkový výběr knih s Donaldem a Bertou (celkem 29 knih):\n\nDoug Selby je okresní státní návladní, častým protivníkem mu je doktor A. B. Carr, který zastupuje vždy lidi, kteří zločin spáchali.\n\nNěkteré knihy s D. A. Selbym:\n\n"}
{"id": "32184", "url": "https://cs.wikipedia.org/wiki?curid=32184", "title": "Jukos", "text": "Jukos\n\nJukos (ОАО НК ЮКОС) byla ruská ropná společnost, vlastněná převážně ruským oligarchou Michailem Chodorkovským. V roce 2003 po daňové prověrce byl ruskou vládou vyměřen Jukosu obří daňový nedoplatek, který činil celkově 27,5 miliardy dolarů. Protože zároveň byla aktiva Jukosu vládou zmražena, nebyla společnost schopna tyto daně zaplatit. Dne 1. srpna 2006 ruský soud prohlásil Jukos za zbankrotovaný. \n\nJukos byla jedna z největších nestátních těžebních společností. Měla podíl asi 20 % na celkové ruské těžbě ropy, což byla 2 % světové těžby. Jukos vznikl v 90. letech, jako důsledek privatizace ruského ropného průmyslu. V dubnu roku 2003 se Jukos spojil se společností Sibněft, ale sloučení nebylo dokončeno, protože Chodorkovskij byl v tu dobu zatčen.\n\nV červenci 2004 byla Jukosu udělena pokuta v hodnotě přes 7 milionů dolarů za žádné nebo špatné placení daní, převážně v 90. letech, kdy byla situace všeobecně nepřehledná. Ruská vláda tvrdí, že v podmínkách „divoké transformace“ ruské ekonomiky toho společnost zneužila, přesto ale většinový názor je ten, že ruský stát chtěl zasáhnout soukromou společnost a poškodit Chodorkovského, hlavně kvůli jeho podpoře opoziční politické strany.\n\nPokuta pro společnost byla tak vysoká, že byla nucena požádat o ochranu před bankrotem ve Spojených státech. Jako její poslední tah byl prodej divize Juganskněftěgaz, hlavní součásti Jukosu. Za 9,4 miliardy dolarů divizi Juganskěnftěgaz koupila do té doby neznámá společnost Baikal Finance Group. Od ní pak Jugansk koupila státem ovládaná ropná společnost Rosněfť.\n\nBývalí akcionáři koncernu Jukos se s ruským státem soudí o odškodné u Mezinárodního arbitrážního tribunálu v nizozemském Haagu \n"}
{"id": "32192", "url": "https://cs.wikipedia.org/wiki?curid=32192", "title": "Johan Galtung", "text": "Johan Galtung\n\nJohan Galtung (* 24. října 1930, Oslo, Norsko) je norský profesor Institutu Transcend, jehož je spoluzakladatelem. Pro něj také, spolu s ostatními, vyvinul metodu Transcend „nenásilné transformace konfliktů k míru a rozvoji“.\n\nJe považován za průkopníka \"výzkumu míru a konfliktů\" a metod nenásilných řešení konfliktů. V roce 1959 založil také Mezinárodní institut výzkumu míru \"(International Peace Research Institute, PRIO)\" v Oslu, první svého druhu v Evropě (poznámka: fundovaný výzkum míru a konfliktů přišel z USA), a stal se jeho vedoucím výzkumu, v roce 1970 ředitelem. V roce 1964 založil Časopis výzkumu míru \"(Journal of Peace Research)\". V roce 2000 založil Severský institut pro mírový výzkum \"(Nordic Institute for Peace Research, NIFF)\".\n\nV letech 1969 až 1977 byl prvním profesorem pro výzkum míru a konfliktů ve Skandinávii, na Univerzitě v Oslo. Dále byl profesorem řady univerzit, mezi nimi v Santiagu de Chile, na Univerzitě OSN v Ženevě, na Princetonské a Havajské univerzitě v USA, mimo dalších pověření v řadě akademických institucí.\n\nGaltung je také důvěrníkem několika mezinárodních rad pro výzkum a poradcem několika mezinárodních organizací, včetně OSN.\n\nVedle svých knih publikoval řadu empirických, teoretických ale i populárních článků k problémům výzkumu míru a konfliktů. Na mezinárodních kongresech, jako i v práci s veřejností, se věnuje hledání nových, interdisciplinárních řešení.\n\nPoukazuje na rozhodující roli solidních a kompetentních medií v nenásilné transformaci konfliktů k rozvoji společnosti a hospodářství.\nGaltung je spojován s koncepty, které vyvinul nebo zavedl, zejména:\n\nÚčastní se veřejných debat, i na vysoké úrovni, které i pořádá (o možnostech nenásilných řešení konfliktů, bránících míru nebo rozvoji méně vyvinutých zemí a společností; o otázkách zbrojení a obrany; o Norsku a Evropské unii).\n\nJe také mediátorem mezinárodních konfliktů, do dnešní doby v téměř padesáti konfliktech ve světě – jako například na Srí Lance, v Afghánistánu, na Kavkaze, v Ekvádoru.\n\nJe nositelem řady mezinárodních cen a ocenění, včetně v roce 1987 obdržené \"Right Livelihood Award (RLA)\", udělované ve švédském parlamentu den před Nobelovou cenou (cena je spíše známá jako „alternativní Nobelova cena“)..\n\nAutobiografie:\n\nčlánky, media:\n"}
{"id": "32196", "url": "https://cs.wikipedia.org/wiki?curid=32196", "title": "Dick Francis", "text": "Dick Francis\n\nDick Francis (31. října 1920 Wales – 14. února 2010 Kajmanské ostrovy) byl britský žokej, novinář a spisovatel detektivních románů.\n\nV roce 1939 narukoval do Královského letectva a ve druhé světové válce byl nejprve leteckým mechanikem, později pilotem bombardéru.\n\nRoku 1948 se stal profesionálním žokejem, kterým byl až do roku 1956. Během své kariéry vyhrál značné množství dostihů (více než 300) a v sezóně 1953/1954 se stal žokejem šampiónem. Po ukončení jezdecké kariéry se stal sportovním novinářem \"London Sunday Express\", kde se věnoval dostihům. Redaktorem tohoto časopisu zůstal až do roku 1973.\n\nOd roku 2000 žil na Kajmanských ostrovech.\n\nOd roku 1962 vydával jednou ročně novou knihu, svoji spisovatelskou činnost přerušil po smrti své ženy (v roce 2000), další román vydal v roce 2006 a následující čtyři napsal v letech 2007–2010 spolu se svým synem Felixem.\n\nVšechny jeho detektivky se zabývají dostihovým sportem, hlavní hrdina s ním má vždy něco společného buď přímo (trenér, žokej, funkcionář…) nebo nepřímo (novinář, pilot mezi závodišti). Ve více příbězích (\"Poslední šance\", \"Bič\", \"V nemilosti\", \"Rozkazem\") vystupuje Sid Halley, jemuž zranění ukončí jezdeckou kariéru a který se následně stává vyšetřovatelem.\n\nMnohá jeho díla přeložila do češtiny Jaroslava Moserová.\n\n\n\n\nZískal několik prestižních ocenění:\n\n\n"}
{"id": "32197", "url": "https://cs.wikipedia.org/wiki?curid=32197", "title": "Enterprise (raketoplán)", "text": "Enterprise (raketoplán)\n\nRaketoplán Enterprise (OV-101) byl první americký kosmický raketoplán, který byl postaven pro NASA. Sloužil jako testovací exemplář a nikdy neletěl do vesmíru.\n\nPodle prvních plánů NASA měl být tento raketoplán pojmenován \"Constitution\" (ústava). Na popud fanoušků vědeckofantastického seriálu \"Star Trek\", kteří sepsali petici prezidentu Fordovi, se název lodi změnil (podle jedné z kosmických lodí v tomto seriálu) na \"Enterprise\". Na slavnostním křtu raketoplánu, který se konal 17. září 1976 byl přítomen i scenárista \"Star Treku\" Gene Roddenberry a někteří herci.\nEnterprise sloužila hlavně k testovacím letům, celkem se testovala 9 měsíců v roce 1977, během nichž se prověřily základní aspekty létání raketoplánů a vyzkoušel se i systém přepravy raketoplánu v atmosféře pomocí upraveného letadla Boeing 747. Při tomto způsobu přepravy je raketoplán připevněn ke speciální konstrukci nad trupem letadla a oba stroje jsou tak při letu poháněny pouze motory letadla. Enterprise zpočátku létala bez posádky (osm letů v únoru 1977) – to se měřila zejména charakteristika letu a aerodynamika, později s dvoučlennou posádkou (osm letů mezi červnem a zářím 1977). Do vesmíru se však nedostala nikdy.\n\nPo skončení testovacích letů ještě jednou posloužila jako testovací exemplář při stavbě startovací rampy pro raketoplány na vojenské základně Vandenberg na západním pobřeží USA. Po havárii Challengeru vojáci od svých plánů upustili (svou roli sehrálo i ukončení programu SDI) a stavba byla zakonzervována a nikdy nebyla použita. Při testech se totiž zjistilo, že podmínky na základně (klimatické, ale i technické) jsou natolik odlišné od těch panujících na Mysu Canaveral, že jakýkoli pokus o start raketoplánu by s určitostí skončil katastrofou. Dnes je rampa rozebrána a základna SLC-6 slouží k vypouštění raket Delta IV společnosti ULA se špionážními družicemi na polární oběžnou dráhu.\n\nEnterprise absolvovala cestu po západní Evropě, kde byla představena široké veřejnosti. V roce 1985 se stala majetkem Smithsonianského muzea ve Washingtonu. Po zničení raketoplánu Challenger 28. ledna 1986 se uvažovalo o přestavbě \"Enterprise\" na letuschopný exemplář, ale ukázalo se, že je levnější postavit další raketoplán – \"Endeavour\". Je potřeba si uvědomit že \"Enterprise\" byla postavena pouze jako testovací prototyp pro použití v atmosféře a jako vesmírné plavidlo nebyla nikdy určena a tudíž ani použitelná.\n\nVšechny raketoplány tohoto typu byly vyřazeny v roce 2011 a věnovány do muzeí. Testovací raketoplán \"Enterprise\" byl zprvu ve Washingtonu, v roce 2012 byl přestěhován do Intrepid Sea, Air & Space Museum v New Yorku, kde je od 19. července toho roku vystaven na palubě letadlové lodi USS Intrepid.\n\n29. října 2012 došlo vlivem bouře, doprovázející hurikán Sandy, k poškození svislé ocasní plochy \"Enterprise\" a pavilónu, ve kterém je raketoplán vystaven. Pavilón byl následně uzavřen. Škody na raketoplánu byly odstraněny během dubna 2013 a ke znovuotevření pavilónu došlo 10. července 2013. Díky roli, kterou Enterprise sehrála během programu Space Shuttle, byla Enterprise 13. března 2013 zařazena do Národního seznamu historických míst.\n"}
{"id": "32201", "url": "https://cs.wikipedia.org/wiki?curid=32201", "title": "Raymond Chandler", "text": "Raymond Chandler\n\nRaymond Thornton Chandler [čendlr] (23. července 1888 Chicago, Illinois – 26. března 1959 La Jolla, Kalifornie) byl americký autor detektivních románů, povídek a scénářů, nejvýznamnější zástupce tzv. \"hard-boiled fiction\" (americké drsné školy).\n\nNarodil se v irsko-americké rodině. Chicago právě zažívalo velký boom a vděčilo za to rychle se rozvíjející železnici. Rodiče ho dali na univerzitu, kde měl výborné studijní výsledky. Díky tomu dostal možnost odjet do Evropy, a to hlavně do Londýna, kde začal psát pro několik časopisů.\n\nChandler byl nejdříve hlavně básníkem. Někteří jeho styl dokonce připodobňují ke stylu, jaký používal Thomas Stearns Eliot. Chandler totiž používal volný verš, on sám pokládal tento styl básní ne za modernismus, ale další součást anglické tradice a její přirozený vývoj.\n\nV roce 1912 odjel zpět do USA, zřejmě protože se bál, že psaním neuživí sebe a svou matku. V srpnu 1917 vstoupil do kanadské armády (do kanadské, protože chtěl bojovat za britské impérium) a jako vysoký důstojník bojoval mimo jiné i na nechvalně známé západní frontě. V červnu 1918 jako jediný z celé čety přežil s otřesem mozku boje na hřebenu Vimy a po vyléčení se přihlásil do pilotního kurzu R.F.C. Válka ale skončila dříve, než se Chandler stihl stát vojenským pilotem. V jednom dopisu z války Chandler napsal:\n\nKvůli těmto hrůzným zážitkům se u Chandlera poprvé objevilo silnější holdování alkoholu, nebylo to však naposled.\n\nPo válce se Chandler usadil v Kalifornii, oženil se a čekal na literární inspiraci. V té době si vydělával různě, jistou dobu i vyplétáním tenisových raket, avšak po absolvování kurzu účetnictví se uchytil ve světě byznysu. Dotáhl to až na výkonného ředitele a člena správní rady několika malých, ale bohatých ropných společností a koncem 20. let vydělával slušné peníze.\n\nDalší těžký úder zasadila Chandlerovi smrt jeho o dost starší manželky a také jeho matky, na kterou byl celý život silně upnutý. A Chandlerovi se opět připomněl jeho sklon k alkoholismu. Právě kvůli nadměrnému pití ho vyhodili i z práce.\nChandler trpěl nouzí a tehdy narazil na tzv. pulpy neboli šestákové magazíny (něco jako u nás rodokapsy).\n\nZde začíná kariéra Chandlera jako spisovatele detektivních próz. Nejprve začal psát povídky pro časopis Black mask, který uveřejňoval hlavně drsné kriminální povídky. Do tohoto časopisu po 5 měsících práce poslal Chandler první povídku \"Vyděrači nestřílejí\" o 18 000 slovech, za niž dostal 180 dolarů.\n\nObdobí této jeho tvorby v letech 1933–1938 je nazýváno tzv. \"předmarlowovským\" obdobím.\n\nV těchto letech publikoval v pulpech na patnáct povídek, ve kterých hráli hlavní roli zvláště losangeleští policisté. Už zde se poprvé ukazuje Chandlerův cit pro vykreslení atmosféry. Právě atmosféra losangeleských zákoutí byla pro jeho povídky typická a zajímala ho více než samotná zápletka. Chandler nechtěl psát jenom prosté napínavé historky o vraždách. Ve svém životopise říká:\n\nA toto vysoké předsevzetí si Chandler splnil v sedmi románech, ve kterých hraje hlavní roli soukromý detektiv Phil Marlowe.\nChandler mistrně využil osobitý styl a estetiku díla (inspirací mu byl např. Ernest Hemingway) a v roce 1938 napsal román \"Hluboký spánek\", kde se poprvé objevuje právě i Phil Marlowe.\n\nJednoho z nejznámějších detektivů charakterizuje sám Chandler ve slavném eseji z ledna 1935 – \"Prosté umění vraždy\":\n\nVe Philipu Marlowovi Chandler vytvořil kombinaci svého vlastního charakteru – tedy sklony k alkoholismu, kouření a ironické vyjadřování, a tradičního hrdiny šestákové literatury. Je to člověk nesoucí v sobě odkaz pistolníků divokého západu – ušlechtilé, rytířské, ale i muže od života nic nečekajícího – věčně opilého, znuděného životem a cynického v tom nejsilnějším slova smyslu. Právě čest však u Marlowa hraje významnou roli. Jeho smysl pro spravedlnost, ač na první pohled dobře maskovaný, je přece jen velmi silný.\n\nRomán zaznamenal velký úspěch a Chandler se proto dal do psaní dalších. Román \"Sbohem buď lásko má\" vyšel v říjnu 1940, \"Vysoké okno\" v srpnu 1942 a \"Dáma v jezeře\" v listopadu 1943. Nejchladněji byl přijat román Dáma v jezeře, ač Chandler právě jemu věnoval nejvíce času. Zde Chandler nadobro umlčel ústa křičící cosi o triviální literatuře. Všechny jeho detektivní romány byly recenzovány ve sloupcích určených pro vysokou literaturu a nejzapřisáhlejší nepřítel detektivek mezi literárními kritiky 60. let minulého století, Edmund Wilson, vzal na milost pouze jediného autora – Raymonda Chandlera.\n\nLiterární úspěch Chandlerovi zajistil, že mu brány otevřel i Hollywood, kam prodal práva na některé romány a získal zaměstnání jako scenárista.\nV roce 1943 mu spolupráci nabídl režisér Bill Wilder a to na filmu \"Pojistka smrti\". Scenáristicky se podílel také na filmu \"Modrá jiřina\" a na dalších, avšak nemohl spolupracovat na scénáři filmu podle vlastní knihy \"Hluboký spánek\", kde hrál hlavní roli Humphrey Bogart, neboť jej produkovalo jiné studio, než s kterým měl smlouvu.\nAni jeho románům však nebyl konec. V roce 1949 vydal další román \"Sestřička\" a v roce 1953 pak rozsáhlé dílo \"Dlouhé sbohem\", které česky vyšlo i pod názvem \"Loučení s Lennoxem\", a které je mnohými považováno za Chandlerovo vůbec nejlepší dílo. Jeho posledním dokončeným románem se stal \"Playback\", v češtině nazván \"Případ naruby\", který vyšel v roce 1958 a podle Josefa Škvoreckého si v jeho závěru spisovatel předpověděl vlastní smrt.\n\nPosledním (nedokončeným) dílem je \"Případ z Poodle Spring\".\nRaymond Chandler zemřel v La Jolle na zápal plic 23. nebo 26. března 1959 (různé prameny uvádějí různé datum).\n\n\n\n"}
{"id": "32202", "url": "https://cs.wikipedia.org/wiki?curid=32202", "title": "Samara", "text": "Samara\n\nSamara (rusky \"Самара\"), v letech 1935 až 1991 Kujbyšev (\"Ку́йбышев\"), je město v evropské části Ruské federace na levém břehu řeky Volhy. Žije zde obyvatel, je tak šestým největším městem Ruska. Je správním střediskem Samarské oblasti. V Samaře se nacházejí důležité strojírenské podniky a v sovětském období byla ze strategických důvodů uzavřeným městem.\n\nMěsto bylo založeno v roce 1586 jako pevnost proti nájezdům Tatarů. V roce 1688 se stala městem, roku 1851 se stala sídlem gubernie. V druhé polovině 19. století byla v Samaře zprovozněna železnice, což odstartovalo prudký růst (mezi lety 1866 a 1897 o 30 000 lidí). V ruské občanské válce, která vypukla krátce po bolševické revoluci, byla Samara centrem protibolševických sil. V červnu 1918 dobyli město z rukou bolševiků českoslovenští legionáři a na Samarském mostě získali další legionářský obrněný vlak, populární \"Orlík\". Od roku 1935 nesla Samara název Kujbyšev po sovětském politikovi Valerianu Kujbyševovi. Za Velké vlastenecké války sem byly přestěhovány některé úřady z Moskvy z obav z postupu německých vojsk a dobytí hlavního města.\n\nOd roku 2013 stojí ve městě socha Švejka, postavy z literárního díla Jaroslava Haška nazvaného \"Osudy dobrého vojáka Švejka za světové války\".\n\nPrůmyslový význam Samary je velký. Je zde mj. konstrukční kancelář a výrobní závod CSKB-Progress, který v 50. a 60. létech 20. století vyráběl sovětské mezikontinentální balistické rakety první generace R-7 a R-7A; dnes je výrobcem nosných raket typů Sojuz a Molnija. Proto byla Samara za dob studené války pro cizince uzavřeným městem, aby byla chráněna před případnými špióny. Dalším velmi významným odvětvím je automobilový průmysl; v nedalekém Togliatti sídlí závod AVTO-VAZ, jinými názvy také Žiguli nebo Lada, který se snaží dostat ze špatné hospodářské situace, která závod sužuje už od pádu SSSR. Potom jsou v Samaře také strojírenské závody (Alcoa) a chemické závody nedávno zkrachovalého Jukosu.\nSamara disponuje mezinárodním letištěm Kurumoč a říčním přístavem na Volze. Zároveň je železničním uzlem a sídlem Kujbyševské dráhy, jedné z regionálních organizací RŽD. Příměstskou dopravu (např. spojení s městem Togliatti) zajišťuje dceřiná společnost \"Samaratransprigorod\". Zdejší nádraží bylo roku 2001 přestavěno a vznikla zde prosklená nádražní hala, s výškou 100 m jedna z nejvyšších v Evropě.\n\nMěstská hromadná doprava zahrnuje maršrutky, autobusy, trolejbusy, tramvaje (viz článek) a od roku 1987 také jednu linku metra.\n\nSamara je v Rusku známá také svým divadlem a operou. Divadlo Maxima Gorkého se objevuje téměř na všech samarských pohlednicích. Samarská opera se nachází na hlavním samarském náměstí – nám. Kujbyševa, je postavena v socialisticko-realistickém slohu. Za Velké vlastenecké války sem bylo z obležené Moskvy přestěhováno Velké divadlo. V roce 1942 zde poprvé zazněly tóny 7. symfonie D. Šostakoviče (který zde za druhé světové války pobýval), věnované Leningradu.\nV Samaře velké množství zajímavých památek\n\nPrávě odsud pochází i ruská drum 'n' bassová dvojice Stim axel.\n\nPřevládajícím náboženstvím v Samaře je pravoslavné křesťanství. V posledních letech se po celém městě staví velké množství pravoslavných kostelů. Mezi nejhezčí patří chrám sv. Jiří, postavený v roce 2000. V Samaře však najdeme i chrámy luteránské, protestantské, katolické, nebo baptistické. Samaře nechybí ani rozlehlá synagoga, která v roce 2008 oslaví svoje sté narozeniny.\n\nDíky těsnému sousedství s Tatarstánem je zde zastoupen i islám. V roce 1999 byla slavnostně otevřena relativně velká samarská mešita (s 60 m vysokým minaretem), rozlohou 1200 m². Pojme až 1000 věřících.\n\n\n\n"}
{"id": "32206", "url": "https://cs.wikipedia.org/wiki?curid=32206", "title": "Gorkij", "text": "Gorkij\n\nGorkij může znamenat:\n\n\n"}
{"id": "32207", "url": "https://cs.wikipedia.org/wiki?curid=32207", "title": "Kujbyšev", "text": "Kujbyšev\n\nKujbyšev má více významů:\n\n\n"}
{"id": "32209", "url": "https://cs.wikipedia.org/wiki?curid=32209", "title": "Divoká kachna (hvězdokupa)", "text": "Divoká kachna (hvězdokupa)\n\nDivoká kachna (také Messier 11 nebo NGC 6705) je otevřená hvězdokupa v souhvězdí Štítu s hvězdnou velikostí 5,8 a úhlovým rozměrem 14'. Objevil ji Gottfried Kirch v roce 1681. Je jednou z nejbohatších otevřených hvězdokup, obsahuje asi 2 900 hvězd, z toho 500 hvězd jasnějších 14 mag.\n\nHvězdokupa je od Země vzdálená přibližně 6 120 ly a od Slunce se vzdaluje rychlostí 22 km/s.\nJejí stáří je odhadováno na asi 250 milionů let. Jméno získala od jasnějších hvězd, které tvoří trojúhelník připomínající útvar letícího hejna kachen, anebo, z jiného úhlu, jednu plovoucí kachnu.\n\nHvězdokupu je možné snadno nalézt přibližně 4° jihozápadně od hvězdy Lambda Aquilae (λ Aql) s magnitudou 3,4 nebo 1,5° jihovýchodně od hvězdy Beta Scuti (β Sct) s magnitudou 4,2. Nachází se v bohatém hvězdném poli, protože tímto směrem leží velká hvězdná oblaka Mléčné dráhy. Je bez obtíží viditelná i triedrem 10x50, ale je v něm velmi obtížně rozložitelná na jednotlivé hvězdy a její vzhled zůstane mlhavý. Dalekohled o průměru 120 až 150 mm ji rozloží téměř úplně a ukáže desítky navzájem velmi blízkých hvězd, jejichž jasnost je od deváté do třinácté magnitudy. Ve větších dalekohledech je možné napočítat stovky hvězd a pohled na ni připomíná kulovou hvězdokupu, i když je pouze otevřenou hvězdokupou.\n\n2,5° jižním směrem od hvězdokupy leží kulová hvězdokupa NGC 6712 a 3,5° jihozápadně leží otevřená hvězdokupa Messier 26.\n\nHvězdokupa je snadno pozorovatelná ze všech obydlených oblastí Země, protože má pouze nízkou jižní deklinaci. Přesto je její pozorování v některých oblastech severní Evropy a Kanady, tedy za polárním kruhem, velmi obtížné, zatímco ve střední Evropě již vychází poměrně vysoko nad obzor. Na jižní polokouli je hvězdokupa dobře viditelná vysoko na obloze během jižních zimních nocí a v jižní části tropického pásu je možno ji vidět dokonale v zenitu. Nejvhodnější období pro její pozorování na večerní obloze je od června do října.\nDivokou kachnu objevil Gottfried Kirch v roce 1681 a popsal ji jako malou nezřetelnou skvrnu s jasnou hvězdou uprostřed.\nJednotlivé hvězdy v ní jako první rozpoznal William Derham v roce 1732 a také další tehdejší vědci ji potom popisovali jako velmi bohatou hvězdokupu. Charles Messier ji přidal do svého katalogu 30. května 1764 a poznamenal k ní, že v menším dalekohledu vypadá jako kometa, ale ve větším dalekohledu v ní lze rozeznat velký počet malých hvězd. William Herschel napsal, že hvězdokupa vypadá, jako by ji tvořilo několik skupinek hvězd, zatímco admirál William Henry Smyth ji pojmenoval \"Divoká kachna\", protože mu připomínala hejno letících divokých kachen. John Herschel ji popsal jako rozsáhlou bohatou hvězdokupu složenou ze hvězd dvanácté až patnácté magnitudy.\n\nMessier 11 je jednou z nejbohatších a nejhustších známých otevřených hvězdokup: ve skutečnosti obsahuje přibližně 2 900 potvrzených členů, z nichž přibližně 400 je jasnějších 14. magnitudy. Nachází se ve vzdálenosti kolem 6 120 ly a její stáří se odhaduje na asi 250 milionů let.\n\nV blízkosti jejího středu se hustota hvězd odhaduje na přibližně 83 hvězd na krychlový parsec a v polovině jejího poloměru na asi 10 hvězd na krychlový parsec. Její nejjasnější hvězda má zdánlivou magnitudu 8,5.\n\n"}
{"id": "32210", "url": "https://cs.wikipedia.org/wiki?curid=32210", "title": "Messier 26", "text": "Messier 26\n\nMessier 26 (také M26 nebo NGC 6694) je otevřená hvězdokupa v souhvězdí Štítu. Objevil ji Charles Messier 20 července 1764. Její vzdálenost od Země je 5 400 světelných let a stáří přibližně 180 milionů let.\n\nM26 je možné poněkud obtížně najít ve střední části souhvězdí přibližně 1° jihovýchodně od hvězdy δ Sct a leží v bohatém hvězdném poli, protože tímto směrem leží velká hvězdná oblaka Mléčné dráhy, což je další překážka k jejímu nalezení. Velmi obtížně je viditelná i triedrem 10x50, ve kterém vypadá jako prostá mlhavá skvrnka. Dalekohled o průměru 120 - 150 mm ji příliš nepomůže rozložit na jednotlivé hvězdy, k tomu je zapotřebí přístroj o průměru alespoň 200 až 250 mm, pomocí kterého je možné pozorovat několik desítek hvězd a při průměru 300 mm je to nanejvýš 50 hvězd.\n\n2° severovýchodně od hvězdokupy leží kulová hvězdokupa NGC 6712 a 3,5° severovýchodně bohatá otevřená hvězdokupa Divoká kachna (M11).\n\nM26 je možno jednoduše pozorovat z většiny obydlených oblastí Země, protože má dostatečně nízkou jižní deklinaci. Přesto je těžko pozorovatelná v některých částech severní Evropy a Kanady, tedy za polárním kruhem, ale ve střední Evropě již vychází poněkud výše nad obzor. Na jižní polokouli je hvězdokupa dobře viditelná vysoko na obloze během jižních zimních nocí a v jižní části tropického pásu je možno ji vidět přímo v zenitu. Nejvhodnější období pro její pozorování na večerní obloze je od června do října.\nHvězdokupu M26 objevil Charles Messier 20. července 1764 a popsal ji takto: \"\"Hvězdokupa blízko hvězd Éta a Omikron v souhvězdí Antinoa (Alfa a Delta Štítu), mezi kterými je jedna ještě jasnější… Tato hvězdokupa neobsahuje žádnou mlhovinu.\"\" Někteří badatelé ovšem její nalezení přisuzují Le Gentilovi před rokem 1750. John Herschel ji popsal jako hvězdokupu bohatou na hvězdy až do 15. magnitudy.\n\nPři uvažovaném zdánlivém průměru 15' a vzdálenosti od Země 5 000 světelných let má M26 skutečný průměr kolem 22 světelných let. Její nejjasnější hvězda má zdánlivou jasnost 11,9 a je spektrálního typu B8. Hvězdokupa může mít kolem stovky členů a její stáří se odhaduje na 180 milionů let.\n\nJednou zajímavou vlastností M26 je oblast s nízkou hustotou hvězd poblíž středu, která je pravděpodobně způsobena tmavým mračnem, které při pohledu ze Země tuto část hvězdokupy zakrývá.\n\n"}
{"id": "32211", "url": "https://cs.wikipedia.org/wiki?curid=32211", "title": "Lukida Anseris", "text": "Lukida Anseris\n\nLukida Anseris (také Anser) je jméno hvězdy α Vulpeculae (Alfa Vulpeculae) a je nejjasnější hvězdou souhvězdí Lištičky. Lukida Anseris má spektrální třídu M0III a má hvězdnou velikost +4,4 (je tedy jednou z nejméně jasných hvězd, které jsou nejjasnější ve svém souhvězdí). Lukida Anseris je od Země vzdálena 297 světelných let.\n\n"}
{"id": "32212", "url": "https://cs.wikipedia.org/wiki?curid=32212", "title": "Varnsdorf", "text": "Varnsdorf\n\nVarnsdorf ( , ) je město v nejsevernější části Česka, ve východní části Ústeckého kraje, v okrese Děčín, na jihovýchodě Šluknovského výběžku. Protéká jím říčka Mandava a je ze tří stran obklopen územím Německa. Leží 32 kilometrů východně od Děčína a 34 kilometrů severozápadně od Liberce.\n\nObec s rozšířenou působností Varnsdorf je počtem obyvatel druhým největším městem okresu Děčín, žije zde obyvatel, výměra katastru města je 26,21 km. Skládá se z  částí Varnsdorf, Studánka a Světliny 1. díl. Ve Varnsdorfu jsou hraniční přechody do Německa: silniční Varnsdorf-Seifhennersdorf a Varnsdorf-Großschönau, dále přes město vede peážní železniční trať Liberec–Rybniště/Seifhennersdorf.\n\nDějiny města začínají ve 2. polovině 14. století založením zemědělských dvorů. V roce 1830 se zde konalo první úplné liturgické provedení Beethovenovy slavnostní mše \"Missa solemnis\". Varnsdorf byl povýšen na město v roce 1868, do té doby byl největší vesnicí Rakouska-Uherska. V tomtéž roce přijel do Varnsdorfu první vlak z Děčína a díky železnici nastal rozvoj průmyslu, především strojírenství a výroby textilu. Ve druhé polovině 19. století měl Varnsdorf přezdívku „\"Malý Manchester v českém Nizozemí\"“ nebo také „\"Severočeský Manchester\"“. V roce 1872 zde vzniklo společenství starokatolické církve. Po druhé světové válce došlo k vysídlení drtivé většiny původního obyvatelstva. V roce 1947 zde proběhla stávka, která měla podstatný vliv na únorové události roku 1948. Po druhé světové válce se Varnsdorfu říkalo „\"město mládí, zahrad a komínů\"“.\n\nJméno Warnsdorf označovalo Wernarovu ves. Poprvé ji zmiňuje žitavská kronika v roce 1341 v souvislosti s Jindřichem z Varnsdorfu. Existuje pověst, podle které Wernar varoval (německy ' = varovat) pocestné před loupežníky, kteří řádili v okolí Varnsdorfu. Na rozdíl od jiných měst v pohraničí nedošlo k přejmenování, město nikdy nemělo český název. Část Studánka se německy nazývala „Schönborn“ (' německy krásný, ' německy studánka), obec se nacházela u studánky. České jméno dostala obec po roce 1945 podle překladu druhé části německého názvu ' – Studánka. Světliny 1. díl se německy jmenovaly „Lichtenhain 1. Ant.“ podle knížecího rodu Lichtenštejnů (německy ' = háj, lesík). Název po roce 1945 vychází z chybného překladu první části názvu do češtiny (německy ' = světlo).\n\nOblast, kde se dnes nachází Varnsdorf, byla podle indicií řídce obydlena již v dobách na přelomu našeho letopočtu, kdy na území Čech žil germánský kmen Markomanů a v Horní Lužici kmen Semnonů. Po porážkách, které tyto kmeny utrpěly od Římanů, se kraj na místě dnešního Varnsdorfu na několik století proměnil v liduprázdnou divočinu s neprostupnými hvozdy. Nejprve lužický kmen Milčanů žijící v Horní Lužici odtud vytlačil Germány, kteří zde setrvávali z dřívějších dob. Germáni byli nuceni hledat nová sídliště a někteří se usadili v údolí Mandavy, v údolí Staré řeky, což je její původní název z konce 1. tisíciletí našeho letopočtu. Milčané byli vytlačeni ve 13. století německou kolonizací.\n\nNa území Varnsdorfu vznikla první vesnice kolem roku 1200 a jejími majiteli byli Berkové z Dubé. Poté kraj na místě dnešního Varnsdorfu patřil Vartenberkům (přibližně od roku 1310) a pak Šlejnicům (od roku 1494). Za Šlejniců se okolí Varnsdorfu hospodářsky povzneslo díky těžbě stříbra v Jiřetíně pod Jedlovou.\n\nDo konce 14. století byl na území Varnsdorfu rytířský manský statek pánů z Varnsdorfu. Od nich pochází dnešní znak Varnsdorfu, bílý půlměsíc a hvězda v modrém poli. Husitství kraj významněji nezasáhlo; území Varnsdorfu bylo pod ochranou Žitavy.\n\nRoku 1570 se Varnsdorf stal samostatným panstvím, kterým zůstal do konce třicetileté války. Po roce 1620 bylo varnsdorfské panství zkonfiskováno a v roce 1641 prodejem přičleněno k rumburskému panství. Za třicetileté války byl v letech 1639 až 1643 Varnsdorf obsazen švédskými vojsky. V roce 1642 byl dobyt a zničen 7 km vzdálený hrad Tolštejn. Po třicetileté válce emigrovalo nekatolické obyvatelstvo; v roce 1627 odešlo do sousedního Saska okolo 250 lidí, které od roku 1635 bylo zahraničím. Berní rula z let 1653–1655 zachytila ve Varnsdorfu 32 statků, 20 statků bylo opuštěných a 3 se znovu osídlovaly. Ve Varnsdorfu bylo 25 chalup, 7 se osídlovalo a 10 bylo pustých, pustá usedlost zahradníka, 34 domků na obecním pozemku, jeden se osídloval a 17 bylo pustých.\"\nZ té doby pochází první známý popis Varnsdorfu: \"„Stavení, kde lidé bydlí, může býti.“\"(dá se v nich bydlet) \"„ostatek zpustlý, z nichž se všech pustých doložených lidé pro víru zběhli,“\"(protestantskou)\"„po kterých se zase někteří osazují. Pole žitná, luk s potřebu, leží u hranice s Lužicí, jednu míli od Žitavy. Živí se tkaním lnu a chovem dobytka.“\" V roce 1678 již zase žilo ve Varnsdorfu 600 obyvatel.\n\nPanství v roce 1681 odkoupili Lichtenštejnové, kterým patřilo až do roku 1919.\n\nPočátkem 18. století se ve Varnsdorfu začala rozvíjet textilní výroba, nejprve plátenické manufaktury a roku 1786 se začala dovážet bavlna. V roce 1777 byla založena firma Frölich, která od roku 1790 vyráběla samet. K dalšímu rozkvětu textilního průmyslu došlo za napoleonských válek.\n\nV roce 1804 nabídl císař František I. Varnsdorfu povýšení na město, což bylo představiteli obce s díky odmítnuto. Za napoleonských válek Anglie v textilním průmyslu nekonkurovala, po skončení válek zboží z Anglie opět ovládlo světové trhy. Místní podnikatelé začali pašovat lacinou anglickou přízi ze Saska, a tím místní přadláci začali přicházet o práci. V letech 1817 až 1837 zde působilo úspěšné bosácké hnutí, které se organizovaně bránilo proti těmto praktikám.\n\nDne 28. března 1829 došlo ve městě k velkému požáru, shořelo 11 domů, dvě stodoly a požár výrazně poškodil varnsdorfský kostel svatého Petra a Pavla. Roztavily se kostelní zvony, zcela zničeny byly hodiny, varhany a lustr.\n\nV roce 1830 byla ve varnsdorfském kostele svatých Petra a Pavla poprvé provedena celá Beethovenova slavnostní mše \"Missa Solemnis\" v rámci bohoslužeb – předtím byla uváděna pouze koncertantně.\n\nV roce 1849 se šest vesnic na území dnešního Varnsdorfu spojilo do jedné obce, která měla 9 600 obyvatel a stala se tak největší vesnicí v Rakousku-Uhersku. K povýšení na město došlo dne 28. července 1868 císařem Františkem Josefem I.; tehdy měl Varnsdorf 14 000 obyvatel.\n\nVe druhé polovině 19. století probíhala překotná industrializace. Roku 1869 byla postavena železniční trať z Děčína, která umožňovala snadný přísun surovin dopravovaných po Labi ze zámoří. Ve Varnsdorfu se na přelomu 19. a 20. století konaly bouřlivé oslavy 1. máje. První oslavy v roce 1891 se zúčastnilo 1 600 lidí, před městským úřadem rozháněli dav četníci s nasazenými bodáky. V roce 1900 zde bylo stávkové hnutí za zavedení desetihodinové pracovní doby, kterého se zúčastnilo 3 000 dělníků.\n\nMnohosvazkové dílo \"Čechy\", jehož vydávání řídil dějepisec Josef Vítězslav Šimák, o Varnsdorfu konce 19. století nepíše lichotivě: \"„Warnsdorf zevnějškem svým má pravý ráz střízlivý, ba smutný ráz tovární. Není v něm vlastně ulic, jen cesty a třídy. Dlouhá stavení fabrická beze střech, nevlídná, nečistá, blátivých dvorů, o sterých komínech, proměšují se s domy dřevěnými a nízkými příbytky dělnickými.“\n\nVe Varnsdorfu se v roce 1896 konala okresní zemědělsko-průmyslová výstava, na které získal medaili alkoholický nápoj Stará myslivecká. Začátkem 20. století měl Varnsdorf 160 továren; kolem 80 % obyvatel pracovalo v průmyslové výrobě. Během první světové války přišly zásobovací obtíže, nedostatek potravin a proběhla tyfová epidemie. Průmysl se rozvíjel i po první světové válce. Podnikatel Kunert v roce 1924 zavedl výrobu dámských punčoch.\n\nPo roce 1918 se rozvinutý textilní průmysl ocitl v hluboké krizi, po které již nikdy nedosáhl původního významu. Zásoboval celé Rakousko-Uhersko, značná část byla najednou zahraničím.\nV roce 1930 se z 22 793 obyvatel hlásilo k české národnosti 1512. Velké sympatie si ve městě získala Sudetoněmecká strana Konrada Henleina. V roce 1935 zde měl Henlein projev, kterého se zúčastnilo 12 tisíc lidí; o rok později v roce 1936 měl ve Varnsdorfu projev Klement Gottwald, poslechnout si ho přišlo 6 tisíc lidí. Konrad Henlein navštívil Varnsdorf ještě v roce 1938. V tomtéž roce rostla agresivita henleinovců a množily se potyčky s příslušníky finanční stráže. 22. září 1938 padli dva její příslušníci při ústupu před německou přesilou. 23. září 1938 vstoupila do Varnsdorfu československá armáda, která se ovšem ještě týž den stáhla za obranou linii na Stožeckém sedle. 30. září 1938 byla podepsána Mnichovská dohoda a 2. října 1938 obsadila vojska Třetí říše Varnsdorf.\n\nVálečné události let 1939 až 1945 se města prakticky nedotkly; ve Varnsdorfu se nebojovalo a město nebylo bombardováno, třebaže od listopadu 1944 denně probíhaly letecké poplachy. Po roce 1943 byl Varnsdorf zaplaven uprchlíky z vybombardovaných německých měst a z východní fronty. Před koncem druhé světové války v roce 1945 zde došlo k veřejné popravě Rudolfa Posselta, Němce, který odmítl znovu nastoupit do německé armády na východní frontu. Ve Varnsdorfu bylo koncem války několik set nuceně nasazených dělníků, ti se s přibývajícím koncem války stále více dopouštěli přestupků, za něž následoval stále tvrdší trest. Dva z těchto dělníků byli 11. dubna 1945 odsouzeni k trestu smrti provazem.\n\nPrvní oddíl Rudé armády vstoupil do Varnsdorfu 9. května 1945 a 19. května přišla československá vojenská posádka. Ještě téhož dne byli zatčeni příslušníci SA a SS. 29. až 31. května byli zatčeni němečtí profesoři a učitelé a odvezeni přes Krásnou Lípu do Doubice, kde byli vpuštěni do Německa. 22. června 1945 proběhl první divoký odsun a 19. července 1945 druhý odsun. Vysídlování Němců na území Varnsdorfu prováděl velitel 28. pěšího pluku plukovník Voves. Po postupimské konferenci skončil divoký odsun. V následujících měsících došlo k odsunu německého obyvatelstva jak do okupačních zón západních zemí v Německu, tak do sovětské okupační zóny a k osídlování českým obyvatelstvem. O antipatiích vůči Němcům v poválečné době svědčí úryvek z varnsdorfských novin Hraničář: \"„A Němci jdou a jdou ..., druhý a třetí transport těch, kteří u nás nebyli spokojeni a chtěli – do Říše. My jim dnes vyhovujeme a konečně docela rádi, protože jsme na tento okamžik čekali celá staletí.“\"\n\nDne 5. března 1947 došlo k varnsdorfské stávce, jíž se zúčastnilo 10 tisíc lidí. Byl to spor o továrnu bývalého německého majitele židovského původu Emila Beera, který se po návratu z emigrace ucházel o její navrácení. Zemský národní výbor rozhodl, že mu továrna bude vydána a ihned poté byla ve městě vyhlášena generální stávka. Pod tlakem stávkujících a po dohodě s úřady soud rozhodnutí zrušil.\n\nOd roku 1954 do roku 1969 byl předsedou Městského národního výboru Josef Mašín. Ve městě vznikly po roce 1948 tři velké podniky sloučením drobných továren a provozů: Velveta, Elite a TOS Varnsdorf. V roce 1967 byl otevřen hraniční přechod do Německa. Jeho otevření se zúčastnil prezident Antonín Novotný. Byl vybudován Varnsdorfský rybník zvaný Mašíňák a vzniklo 70 mm kino Panorama. V období socialismu ve městě vyrostla panelová sídliště a byly demolovány některé historicky cenné objekty jako byl hotel Burza na náměstí z roku 1642 či Hanischův dům č. p. 506, kde byla městská knihovna. Naposledy byl ještě 15. října 1999 zbořen měšťanský dům „Na schůdkách“ z roku 1771.\n\nRoku 1961 byl Varnsdorf slavnostně vyhlášen vzorným Pohraničnickým městem. V šedesátých letech dochází k uvolnění režimu na hranicích. Po stavbě berlínské zdi ztratil útěk na území NDR smysl a tak se od dubna 1965 začaly odstraňovat drátěné zátarasy na hranicích.\nV roce 1974 došlo ve Varnsdorfu ke vraždě náčelníka obvodního oddělení Veřejné bezpečnosti Karla Goldammera ve službě. Pachatel byl odsouzen k trestu smrti.\n\nV roce 1980 byla obec Studánka připojena k Varnsdorfu.\n\nV prvních komunálních volbách po sametové revoluci v listopadu 1990 zvítězilo Občanské fórum, starostou města byl zvolen Eduard Vébr. Sedm měsíců po volbách byl ve funkci starosty vystřídán Annou Dudkovou. Po druhých komunálních volbách se starostou města stal v letech 1994–1998 Vladimír Bartoň. V roce 1995 bylo založeno sdružení Malý euroregion Mandava-Spréva, který je tvořen městy na obou stranách hranice (Sohland, Šluknov, Ebersbach, Jiříkov, Rumburk, Neugersdorf, Varnsdorf, Dolní Podluží, Großschönau a Waltersdorf). V roce 1997 proběhla rekonstrukce systému zásobování teplem (CZT), využívá se moderní bezkanálová technologie. V roce 1996 se zřizuje Biskupské gymnázium Varnsdorf. V roce 1997 se otevírá první supermarket – Billa. Od roku 1998 do roku 2002 byl starostou Jaroslav Tomášek za Nezávislé. Od roku 2002 byl starostou města Josef Poláček za ODS a od roku 2010 byl starostou Martin Louka. Roku 2015 byl zvolen do čela města Stanislav Horáček.\n\n2. července 1999 navštívil Varnsdorf prezident Václav Havel a 17. října 2007 prezident Václav Klaus. V roce 2015 sem zavítal prezident Miloš Zeman.\n\nDne 7. srpna 2010 ve městě bylo zaplaveno několik obytných domů u řeky Mandavy a Zaječího potoka a několik sklepů škol, školek a sklep nemocnice.\n\nVarnsdorf je pověřeným městem s rozšířenou působností, pod jeho správní obvod patří města Chřibská a Varnsdorf, obce Dolní Podluží, Jiřetín pod Jedlovou, Horní Podluží a Rybniště.\n\nStarostové města byli od sametové revoluce v roce 1989 postupně Eduard Vébr, Anna Dudková, Vladimír Bartoň, Jaroslav Tomášek, Josef Poláček, Martin Louka, Stanislav Horáček a Roland Solloch, který je starostou v současné době(2020), kdy zastupitelstvo města je složeno z ANO 2011, ODS, Republika pro Varnsdorf, Volba pro město, KSČM a SPD. Zastupitelstvo města má 21 členů, rada je sedmičlenná. V komunálních volbách v roce 2018 získalo hnutí ANO 2011 absolutní většinu tzn. 11 zastupitelů z celkových 21 zastupitelů zastupitelstva města.\n\nMěstský znak Varnsdorfu byl schválen usnesením zastupitelstva města dne 13. prosince 1880, zpracován byl malířem Augustinem Frindlem. Podoba znaku vychází z rodového erbu rytířů Welflů z Varnsdorfu. Popis znaku zní: \"v modrém štítu stříbrná šestiboká hvězda nad stříbrným stoupajícím půlměsícem; na štítu turnajská korunovaná přilbice s přikryvadly modro-stříbrnými; v klenotu stříbrný stoupající půlměsíc a stříbrná šestihrotá hvězda, na obou hrotech půlměsíce a horním hrotu hvězdy modře a stříbrně polcené pštrosí pero.\" Znak nebyl nikdy městu udělen, je považován za vydržený. Když byl v roce 1961 Varnsdorfu udělen titul vzorné „Pohraničnické město“, uvažovalo se o vsunutí psí hlavy jako symbolu pohraničí do znaku města. List praporu tvoří dva pruhy, modrý a bílý. Poměr šířky k délce je 2:3 a v žerďové části je bílá šestiboká hvězda nad bílým půlměsícem. Prapor byl udělen městu dne 4. června 1998 předsedou Parlamentu České republiky. Vlajka je odvozena z barvy štítu (modrá) a barvy erbovní figury, která je bílá. Kdy byla varnsdorfská vlajka poprvé vyvěšena, nejde již dnes zjistit. Její první vyvěšení je doloženo z denního tisku v roce 1931.\n\nMěsto udržuje partnerské styky s Lužickými Srby, kteří žijí v dnešních německých státech Sasko a Braniborsko. Po válce v letech 1946 až 1949 ve městě působilo v budově dnešního Biskupského gymnázia Staškovo lužickosrbské gymnázium. V roce 1949 se přestěhovalo do Liberce a umožnilo získat gymnaziální vzdělání 800 dětem Lužických Srbů. Po roce 1989 byly snahy umožnit dětem Lužických Srbů studovat na českých středních školách. Ve Varnsdorfu se pořádaly koncerty Lužickosrbské filharmonie, byly zde výstavy děl lužickosrbských výtvarníků. Pořádala se setkání absolventů Staškova gymnázia, byly vydány sbírky lužickosrbské poezie.\n\nMěsto je členem Euroregionu Nisa a zakládajícím členem Mikroregionu Tolštejn, dále je členem Sdružení pro rozvoj Šluknovska. Má oficiální kontakty s městy v Malém minieuroregionu Mandava-Spréva. S německým městem Seifhennersdorf proběhl projekt Hrádek-Burgsberg, záchrana výletní vyhlídkové restaurace na Hrádku.\n\nVarnsdorf se nachází v nejsevernější části Česka, v Ústeckém kraji (nejvýchodnější město kraje), v okrese Děčín, na jihovýchodě Šluknovského výběžku. Průměrná nadmořská výška města je 332 metrů. Nejvyššími body území města jsou vrchy Špičák, Valy na katastru Studánky a Hrádek; nejnižším bodem je výtok Mandavy z území Česka s nadmořskou výškou 310 metrů. Městem na katastru Studánky prochází hlavní evropské rozvodí mezi Severním a Baltským mořem.\n\nÚzemím města protéká říčka Mandava. Dále se zde nachází Varnsdorfský rybník a prameny řeky Křinice, která je odvodňována Labem do Severního moře. Další menší rybníky se nazývají Valčík, Valcha a Kočka.\n\nVarnsdorf leží na území Šluknovské pahorkatiny, kterou v oblasti města tvoří skalní žulový podklad přikrytý sprašovými a souvkovými jíly z doby ledové. Město obklopují vrchy Špičák a Hrádek tvořené čedičem a znělcem. Na území města v době ledové zasahoval kontinentální ledovec ze Skandinávie. Pod vrcholem Špičáku se v 19. století zkoušelo dolování hnědého uhlí, jsou zde zachovány sloje s výskytem uhlí a diatomitů.\nVarnsdorf je otevřen od severu směrem do Saska, klima se proto odlišuje od klimatu ve vnitrozemí Čech a je mnohem více vystaveno oceánickým vlivům. Srážkově je Varnsdorf díky své poloze bohatší, roční úhrn srážek je v dlouhodobém průměru 751 mm. Nejvyšší srážkový průměr ve Varnsdorfu má měsíc červen (85 mm), červenec (80 mm) a srpen (79 mm). Nejméně srážek spadne v únoru (47 mm) a v březnu (49 mm). Teplota vzduchu dosahuje dlouhodobého průměru 5,5 °C, lednový průměr je -4,4 °C, červencový je 15,3 °C. Proudění vzduchu je převážně severozápadní až západní. Varnsdorf leží na návětrné straně Lužických hor, proto se zde moc nevyskytují mlhy a inverze.\n\nVarnsdorf se skládá ze tří částí (Studánka, Světliny 1.díl a Varnsdorf) a je dále členěn na 24 urbanistických obvodů a dvě katastrální území: Varnsdorf a Studánka u Rumburku. Varnsdorf vznikl v roce 1849 sloučením jednotlivých osad – Nového Varnsdorfu (vznikl roku 1689), Floriánsdorfu (1700), Karlsdorfu (1727), Starého Francentálu (1783) a Nového Francentálu (1800) – které se spojily v jednu obec. Osady měly název po členech rodiny Lichtenštejnů. Obec měla v roce 1849 9700 obyvatel, byla největší vesnicí v tehdejším Rakousku-Uhersku, která byla v roce 1868 povýšena na město. V roce 1980 byla k Varnsdorfu připojena náhorní obec Studánka.\n\nKatastrální území města Varnsdorf má výměru 26,21 km², z toho 10,85 km² tvoří zemědělská půda, 9,74 km² lesní půda, vodní plochy zabírají 0,31 km², zastavěné plochy zabírají 1,61 km² a ostatní plochy mají výměru 3,71 km². Území Varnsdorfu sousedí se saskými městy Seifhennersdorf a Großschönau, katastrálním územím Studánka u Rumburku sousedí s Rumburkem, Krásnou Lípou, Rybništěm, Horním Podlužím a s Dolním Podlužím.\n\nV roce 1939 měl Varnsdorf kolem 21 tisíc obyvatel, z čehož naprostou většinu tvořili sudetští Němci. Většina varnsdorfských Němců byla na základě Benešových dekretů po druhé světové válce vysídlena, načež byli odsunutí obyvatelé částečně nahrazeni nově příchozími. V roce 1900 se k české národnosti z 23 051 obyvatel hlásilo osm lidí, v roce 1910 to bylo 456 občanů z 23 051 obyvatel, v roce 1921 zde bylo 1098 Čechů a v roce 1930 1 512 Čechů z 24 751 občanů. V roce 1947 mělo město asi 15 700 obyvatel, část z nich byli ovšem Němci zadržení na nucené práce, kteří později také emigrovali. Dle sčítání lidu v roce 2001 měl Varnsdorf 16 040 obyvatel, z toho se hlásilo 14 331 obyvatel k české národnosti, 638 k slovenské, 397 k německé, 121 k polské, 118 k vietnamské, 24 k moravské, 22 k ukrajinské a 1 osoba k slezské národnosti.\n\nNejstarší zmínka o kostele na místě dnešního Varnsdorfu se našla v roce 1670 při zvětšování okna dnešního děkanského kostela; šlo o letopočet 1233 vytesaný v trámu. V roce 1384 kostel patřil k žitavskému děkanátu.\nZa husitských válek se v kraji na místě dnešního Varnsdorfu šlechta spojovala s husity proti Horní Lužici. Varnsdorf však zůstal katolický až do roku 1511, kdy za kněze Lorenze Heidenreicha začal přijímat luterskou víru, a roku 1535 již byl celý luteránský. Tak setrval celé století a kostel spravovali luterští pastoři. Po bitvě na Bílé hoře se na rozdíl od vnitrozemí Čech ve Varnsdorfu nedařilo šířit katolictví, město bylo obsazeno střídavě švédskými a saskými vojsky. V roce 1631 uprchl pastor z Varnsdorfu do Seifhennersdorfu, kde spolu s pastorem z Rumburka křtili a oddávali věřící z Varnsdorfu a Rumburku. V Rumburku byl tehdy ustanoven katolický kněz, který se tam však kvůli přítomnosti švédských vojsk neodvážil zůstat. Až do roku 1653 se obyvatelé Varnsdorfu nechávali křtít protestantskými pastory v sousedním Sasku. V této době se většina varnsdorfských obyvatel usadila v sousedním Sasku, kde tehdy vznikaly i nové vesnice, například Neusalza a Neugersdorf.\n\nRoku 1653 se Varnsdorf vrátil ke katolické víře, avšak ještě v roce 1657 byli zemřelí luterské víry na příkaz vrchnosti pohřbíváni mimo hřbitov. V roce 1715 měl kostel ve Varnsdorfu znovu vlastního faráře.\n\nV roce 1871 byla ve Varnsdorfu založena místní starokatolická církev na protest proti nově vyhlášenému dogmatu o papežské neomylnosti; byla to jedna z prvních obcí této církve v rakouské monarchii. V roce 1877 byla tato církev uznána státem a roku 1897 bylo do Varnsdorfu přeloženo její biskupství z Vídně. Roku 1877 se ke starokatolické církvi ve Varnsdorfu hlásilo 2074 lidí. Jistý počet lidí se také hlásil k evangelické církvi, v roce 1883 jich bylo 306.\n\nV únoru 1894 byl katolický farní kostel svatého Petra a Pavla povýšen na děkanský a farář ve Varnsdorfu má od té doby titul děkana. V roce 1904 byl položen základní kámen druhého katolického kostela. Za patrona kostela byl vybrán sv. Karel Boromejský; část Varnsdorfu, kde se měl kostel stavět, se jmenovala Karlsdorf. Stavbu novogotického kostela provázely finanční problémy, roku 1910 bylo rozhodnuto ponechat kostel s nedokončenou hranolovou věží v západním průčelí, která nikdy nebyla postavena. Kostel byl vysvěcen dne 3. září 1911.\n\nPři sčítání lidu v roce 2001 se z 16 040 obyvatel 2610 přihlásilo k nějakému vyznání, 12 741 bylo bez vyznání a 689 odmítlo na otázku odpovědět. Z uvedených 2610 věřících se 2011 přihlásilo k římskokatolické církvi; jejich farní správu zajišťuje děkanství Varnsdorf. Katolická církev je také zřizovatelem katolického Gymnázia Varnsdorf.\n\nHistoricky měla ve městě silnou pozici starokatolická církev, byla však značně oslabena poválečným odsunem většiny německých věřících. Přesto stále působí místní farní obec a sociálně-pastorační středisko Communio Varnsdorf. Ve Varnsdorfu rovněž působí sbor Českobratrské církve evangelické a sbor Apoštolské církve. V roce 2008 vietnamská komunita ve Varnsdorfu otevřela první buddhistický chrám na území Česka.\n\nDivadlo ve Varnsdorfu zahájilo svou činnost roku 1952. Zprvu hrálo pod názvem Severočeské divadlo v Liberci – scéna Varnsdorf. V současnosti je varnsdorfské divadlo jediným kamenným divadlem ve Šluknovském výběžku. Na představení abonentních skupin sváží svozové autobusy návštěvníky z celého Šluknovského výběžku.\n\nMěstské muzeum ve Varnsdorfu vzniklo na počátku 20. století a v roce 1940 získalo své nynější sídlo v domě v Poštovní ulici s č. p. 415, postaveném roku 1834. V minulosti trpělo častým přerušováním činnosti a střídáním kurátorů. Většina sbírkových předmětů pochází již z doby před rokem 1945. Mezi nejcennější patří vzácné koptské tkaniny či pozůstalost grafičky Hanky Krawcec.\n\nV současné době je budova muzea v havarijním stavu, působením dřevokazné houby a dalších biotických vlivů jsou vážně poškozeny nosné stropní trámy. Byly uzavřeny výstavní prostory v prvním patře a depozitář byl přestěhován do přízemí, aby nedošlo k nenávratnému poškození vystavovaných předmětů. Po dobu rekonstrukce poskytlo město na uložení sbírkových předmětů objekt č. p. 2574 v ulici Legií, bývalé dětské a hudební oddělení knihovny.\n\nNa území města se nachází pět kostelů. Nejstarším kostelem je děkanský kostel svatého Petra a Pavla, který stojí na místě původního kostela ze 13. století. Základní kámen dnešního kostela byl položen v roce 1766. Stavba byla dokončena v letech 1774 až 1776, zdržovaly ji spory. Starokatolický kostel Proměnění Páně pochází z roku 1875. V kostele je mramorová socha a basreliéf Tří králů od varnsdorfského umělce Vincence Pilze. Základní kámen kostela sv. Karla Boromejského byl slavnostně posvěcen 23. května 1904, hned druhý den se začalo stavět. Stavba pokračovala s přestávkami do roku 1911, dne 3. září toho roku byl kostel vysvěcen. Evangelický kostel se začal stavět v roce 1904 a byl vysvěcen v roce 1905. V místní části Studánka je pseudorománský kostel svatého Františka z Assisi.\n\nVarnsdorf se nachází v krajině podstávkových domů. Dle sčítání v roce 2002 jich z celkového počtu 19 tisíc je v samotném Varnsdorfu 243 a ve Studánce 91. Podstávkové domy ukazují způsob života původních obyvatel Varnsdorfu, prostých sedláků, tkalců a řemeslníků. U silnice mezi Varnsdorfem a Studánkou se nachází Švédská mohyla. Vyznačuje místo, kde se střetla švédská a císařská vojska za třicetileté války.\n\nVyhlídkovou věž s restaurací na vrcholu Hrádku postavili\nv roce 1904 varnsdorfští členové Horského spolku pro nejsevernější Čechy. V druhé polovině 20. století začal objekt chátrat, hrozila jeho fyzická likvidace. Na záchranu byl založen v roce 2000 Nadační fond Hrádek-Burgsberk Varnsdorf. V roce 2003 byla otevřena vyhlídková věž s unikátní střechou z glazovaných bobrovek, k jejichž nákupu pomohly i peníze z veřejné sbírky „Kup si svoji bobrovku“. Vyhlídková věž je vysoká 29 metrů.\nVe Varnsdorfu dále je dům č. p. 512 v klasicistně empírovém stylu, secesní zástavba z počátku 20. století a vily v historizujícím stylu. Na vrcholu Hrádku je opravená vyhlídková restaurace, která v roce 2005 získala první místo v soutěži Fasáda roku. Ve městě jsou dále drobné sakrální památky jako zvonička na Pěnkavčím vrchu, Lichtenštejnské kameny, kříž Nejsvětější trojice v Bratislavské ulici. Almanach ke 140. výročí povýšení Varnsdorfu na město uvádí 17 opravených drobných sakrálních památek.\n\nDo katastru místní části Studánka zasahuje přírodní rezervace Světlík, zaujímající stejnojmenný rybník s okolím. Na území města je chráněno 12 památných stromů (stav 2012), mj. Varnsdorfská hruška, Topol u varnsdorfského nádraží či Dub v Kostelní ulici.\n\nKultura ve městě Varnsdorf je těsně spjata jak s německou kulturou, tak i s kulturou Lužických Srbů. Ve Varnsdorfu působil lužickosrbský hudební skladatel Bjarnat Krawc a jeho dcera, malířka Hanka Krawcec, kterým město po druhé světové válce poskytlo azyl.\n\nKultura ve městě je spjata s městským divadlem, s Centrem Panorama Varnsdorf a s městskou knihovnou. Ve městě je několik galerií – galerie D městského divadla, galerie Na schodech v Biskupském gymnáziu, galerie Úsměv ve zdravotním středisku HEL&P v Erbenově ulici, galerie Na ochozu v Městském muzeu, galerie Na radnici na Městském úřadě ve Varnsdorfu, galerie Liduška na ZUŠ a galerie Na rozcestí Kulturního domu Rozkrok.\n\nCentrum Panorama působí v budově 70 mm kina Varnsdorf, jež bylo v provozu od roku 1971 do roku 1991, kdy do něj začalo zatékat. Znovu bylo otevřeno dne 5. února 2005. Kino dostává atraktivní tituly krátce po celorepublikové premiéře, konaly se zde i celorepublikové premiéry a předpremiéry filmů.\nPrvní půjčovna knih ve Varnsdorfu byla již roku 1810 na faře. První knihovna byla založena v roce 1874 s 1400 knihami. Městská knihovna byla založena v roce 1945. Nejprve byla knihovna v Národní ulici 516, dále v nedalekém č. p. 512, kde byla do roku 1994. Od té doby byla do roku 2004 v Karlově ulici č. p. 1745. Od roku 2004 do roku 2009 byla knihovna v ulici T. G. Masaryka č. p. 1838. Knihovna ve Varnsdorfu má v současné době tři oddělení, pro dospělé, děti a hudební. Dětské oddělení bylo do roku 2009 v ulici Legií 2574. V současné době spravuje knihovna kolem 90 000 knih, převážně v češtině, ale i v německém a lužickosrbském jazyce. Vyvíjí i vlastní publikační činnost a pořádá soutěž Literární Varnsdorf ve spolupráci s poetickým studiem Doteky. V roce 2009 se přestěhovala do rekonstruovaného Městského centra kultury a vzdělávání, kde je i Městské informační středisko a oddělení lužickosrbské literatury a německé literatury. V Městském centru je i Dům dětí a mládeže. Součástí knihovny je i projekt nazvaný „Varnsdorf – centrum setkávání Euroregionu čtyř kultur“. Chodba knihovny ve druhém patře slouží k výměnným výstavám výtvarných děl.\n\nVe Varnsdorfu se pořádá Varnsdorfské hudební léto, Volba Miss severu, lidová slavnost Rampušačka, dětská literární soutěž Drápanda, akce Kruhu přátel muzea, celostátní festival scénického tance Tanambourrée. Působí zde i Varnsdorfská komorní filharmonie a amatérské vokální Sdružení Kvíltet Varnsdorf. Kulturní akce se pořádají i v Pizzerii Prishtina, Studentském centru Střelnice a v Tanečním sále Lidová zahrada. V Biskupském gymnáziu je aula, která je jednou z nejhezčích koncertních síní v okolí. Pořádají se zde koncerty vážné hudby.\n\nPřed druhou světovou válku bylo ve Varnsdorfu mnoho spolků; již v roce 1869 jich zde bylo 19. Nejvýznamnější z nich byl pěstitelský spolek, který v roce 1895 provedl sčítání ovocných stromů ve městě, bylo jich tehdy napočítáno 25 tisíc. V roce 1913 bylo ve městě 206 spolků.\n\nPo odsunu německého obyvatelstva se zde zájmová činnost velmi rychle obnovila. Jmenovat lze např. Aeroklub Varnsdorf, který zde fungoval od roku 1945 do roku 1958, kdy pozemky klubu připadly JZD.\n\nDnes je ve Varnsdorfu aktivní spolek Kruh přátel muzea Varnsdorf; v jeho rámci působí osm klubů: Klub historiků a historických staveb, Klub přátel výtvarného umění, Klub fotografů, Minerálklub, Klub sběratelů, FASCIKL – fantasy a sci-fi klub, Šachový klub a Přírodovědný klub. Počet členů spolku se pohybuje kolem dvou set. Dále je ve Varnsdorfu velice aktivní Sbor dobrovolných hasičů Varnsdorf, který se v roce 2004 stal vítězem soutěže o nejlepší internetové stránky dobrovolných hasičů v ČR. Ve městě pracuje základní organizace Českého zahrádkářského svazu a místní organizace Českého rybářského svazu. Zájemci o ekologii se mohou sdružovat v základní organizaci Českého svazu ochránců přírody Netopýr Varnsdorf. Středisko vydalo i publikaci o podzemí Šluknovského výběžku a Lužických hor.\n\nZe sportovních oddílů ve městě má nejpočetnější členskou základnu TJ Slovan Varnsdorf. Nejpočetnější oddíl je basketbalový, dále tenisový, oddíl lyžování, volejbalu a zápasu. Ve městě působí dále Horolezecký klub Varnsdorf, florbalový klub SK Paintball Varnsdorf, TJ Sokol Varnsdorf, zabývající se zápasem, a další malé sportovní kluby.\n\nKopaná ve městě je spojena s FK Varnsdorf, který hraje 2. českou fotbalovou ligu. Hokejisté jsou sdruženi v HC TS Varnsdorf. Ve městě působí klub tradičního karate, který má úspěchy i na mezinárodním poli. Město má plavecký areál, krytou sportovní halu, atletický stadión, tenisové kurty, fotbalový stadión SK Slovanu Varnsdorf. Příznivci lyžování využívají lyžařské areály na Jedlové a v Horním Podluží.\n\nVarnsdorf leží mimo hlavní dopravní cesty. Místní částí Studánka prochází silnice číslo 9 vedoucí z vnitrozemí Čech na hranici s Německem, ve městě jsou dva silniční přechody do Německa. Do samotného Varnsdorfu vedou silnice druhé třídy číslo 264 a 265.\n\nVarnsdorfem prochází železniční trať číslo 089 z Rybniště do Liberce. Přes Varnsdorf jezdí osobní vlaky společnosti Vogtlandbahn z Liberce přes Žitavu do Seifhennersdorfu nebo do Rybniště. Na peážní trati do Seifhennersdorfu je druhé varnsdorfské nádraží, Starý Varnsdorf, kde vlaky po druhé světová válce nestavily, protože peážní i mezinárodní doprava byla v květnu 1945 zastavena. Provoz vlaků mezi Hrádkem nad Nisou a Varnsdorfem začal znovu až 30. 12. 1950. Přímé peážní spojení mezi Libercem a Varnsdorfem fungovalo od 1. 4. 1951. a po roce 1990 je opět v provozu. Navíc na trati vznikla i soukromá zastávka Varnsdorf-pivovar Kocour u stejnojmenného minipivovaru zřízená jeho majitelem Josefem Šustou, první zastávka v Česku zaplacená fyzickou osobou.\nPrvní autobusová linka ve Varnsdorfu byla uvedena do provozu 15. května 1910 na exteritoriální trase přes saský Seifhennersdorf do Rumburka. Autobusová linka do Prahy je v provozu od roku 1948.\nRegionální dopravu zajišťoval až do 90. let krajský podnik ČSAD KNV Ústí nad Labem, po privatizaci jeho transformovaný nástupce ČSAD BUS Ústí nad Labem a. s., později Dopravní podnik Ústeckého kraje a. s. Při krizi autobusové dopravy v kraji v roce 2006 provozoval linkovou autobusovou dopravu v oblasti (bez platných licencí, formálně jako příležitostnou dopravu, bez placení jízdného) na objednávku Ústeckého kraje podnik ČSAD Semily a. s. (nyní BusLine a.s.) Ve výběrovém řízení na nového dopravce koncem roku 2006 byla nabídka původního dopravce (DP Ústeckého kraje) vyřazena pro nesplnění podmínek; Quick Bus a. s. se sice umístil na prvním místě, ale „neposkytl potřebnou součinnost k uzavření smlouvy“, a kraj proto smlouvu o zajištění základní dopravní obslužnosti na Šluknovsku v letech 2007–2014 uzavřel s ČSAD Semily a. s., Od roku 2015 autobusovou dopravu provozuje společnost Autobusy Karlovy Vary a.s., která bude zajišťovat provoz do roku 2024. Minibusovou linku do Prahy provozuje od 1. ledna 2005 společnost Quick Bus a. s. Nyní společnost Quick Bus a. s. spojení do Prahy zajišťuje již pomocí klasických dálkových autobusů. Do Prahy jezdí ještě autobusy společnosti BusLine a.s. a soukromý dopravce Josef Hemelík.\n\nMěstská autobusová doprava ve Varnsdorfu je tvořena jednou okružní trasou. Dopravce ČSAD BUS Ústí nad Labem a. s. (později Dopravní podnik Ústeckého kraje a. s.) ji provozoval pod regionálním číslem 510460. Od 8. ledna 2007 začal linku provozovat podnik ČSAD Semily a. s. už jako městskou linku s číslem 515001. Od začátku července 2007 na základě rozhodnutí rady města začal dopravu na městské lince pod číslem 515002 a o 50 % posílenou provozovat Quick Bus a. s..\n\nZ Varnsdorfu vedou cyklotrasy číslo 3015 k Hraničnímu rybníku a číslo 3052 do České Kamenice. Cyklotrasy mají návaznost na německém území. V přípravě je návrh cyklostezek ve městě, které se mají v Großschönau napojit na Krakonošovu stezku a dále na připravovanou cyklostezku K pramenům Mandavy.\n\nZ pěších turistických značených tras vede Varnsdorfem evropská dálková trasa E10, zde vedená jako zeleně značená trasa 3951 od hraničního přechodu do Seifhennersdorfu do Cvikova, a dále modře značená turistická trasa číslo 1672 od železniční stanice ve Varnsdorfu do Rumburka.\n\nZdravotní péči zajišťuje ve Varnsdorfu Nemocnice Varnsdorf, Poliklinika Varnsdorf, soukromé zdravotní středisko HEL&P a řada jednotlivých ordinací. Nemocnice Varnsdorf prošla na počátku 21. století zásadní rekonstrukcí, jejím zřizovatelem je město.\n\nVe Varnsdorfu je pět lékáren, dva domy s pečovatelskou službou pro seniory, Ubytovna azylového typu pro sociálně slabé a Ubytovna pro matky s dětmi. Pracuje zde i veterinární ordinace.\n\nPrvní zmínka o učiteli ve Varnsdorfu je z roku 1518, první česká škola zde byla otevřena v roce 1919.\nBudova dnešního Biskupského gymnázia pochází z roku 1907.\nDnes je ve Varnsdorfu osm mateřských škol, šest základních, zvláštní škola s rozšířenou působností a dvě střední školy: katolické Gymnázium Varnsdorf, a Vyšší odborná škola, Střední průmyslová škola a Střední odborná škola služeb a cestovního ruchu, Varnsdorf, s ředitelstvím v ulici Bratislavská.\nVe městě je dále Základní umělecká škola,\nDům dětí a mládeže a působí zde skautský oddíl Junák.\nV klubu Střelnice působí Studentské centrum.\n\nPrvní časopis ve Varnsdorfu vyšel roku 1871 pod názvem Abwehr. V roce 1913 vycházelo ve Varnsdorfu podle údajů varnsdorfské kroniky jedenáct různých titulů, deníků, časopisů a měsíčníků. Od května 1945 do roku 1947 vycházely místní noviny Svobodný Varnsdorf, které byly jedny z prvních novin v pohraničí.\nDnes město vydává čtrnáctideník Hlas Severu, jehož první číslo vyšlo v roce 1967 a který vznikl spojením tří podnikových časopisů: Rudý samet (Velveta), Zítřek (Elite) a Vřeteno (TOS Varnsdorf). Časopis vycházel zprvu jednou týdně o nákladu 4500 výtisků. V období normalizace vyšlo poslední číslo časopisu v roce 1975. Jeho úlohu nedostatečně nahradily okresní noviny Jiskra. Po sametové revoluci vyšlo první číslo Hlasu severu v roce 1990, předsedou první porevoluční redakční rady se stal Jiří Růžička. Od roku 2014 je vydáván online deník MojeŠluknovsko.cz, který se věnuje i zpravodajství z Varnsdorfu.\n\nVarnsdorf je průmyslové město a má bohatou průmyslovou tradici. Největším zaměstnavatelem je strojírenský podnik TOS Varnsdorf, výrobce horizontálních frézek a vyvrtávacích strojů a obráběcích center. Firma TOS Varnsdorf byla založena v roce 1903 továrníkem Arno Plauertem pod názvem „Arno Plauert, továrna na stroje“. V roce 1917 byla dokončena výstavba nového závodu, továrna se stává nejmodernější továrnou na obráběcí stroje v Rakousku-Uhersku. Za velké hospodářské krize byl nedostatek zakázek a hrozilo úplné zastavení výroby. Firmu zachránila velká zakázka na 21 obráběcích strojů ze Sovětského svazu. Za druhé světové války byly ve firmě velké investice, velké požadavky na obráběcí stroje pro zbrojní průmysl. V roce 1945 nad firmou národní správa, prostřednictvím dekretu prezidenta republiky zřízen STOPOS, Spojené továrny na obráběcí stroje, se sídlem v Praze, závod Varnsdorf. V roce 1950 je zřízen TOS Varnsdorf, hlavním výrobním programem se stává výroba vyvrtávaček. V roce 1995 dochází k privatizaci státního podniku přímým prodejem.\n\nTextilní podnik Velveta Varnsdorf, výrobce manšestrů a sametů, vznikl 1. ledna 1946 sloučením znárodněných textilních továren pod názvem Továrny na samety a plyše Varnsdorf. Na Velveta n.p. Varnsdorf továrny na samety a plyše byl přejmenován rozhodnutím Ministerstva průmyslu číslo 2345 ze dne 18. září 1948. Základem nového podniku se staly textilní továrny Fröhlich a syn a.s. Varnsdorf, Ignac Richter a synové z Dolní Podluží, Jan Liebisch a spol. Varnsdorf, Fröhlich a syn a.s. přádelna Varnsdorf, Textilia Jihlava. Dne 9. září 1967 byl položen základní kámen dnešního areálu a. s. Velveta Varnsdorf. Dodavatelem stavebních prací byla bratislavská firma Stavoindustria n. p., a na výstavbě se podílelo dalších 71 dodavatelů. Nová úpravna vlasových tkanin byla zprovozněna dne 27. dubna 1974. Při výstavbě nové úpravny byla vybudována i nová teplárna. Teplárna byla uvedena do provozu v roce 1972. Čtyři roky po uvedení nové úpravny do provozu vypukl ve skladu bavlny požár, který trval 5 dní a na jeho likvidaci se podílelo 48 hasičských sborů. Po otevření nové úpravny a dalších provozů se n.p. Velveta zařadil mezi nejvýznamnější výrobce vlasových tkanin na světě a prostřednictvím a.s. Centrotex dodával se zboží do 45 zemí. 1. ledna 1994 se Velveta stala akciovou společností, která byla privatizována ve druhé vlně kupónové privatizace.\nDalší významný podnik ve městě je ELITE, výrobce dámských punčoch. Firma byla založena, pod názvem J. Kunert a synové v roce 1924. Majitelé navázali na výrobu pleteného zboží, kterým se zabývala Marie Kunertová st. již od roku 1905. Ve Varnsdorfu v třicátých letech 20. století byla firma, která ve své době měla 1600 zaměstnanců a byla jedna z nejmodernějších textilních firem v ČSR. Dominovala na domácím trhu a své zboží prodávala prostřednictvím vlastní obchodní sítě a prodejen Baťa Zlín. Své výrobky také vyvážela do zahraničí. Za druhé světové války byla část kapacity převedena na válečnou výrobu, v závodě pracovalo 500 válečných zajatců a totálně nasazených. Majitelé si byli jisti výsledkem války a připravovali rozšíření výroby punčochového zboží ve Varnsdorfu. Dne 29. srpna 1945 byla firma J. Kunert a synové dána pod národní správu a 24. října 1945 byla znárodněna. Dne 10. listopadu 1947 vzniká „ELITE, sdružené továrny punčoch, národní podnik“. Zvratem ve výrobě byl rok 1966, kdy spolu s módou minisukní přichází na svět jemné punčochové kalhoty. ELITE reaguje zavedením jejich hromadné výroby. V roce 1985 jsou instalovány pletací stroje řízené mikroprocesory. K 1. lednu 1994 byl ze státního podniku vytvořena ELITE a.s.\n\nDalší firmou ve Varnsdorfu je Vitana a.s. která zde má balírny koření. Historie balení koření z zdejším kraji je od roku 1884, kdy ve Chřibské založil J. C. Horn mlýn na mletí koření. Ve své době vyráběl široký sortiment koření a prodával je do celého Rakouska-Uherska do Ruska. Po znárodnění byla část výroby koření převedena do bývalé textilky Richter ve Varnsdorfu, kde byl mlýn na mletí koření a balírna koření. Pražily a balily se zde také arašídy ve slupce. V roce 1991 byl státní podnik přejmenován na ARKO (arašídy-koření), který se osamostatnil od Balíren obchodu Praha. Ve firmě dochází k rozvoji, v krátké době je provoz vybaven třemi linkami na pražení arašídů v oleji a balicí linkou. Rozšiřuje se i výroba koření. V roce 1996 se měsíčně vyrábí 200 tun koření. V této době se na trhu objevuje nová konkurence a majitelé přijímají nabídku norské firmy Rieber na odkoupení. Majitel již v Česku vlastnil firmu Vitana, a.s. a zásadním způsobem reorganizoval firmu. Výroba arašídů byla přesunuta do Moskvy, výroba rýže a luštěnin do Roudnice nad Labem. Výroba suchých plodů byla ukončena. Do Varnsdorfu se přesunula výroba koření z norského Elverlumu. V současnosti se ve Varnsdorfu vyrábí 300 druhů koření pro norský, český a slovenský trh.\n\nABX spol. s r.o. výrobce krbových a kachlových kamen. Dále zde jsou podniky KWL, spol. s r.o.,\nJe zde jedna ze dvou mlékáren v Ústeckém kraji a jediný minipivovar v Ústeckém kraji. Ve Varnsdorfu jsou dále výrobci dřevostaveb Czech Pan a Polymur. Czech Pan byl jedním ze subdodavatelů stavby první české vědecké základny v Antarktidě, Mendelovy polární stanice na ostrově Jamese Rosse. O odvoz komunálního odpadu se ve městě stará firma EKO servis Varnsdorf a. s., společný podnik firmy Marius Pedersen a. s. a města Varnsdorf.\n\nV současné době (2019) je ve Varnsdorfu pět supermarketů a jeden hypermarket, zastoupení mají Billa, Penny Market, Albert, Lidl a Kaufland. Vzhledem k blízkosti hranic s Německem má v obchodní síti velice silné zastoupení vietnamská menšina, je tu také hustá síť benzinových čerpacích stanic. Ve městě je dostatek restauračních zařízení, mezi významnější patří Atrium Hotel-Restaurant, Pizzerie Prishtina, U Rudolfa III., Penzion Fontána, Restaurace U kostela bez věže, Restaurace Rozkrok. Ve Varnsdorfu se mimo jiné nachází minipivovar Kocour, jenž byl založen v roce 2007. V roce 2011 se umístil na 5. místě celostátní ankety o podnikatelský počin roku. Ve stejném roce získal pivovar titul Firma roku Ústeckého kraje.\n\nVe Varnsdorfu se za dobu jeho existence narodilo či zde působilo mnoho významných osobností, byly německého, českého, židovského a lužickosrbského původu.\n\n\n\n\n"}
{"id": "32213", "url": "https://cs.wikipedia.org/wiki?curid=32213", "title": "Lukrécie Nekšovna z Landeka", "text": "Lukrécie Nekšovna z Landeka\n\nLukrecie Nekšovna z Landeka (* 1582/1584, † 23. března 1614) byla moravská šlechtična a manželka Albrechta Václava Eusebia z Valdštejna. \n\nLukrecie se poprvé provdala roku 1599 za dvojnásobného vdovce Arkleba Prusinovského z Víckova, který byl o dobrých dvacet let starší a zemřel 28. října 1608. Bohatá vdova se podruhé provdala v květnu 1609 za Albrechta Václava Eusebia z Valdštejna. Na zprostředkování sňatku se pravděpodobně podíleli olomoučtí jezuité. Určité komplikace pro Valdštejna představoval Keplerův horoskop, který mu výhodné manželství předpovídal až na pozdější dobu.\n\nManželství bylo pravděpodobně šťastné, Lukrecie svého manžela obdivovala a ctila. Představoval pro ni člověka se zkušenostmi a přehledem, který přichází z velkého světa, neboť ona žila celý život v kruhu své rodiny na moravském venkově. Valdštejn na jejích statcích (panství Lukov, Vsetín, Rymice) začal velmi záhy a hbitě podnikat a obchodovat ve všem, co bylo možné vyzkoušet.\n\nLukrecie, která po celé manželství postonávala, zemřela po pěti letech poklidného manželství 23. března 1614. Valdštejn se z tohoto manželství dědice nedočkal. Po své manželce zdědil veškeré statky, které již za svého života nechala na něj přepsat a ty se staly důležitým základem pro jeho další obchodní a podnikatelskou činnost a též pro vojenskou a politickou kariéru.\n\nLukrecie i Albrecht dnes leží v kapli sv. Anny v Mnichově Hradišti.\n"}
{"id": "32216", "url": "https://cs.wikipedia.org/wiki?curid=32216", "title": "Sněženky a machři", "text": "Sněženky a machři\n\nSněženky a machři je česká filmová komedie z roku 1983 o studentech gymnázia na lyžařském výcviku v horách. Byla natočena se studenty Gymnázia Nad Štolou v Praze.\n\nRežie Karel Smyczek, scénář Radek John, hrají Pavel Marek, Valentina Thielová, Eva Jeníčková, Veronika Freimanová, Michal Suchánek, Radoslav Brzobohatý, Jan Antonín Duchoslav a další.\n\n\n"}
{"id": "32217", "url": "https://cs.wikipedia.org/wiki?curid=32217", "title": "ISO 3166-2:BR", "text": "ISO 3166-2:BR\n\nKódy ISO 3166-2 pro Brazílii identifikují 26 států a federální distrikt (stav v roce 2015). První část (BR) je mezinárodní kód pro Brazílii, druhá část sestává z dvou písmen identifikujících stát.\n\n"}
{"id": "32218", "url": "https://cs.wikipedia.org/wiki?curid=32218", "title": "Čachrov", "text": "Čachrov\n\nČachrov je městys v okrese Klatovy v Plzeňském kraji, zhruba 15 km jižně od Klatov. Leží v Šumavském podhůří (podcelek Svatoborská vrchovina, okrsek Velhartická hornatina), na rozvodí mezi Strážovským potokem (povodí Úhlavy) a říčkou Ostružnou (povodí Otavy). \"Čachrovským sedlem\" skrze městys probíhá silnice I/27, spojující Klatovy a Železnou Rudu. Obec má rozlohu 88,18 km² a sestává ze 13 částí městyse. Žije zde obyvatel.\n\nPrvní písemná zmínka o vesnici pochází z roku 1352.\n\nOd 10. října 2006 byl obci vrácen status městyse.\n\n\n\"(Údaje z roku 2001)\"\n\nVedle výše uvedených sídel je náleží k městysi též katastrální území zaniklé obce Zhůří (dnes v rámci místní části Javorná).\n\nOsady a samoty:\n\nK zaniklým osadám patří mimo jiné Zadní Šmauzy, Starý Brunst a Stará Huť.\n\n\n"}
{"id": "32219", "url": "https://cs.wikipedia.org/wiki?curid=32219", "title": "ISO 3166-2:BS", "text": "ISO 3166-2:BS\n\nKódy ISO 3166-2 pro Bahamy identifikují 31 distriktů a 1 ostrov (stav v listopadu 2018). První část (BS) je mezinárodní kód pro Bahamy, druhá část sestává z dvou písmen identifikujících distrikt.\n\n"}
{"id": "32220", "url": "https://cs.wikipedia.org/wiki?curid=32220", "title": "ISO 3166-2:BW", "text": "ISO 3166-2:BW\n\nKódy ISO 3166-2 pro Botswanu identifikují 10 distriktů, 4 města a 2 obce (stav v roce 2015). První část (BW) je mezinárodní kód pro Botswanu, druhá část sestává z dvou písmen identifikujících distrikt.\n\n"}
{"id": "32221", "url": "https://cs.wikipedia.org/wiki?curid=32221", "title": "Strašice", "text": "Strašice\n\nStrašice jsou velká vesnice a obec asi 12 km východně od Rokycan ve východní části okresu Rokycany. Žije v nich obyvatel.\n\nK obci patří jen vesnice a její blízké okolí, hranice nezasahuje příliš hluboko do neosídlených území. Vesnice má čtyři části: Ves, Dvůr (Dvory), Kout a Huť. Kostel svatého Vavřince se nachází na návrší mezi Dvory (Dvorem) a Vsí.\n\nDvory (Dvůr) leží na severovýchodě obce, při silnici II/117. V centru Dvorů je Dvorecký rybník, jižně od Dvorů se nachází zemědělský areál a nezalesněná vrcholová kóta Na Vrších (543 m n. m.). V okolí hlavní křižovatky, odkud ze silnice II/117 odbočuje místní komunikace do jižních částí vesnice, se nacházejí Kout na severu a Ves na jihu. U západního okraje Vsi je čistírna odpadních vod, nedaleko jižně od hlavní křižovatky je obecní úřad, v jihovýchodní části rozsáhlý vojenský areál se sídlištěm i hřištěm a v jihozápadní části průmyslový areál. Podél říčky Klabavy jižně od Vsi se rozkládá Huť, u níž je v jihovýchodní části čistička odpadních vod z vojenského areálu, kolem severozápadní části je náhon, pila, bývalé mlýny a podobné objekty.\n\nV souvislosti se zánikem vojenského újezdu Brdy bylo k 1. lednu 2016 k obci připojeno katastrální území \"Strašice v Brdech,\" které vzniklo k 10. únoru 2014. Toto území má rozlohu 26,902 km² (její původně jediné a stejnojmenné katastrální území zaujímá rozlohu jen 7,94 km²) a jsou zde evidovány dvě budovy s adresami, jeden neobydlený byt a 0 obyvatel.\n\n\nStrašice sousedí s Medovým Újezdem na severozápadě, s Cheznovicemi a Těněmi na severovýchodě. Z jihu je ves obklopena vojenským újezdem Brdy.\n\nVe směru od Hořovic k Rokycanům prochází Strašicemi mimo hlavní silnici páteřní dálková cyklistická trasa č. 3, z níž u Strašic odbočuje přes hřeben trasa č. 2158 do Medového Újezdu a Holoubkova.\n\nV okolí Strašic je vyznačeno velké množství pěších turistických tras, které se scházejí ve Strašicích na hlavní křižovatce. Červená, zelená a modrá vedou k severu a k západu do lesů přírodního parku Trhoň, a sice červená přes hřeben Strašické vrchoviny do Mýta, zelená přes vrchol Bábovka do Rokycan a modrá podél toku Klabavy přes mlýn Melmatěj do Dobřívi. Na severovýchod vede méně zalesněným územím zelená značka na Těně a do Hořovic. Zajímavostí je, že přes Strašice procházeli na svých cestách herci Národního divadla Eduard Vojan, který chodíval z Příbrami do Mýta, a Jindřich Mošna, jehož cesty z Prahy vedly do Dobřívi. V roce 1921 byla Vojanova cesta Příbram-Mýto vyznačena jako turistická stezka.\n\nPodobným směrem, avšak jižnější trasou, omezeně přístupnou zónou B vojenského újezdu Brdy, vedou nově vyznačená žlutá pěší trasa a podobně i cyklotrasa č. 2252, oblast je přístupná od 7. dubna 2007 v režimu takzvaného dočasného zpřístupnění II. kategorie o sobotách, nedělích a státem uznaných svátcích vždy od 7 do 21 hodin.\n\nStrašice se nacházejí při pomezí Středočeského a Plzeňského kraje. Severní částí vsi prochází silnice II/117, která propojuje Hořovice a Spálené Poříčí, menší silničky u Strašic odbočují na Těně a Medový Újezd. Silnice II/117 prochází v blízkosti kostela a zaniklého hradu], pro obsluhu hlavní jižní části Strašic je však nutno z hlavní silnice odbočit na místní komunikaci, která trasu prodlouží kolem obecního úřadu a koupaliště na Klabavě. Po této objížďce projíždějí ves i všechny místní autobusové linky.\n\nZajíždějí sem jak linky ČSAD autobusy Plzeň, které obec spojují například s Plzní a Rokycany, tak linky Středočeské integrované dopravy dopravce PROBO BUS do Hořovic, Plzně i Prahy. Ve Strašicích jsou zastávky 6 různých názvů, ve směru od Hořovic k Mirošovu v pořadí: Dvůr, U Libuše, ObÚ, Huť, Mikulíkův mlýn a Melmatěj (katastrálně patří Melmatěj již k Dobřívi, ale název zastávky jej přisuzuje ještě ke Strašicím).\n\nŽeleznice do Strašic nevede, na sever přes lesnatý hřeben je to však asi 6 kilometrů na Trať 170 do Mýta, asi 8 kilometrů na jihozápad se dá dostat ke stanicím trati 175 Mirošov nebo Hrádek u Rokycan.\n\nV obci Strašice sídlil vojenský útvar (mechanizované vojsko, VÚ 5049). Po zrušení povinné základní vojenské služby v roce 2003, byl útvar v roce 2004 zrušen a posádka přemístěna do několika dalších, modernizovaných profesionálních útvarů. Od roku 1990 se v areálu tankodromu každoročně koná akce Bahna, která začala jako komorní setkání příznivců historické vojenské techniky. Postupně se proměnila do masové podoby jako Den pozemního vojska AČR.\n\nV bývalých kasárnách se dokončuje stavba obřího solárního parku, která má mít výkon 3 MW, a má v nich vzniknout i výzkumné a vývojové centrum firmy AWS. Dalším investorem v areálu kasáren je plzeňská firma D+P Rekont Plzeň, který vybudovala recyklační linku na elektroodpad.\n\nV roce 2009 zřídila obec Strašice v areálu kasáren Areál zážitkové a poznávací turistiky Střední Podbrdsko, Strašice. Nejvýznačnější součástí areálu je Muzeum Středních Brd. Muzeum je koncipováno jako regionální se specializací na historii brdského vojenského prostoru, dnes Vojenského újezdu Brdy. Muzeum se snaží především o uchování kulturního a přírodního odkazu regionu. Shromažďuje a tezauruje sbírkový fond, provádí vědecký výzkum v oblasti přírodovědné i společenskovědné, prezentuje sbírkový fond ve stálých expozicích a příležitostných výstavách, vydává sborník Brdský kraj a vytváří řadu doprovodných programů a akcí zaměřených především na výchovu dětí a mládeže. Při muzeu působí občanské sdružení Brdský muzejní spolek, které soustřeďuje především externí odborníky spolupracující s muzeem. Muzeum je editorem publikací vycházejících v „Brdské edici“, kterou vydává nakladatelství Baron, Mgr. Petr Prášil, Hostivice. Těsně spolupracuje s řadou odborných periodik, nakladatelstvím a vydavatelstvím Region All v Plzni a MILPO Media Praha, jakož i s celoplošnými médii.\n\nMuzeum funguje ve dvou budovách a na přilehlých pozemcích. Prvním objektem je bývalá Velitelská vila z r. 1935 postavená ve stylu pozdního, „vojenského“ funkcionalismu v roce 1935. Jsou v ní umístěny následující stálé expozice: Úvod do problematiky Středních Brd, Kuchyně z 30. let 20. století, Spíž ze 30. let, Pokojík služby z 30. let, Velitelská pracovna s militáriemi z 20. – 30. let, historie vojenství v regionu v období 2. světové války, Místopis a moderní historie (konec 18. – 20. století), Archeologie (neolit – baroko), Příroda Brd, Hornictví a mineralogie v Brdech, Protiletecký kryt 2. světové války, Historie civilní a požární ochrany, Strašice a Vládní vojsko. V budově je dále umístěna výstavní síň pro příležitostné výstavy a Informační centrum s pokladnou muzea i prodej suvenýrů a literatury. Druhý objekt je celodřevěná budova bývalých vojenských ubikací mužstva z roku 1934. Jedná se o dnes již unikátní typizovanou vojenskou stavbu. Na druhém podlaží je umístěna další část stálé expozice zahrnující témata: Armádní historie Brd v letech 1945–1948, dtto 1949–1968, dtto 1969–2004, Na brdském cvičišti, Brdské zajímavosti, Les a voda ve službách člověka, Chléb, mléko a med a U nás.\n\nVenkovní prostory nabízejí Geopark brdských hornin, místní Lapidarium, stálou výstavu historické vojenské a zemědělské techniky a arboretum. Současně slouží venkovní plochy jako relaxační zahrada s jezírkem a výsadbou rostlin kamenité stepi a okrasné vegetace.\n\nDruhou část turistického areálu tvoří Turistická ubytovna spravovaná rovněž muzeem. Je umístěna na prvním podlaží bývalých ubikací mužstva. Zahrnuje celkem 7 pokojů, z toho 2 čtyřlůžkové a 5 dvoulůžkových. Prostředí ubytovny je restaurováno, jako ostatně celý objekt, do původní podoby. Zařízení je spartánsky vojenské. Ubytovaným slouží původní vestavěné skříně na výstroj a vojenský mobiliář ze 70. let 20. století. K noclehu se vydávají originální vojenské spacáky a „kopřivové“ deky. Pokoje jsou označeny názvy brdských vsí a lokalit zaniklých demolicí armádou v r. 1952 (Hrachoviště, Kolvín, Padrť, Tří trubky, Záběhlá - Přední i Zadní). K disposici jsou společné toalety a umývárny se sprchami.\n\nMuzeum i celý areál vč. ubytovny je otevřeno celoročně. Vybudování areálu bylo financováno z prostředků Evropské unie (program ROP II NUTS - Jihozápad) za přispění Plzeňského kraje a Obce Strašice.\n\nV bývalých kasárnách je dále umístěno Muzeum dopravy provozované občanským sdružením Škoda bus klub Plzeň. Jeho stálá expozice v bývalém tankovém hangáru předvádí především historické prostředky městské hromadné dopravy - autobusy, trolejbusy a tramvaje.\n\nV říjnu 2009 pronikly Strašice do celostátních médií a s staly se cílem pozornosti techniků, fyziků, šamanů i šarlatánů poté, co se v rodinném domku odehrávaly zhruba od počátku října několik týdnů záhadné jevy jako samovolné hoření zásuvek, praskání skel a žárovek a podobně. Mluvčí ČEZ na konci října prohlásil, že jde o vysokofrekvenční jevy, které nejsou popsány v žádné odborné literatuře, a že svědky jevů byli i dva technici ČEZ. Člen klubu skeptiků Sisyfos a bývalý ředitel Fyzikálního ústavu ČSAV Luděk Pekárek naproti tomu tvrdil, že vysvětlovat dění v domě působením nějaké nahromaděné energie nebo dokonce nadpřirozenými silami je nesmysl a příčiny je třeba hledat v lidech a ne v nějakých vnějších silách a elektromagnetických polích. Místostarosta František Nerad uvedl, že si nemyslí, že by rodina z domku měla zapotřebí na sebe strhávat pozornost.\n\nStudie Ing. Cimbolinece pro firmu ČEZ Distribuce určila jako příčinu daných jevů rekonstrukci železniční tratě a nádraží v Rokycanech. Koleje byly spojeny s lokomotivami a s kolejemi, jak se ukázalo, bylo spojeno v Roky­canech, i když nezáměrně, staré kovové potrubí s asfaltovou izolací. Na elektrifikované železniční trati vznikající vyso­kofrekvenční signál se tedy šířil do vzdálenějších míst díky kovové trubce v zemi (kam se dostal galvanickou vazbou), která je dobrý vodič. Po odkrytí zeminy před domkem Mračkových se vysokofrekvenční energie (dosud pohl­covaná zeminou) dostala až na základový zemnič, který je u Mračků pod celým domem a sloužil za ja­kousi anténu, zachycující vysokofrekvenční energii z potrubí. Skutečně také po tom, co bylo potrubí zahrnuto, ustaly u Mračků výboje v zásuvkách a už jenom vyskakovaly jističe. Jističe vypadávaly později i v Hořovicích s tím, jak pokračovaly práce na trati. Příčina tohoto jevu nebyla 8. července 2010 vysvětlena.\n\n"}
{"id": "32222", "url": "https://cs.wikipedia.org/wiki?curid=32222", "title": "ISO 3166-2:BY", "text": "ISO 3166-2:BY\n\nKódy ISO 3166-2 pro Bělorusko identifikují 6 oblastí a jedno město (stav v roce 2015). První část (BY) je mezinárodní kód pro Bělorusko, druhá část sestává z dvou písmen identifikujících oblast.\n\n"}
{"id": "32223", "url": "https://cs.wikipedia.org/wiki?curid=32223", "title": "ISO 3166-2:CA", "text": "ISO 3166-2:CA\n\nKódy ISO 3166-2 pro Kanadu identifikují 10 provincií a 3 teritoria. První část (CA) je mezinárodní kód pro Kanadu, druhá část sestává z dvou písmen identifikujících provincii nebo teritorium.\n\n"}
{"id": "32225", "url": "https://cs.wikipedia.org/wiki?curid=32225", "title": "ISO 3166-2:CD", "text": "ISO 3166-2:CD\n\nKódy ISO 3166-2 pro Demokratickou republiku Kongo identifikují 25 provincií a 1 hlavní město (stav v roce 2016). První část (CD) je mezinárodní kód pro DR Kongo, druhá část sestává z dvou písmen identifikujících provincii.\n\n CD-KN Kinshasa (město)\n\n"}
{"id": "32227", "url": "https://cs.wikipedia.org/wiki?curid=32227", "title": "ISO 3166-2:CF", "text": "ISO 3166-2:CF\n\nKódy ISO 3166-2 pro Středoafrickou republiku identifikují 14 prefektur, 2 ekonomické prefektury a hlavní město (stav v roce 2015). První část (CF) je mezinárodní kód pro Středoafrickou republiku, druhá část sestává z dvou nebo tří písmen identifikujících prefekturu.\n\n"}
{"id": "32228", "url": "https://cs.wikipedia.org/wiki?curid=32228", "title": "ISO 3166-2:CL", "text": "ISO 3166-2:CL\n\nKódy ISO 3166-2 pro Chile identifikují 16 regionů (stav v roce 2018). První část (CL) je mezinárodní kód pro Chile, druhá část sestává z dvou písmen identifikujících region.\n\n"}
{"id": "32229", "url": "https://cs.wikipedia.org/wiki?curid=32229", "title": "ISO 3166-2:CM", "text": "ISO 3166-2:CM\n\nKódy ISO 3166-2 pro Kamerun identifikují 10 provincií (stav v roce 2015). První část (CM) je mezinárodní kód pro Kamerun, druhá část sestává z dvou písmen identifikujících provincií.\n\n"}
{"id": "32231", "url": "https://cs.wikipedia.org/wiki?curid=32231", "title": "Latinská literatura", "text": "Latinská literatura\n\nJako latinskou literaturu označujeme literaturu, která vznikla ponejvíce na území římské říše a která je psána latinsky. Jednotlivé periody latinské literatury se tradičně označují jako \"zlatý věk\" (zhruba od počátku 1. století př. n. l. do poloviny 1. století n. l.) a \"stříbrný věk\", který zahrnuje zbytek klasického období. Po konci 2. století n. l. následuje období úpadku, ve kterém vzniká pozdněantická literatura, které končí vznikem moderních románských jazyků.\n\n\n\n\n\n\n\n\n\n\n\n\n\n"}
{"id": "32233", "url": "https://cs.wikipedia.org/wiki?curid=32233", "title": "Joachim Barrande", "text": "Joachim Barrande\n\nJoachim Barrande [žoašém barand] (11. srpna 1799, Saugues, Francie – 5. října 1883, Frohsdorf, Rakousko-Uhersko) byl francouzský inženýr a paleontolog, který se stal celosvětové známým vědcem svým průzkumem geologických útvarů a zkamenělin ve středních Čechách.\n\nNarodil se ve Francii a dětství prožil v době vlády Napoleona I. Studoval nejprve na lyceu v Paříži a pak ve dvou dvouletých cyklech také polytechniku „École Polytechnique“ (jako nejlepší student ročníku). Na polytechniku navázal studiem na École nationale des ponts et chaussées zaměřené na stavby mostů a silnic. Během studií navštěvoval i přírodovědné přednášky, ale přes jejich absolvování se živil jako stavební inženýr (pod jeho vedením vybudován mezi jinými i dodnes stojící most přes řeku Loiru).\n\nOd této činnosti přešel po roce 1826 do služeb krále Karla X. jako vychovatel panovníkova vnuka Jindřicha (později hraběte ze Chambordu). Nový učitel po červencové revoluci 1830 následoval francouzský dvůr Bourbonů do exilu.\n\nTato cesta jej brzy zavedla do Čech na zámek Buštěhrad a následně na Pražský hrad. Díky svému postavení a zájmům se rychle ocitl v kontaktu s českými kulturními kruhy. Mezi jinými se seznámil s historikem Františkem Palackým a s jedním ze zakladatelů dnes Národního muzea v Praze hrabětem Kašparem Šternberkem. Právě druhý jmenovaný mecenáš a sběratel požádal Barranda o posouzení možnosti stavby koněspřežné železniční trati údolím Berounky a přes uhelné pánve u Radnic do Plzně. Z důvodu nedostatku prostředků se tento plán nepodařilo realizovat, ale uskutečněné práce přesto francouzskému inženýrovi odhalily velmi bohatá naleziště zkamenělin (zejména trilobitů) především u Skryjí a Týřovic. S danou problematikou již byl v základu obeznámen a inspirován vydáním díla \"The Silurian System\" Rodericka Murchisona z roku 1839 zde tudíž našel doživotní objekt svého badatelského zájmu.\n\nPo roce 1840 cestoval Barrande intenzivně většinou pěšky středními Čechami, aby mohl mapovat území, které v prvohorách pokrývalo mělké moře. Pohyboval se pravidelně především v okolí Prahy zvláště směrem k Berounu, případně dále směrem k Rakovníku či k Příbrami. Občasné exkurze podnikal ovšem také na jiná místa v celé Evropě. O průzkumech si vedl podrobné zápisky, v nichž neopomíjel zaznamenat i skalníky a další lidi, kteří mu s vyhledáváním zkamenělin pomáhali. Porovnával jednotlivé vrstvy z období siluru ve stovkách nalezišť, která během života prošel.\n\nI když hodně cestoval a držel si byt v Paříži, jeho hlavním útočištěm z hlediska bydlení zůstala do konce života Praha. Zde se jeho první hospodyní na mnoho let stala matka českého básníka a spisovatele Jana Nerudy. Tomu se marně snažil vysvětlit, že psaním svému národu nepomůže („\"Víte, básně psát, to není nic pro váš národ. Třeba vám budou kamarádi připíjet, ale chcete-li svému národu opravdu prospět, zanechte veršů a věnujte se vědě.\"“) Přesto četl už jeho první díla, protože se naučil česky. Lépe se tak dorozumíval mimo jiných i se skalníky, kteří mu nosili nálezy a brali za to plat (nejprve týdenní, posléze od kusu). Svoji znalost češtiny promítl také do názvů některých druhů, které popisoval (\"Babinka\" podle matky Nerudy). Později se díky Palackému naučil i německy. Po paní Nerudové byla v letech 1861–1883, tedy do Barrandovy smrti, jeho hospodyní Františka Myslivečková, která pocházela z rodové větve českého skladatele Josefa Myslivečka.\n\nAktivním zůstal do konce života, když ještě jako osmdesátník fáral do dolu, aby mohl dále zkoumat. Smrt ho zastihla v souvislosti s úmrtím Jindřicha hraběte z Chambordu. Vypravil se za ním těsně před jeho smrtí a vyřizoval pak jeho pozůstalost. Při tom onemocněl zápalem plic.\nPohřben tak byl na dnešním území Rakouska. Sice zůstal po celý svůj život Francouzem, ale byl si vědom, která místa mu vydala nálezy, která místa mu získala světový věhlas a díky popisu kterých se stal čestným členem mnoha zahraničních geologických společností. Ve své závěti proto muzeu v Praze (dnes Národní muzeum v Praze) odkázal statisíce zkamenělin i svoji knihovnu včetně rukopisů. Zanechal i dostatek peněz (10 000 zlatých) pro pokračovatele svého díla. Hlavním z nich měl být Ottomar Novák, který zemřel však již v roce 1892 ve svých 41 letech. Barrandovo dílo proto dokončili profesoři J. Waagen a J. J. Jahn. Poslední svazek Système silurien vyšel v roce 1911.\n\nV roce 1846 zveřejnil Barrande výsledky zkoumání ve svých prvních dílech, která vyšla ve Vídni a Lipsku. V zahraničí byla Barrandova svědectví o českých prvohorních fosiliích přijata mnohem příznivěji než v Čechách, kde se někteří vlastenci dílem tohoto cizince cítili neprávem předstiženi. Kustod přírodovědeckých sbírek Corda a berounský sběratel trilobitů Hawel urychleně reagovali dílem \"Prodrom einer Monographie der böhmischen Trilobiten\", kterým získali prvenství v pojmenování mnoha druhů, rodů a čeledí. Barrandovy zápisky a následné práce však od samého počátku obsahovaly nepoměrně systematičtější popisy i nákresy geologických profilů.\n\nPrůzkumy a práce se sbírkami Barrandovi zabíraly téměř veškerý čas a dožadovaly se velkého množství finančních prostředků. Poskytovali mu je především hrabě Chambord a Císařská akademie ve Vídni, kterou ale o příspěvek musel každým rokem žádat znovu. Od roku 1852 postupně téměř 30 let tvořil a vydával encyklopedii \"Silurský systém středních Čech\" (\"Système silurien du centre de la Bohême\"). Do roku 1881 vyšlo 22 svazků. Psal do ní texty, dělal náčrty budoucích litografií, vedl kvůli ní různorodou korespondenci a pro inspiraci i cestoval do zahraničí. Na téměř 6 000 stranách doplněných více než 1 000 litografickými tabulemi s desítkami ukázek popsal přes 3 500 druhů zkamenělých organismů. Jde o nejrozsáhlejší paleontologickou práci všech dob, kterou vytvořil jeden člověk. Po Barrandově smrti se podařilo vydat ještě dalších 7 svazků encyklopedie.\n\nBohatá česká prvohorní naleziště proslavil tímto dílem daleko za hranicemi. Jeho práce neváhal citovat i tvůrce nové evoluční teorie Charles Darwin, přestože Barrande zůstával věren katastrofickým teoriím, o nichž slýchával v mládí na přednáškách George Cuviera. Tyto názory Barranda se odrazily i ve sporech, které vedl s jinými geology ohledně dalšího vlastního pětisvazkového díla \"Obrana kolonií\" (\"Défense des colonies\"). Ani Barrande se totiž nevyvaroval omylů: když zkoumal zkameněliny v okolí Prahy, nemohl si nevšimnout, že na některých místech nachází společně zkameněliny živočichů, kteří žili v různých geologických obdobích oddělených milióny či desítkami miliónů let. Vysvětloval to tak, že žili spolu – mladší a pokročilejší formy života měly nejdříve vytvořit ve „starém“ prostředí malé ostrůvky, z nichž se později měly postupně rozšířit po celé planetě; tato společenstva nazval kolonie. Jeho vědecká autorita byla velká, tento názor však mezi paleontology zvedl bouři nesouhlasu. Nejdůraznějším odpůrcem kolonií byl český geolog Jan Krejčí; spolu s ostatními poznal, že v důsledku pohybů zemské kůry se starší vrstvy hornin nasunuly na mladší nebo se do nich vklínily. Dnešní věda se přiklání na stranu jeho odpůrců a kromě toho také na rozdíl od něj považuje při průzkumech za klíčové vrstvy, které jsou na zkameněliny chudší. Barrande dával naopak přednost místům a vrstvám, kde se nacházelo zkamenělin nejvíc a v co nejúplnějším stavu. Právě díky tomu se mu podařilo vytvořit faktografické dílo nepřekonatelných rozměrů.\n\nJe zajímavé, že Krejčí, zcela neústupný ve svém odporu proti teorii kolonií, v roce 1869 své názory náhle odvolal. Podle některých autorů je možné že šlo o taktický manévr: v české společnosti zavládla obava, že Barrande své sbírky, práci i prostředky odkáže do zahraničí. Obavy se nakonec nenaplnily – Barrande celé své dílo daroval českému Národnímu muzeu.\n\nLondýnská geologická společnost mu za jeho přínos na poli geologie udělila v roce 1857 Wollastonovu medaili. 10. listopadu 1860 (záznam č. 1945) byl zvolen členem Akademie Leopoldina, v roce 1873 členem göttingenské Akademie věd, v roce 1875 členem American Academy of Arts and Sciences a v roce 1877 členem Ruské akademie věd.\n\nV roce 1881 se stal čestným členem „Nasavského přírodovědného spolku“ (\"Nassauischer Verein für Naturkunde\") ve Wiesbadenu. V roce 1881 obdržel Cotheniovu medaili akademie Leopoldina.\n\n\n\n\n"}
{"id": "32235", "url": "https://cs.wikipedia.org/wiki?curid=32235", "title": "Erzurum", "text": "Erzurum\n\nErzurum je město ve východním Turecku v nadmořské výšce 1950 m. Má 420 tisíc obyvatel (odhad 2005) a je hlavním městem stejnojmenné provincie.\n\nMěsto bylo založeno již v dávných dobách, jeho počátky se datují do 4. tisíciletí př. n. l. Od dob svého založení vystřídalo mnoho vládců, nejdříve staré anatolské kmeny, později Římané, Peršané, Byzantinci, Arabové, Seldžukové, Mongolové a v poslední řadě až Turci (od roku 1514). Pozůstatky po těchto vládcích jsou uchovány v městském archeologickém muzeu. V 19. století sloužil Erzurum jako pevnost před útočícími Rusy ze severu, přesto jej carské Rusko třikrát obsadilo. Po pádu impéria právě zde Mustafa Kemal Atatürk ustanovil Radu delegátů národa (23. července 1919).\n\n"}
{"id": "32236", "url": "https://cs.wikipedia.org/wiki?curid=32236", "title": "Bitva o Británii", "text": "Bitva o Británii\n\nBitva o Británii (10. července 1940 – 31. října 1940) představuje střetnutí mezi německou \"Luftwaffe\" a britskou \"Royal Air Force\" nad Británií a kanálem La Manche. Pro „bitvu o Británii“ (\"Battle of Britain\") se občas používá i pojmenování „bitva o Anglii“. Jednalo se o první významné střetnutí v dějinách válek vybojované výhradně prostřednictvím leteckých sil.\nSmyslem této vzdušné bitvy, kterou po skončení bitvy o Francii rozpoutala německá strana, bylo zničit nebo alespoň výrazně oslabit \"Royal Air Force\" a získat tak jednoznačnou vzdušnou převahu nad kanálem La Manche a Británií, což německé velení považovalo za nutnou podmínku pro uskutečnění operace Seelöwe, plánované invaze do Anglie. Bez této převahy by tato akce byla příliš riskantní až neproveditelná.\n\nKoncem října 1940 Němci pochopili, že nejsou schopni dosáhnout svého cíle a zničit britskou \"Royal Air Force\", začali omezovat své akce,\na přesunovat těžiště útoků na nálety podnikané v noci, v období Brity nazývaném Blitz. V roce 1941 pak byla většina kapacit \"Luftwaffe\" převelena na jiná bojiště (do Středomoří a na východní frontu).\n\nBitva se postupně odehrávala v odlišných oblastech a postupně se měnil i charakter jejích bojů, přičemž přechody mezi jednotlivými obdobími většinou splývaly, a na přesném vymezení jednotlivých fází proto mezi různými autory nepanuje plná shoda. Následující orientační přehled je založen na členění dle údajů Royal Air Force Museum:\n\n\nPrvní fáze bitvy o Británii začala dne 10. července 1940, kdy německé letectvo podnikalo občasné útoky na konvoje, a to zejména svými střemhlavými bombardéry Junkers Ju 87 Stuka. V průběhu jednoho měsíce docházelo i ke vzájemným střetnutím britských a německých pilotů v rovině osobních soubojů. 1. srpna 1940 vydalo vrchní velitelství Wehrmachtu směrnici č. 17 o vedení letecké a námořní války, ve které se ukládalo:\n\nTento úkol byl svěřen třem leteckým armádám (, doslova \"vzdušná flota\") rozmístěným na letištích v okupovaných zemích západní Evropy, z nichž 2. byla dislokovaná v severní Francii, Belgii a Nizozemsku, 3. v západní Francii, a 5. operovala z území Dánska a Norska.\n\nJejich protivníkem na britské straně bylo zejména Velitelství stíhacího letectva (, doslova \"stíhací velitelství\") RAF, spolu s dalšími obrannými jednotkami, včetně sil protiletadlového dělostřelectva a přehradních balónů. Síly \"Fighter Command\" byly rozčleněny do čtyř skupin (\"Group\") čísel 10-13, z nichž každá sdružovala několik úsekových (sektorových) velitelství, jimž byly podřízeny stíhací perutě z jednoho nebo několika letišť.\n\n11. srpna 1940 vydalo velitelství Luftwaffe rozkaz k akci, kterou měla být během čtyř dnů leteckých útoků vyřazena letištní síť v jižní Anglii. Tato akce dostala krycí název \"„Den Orla“\". 10. srpna, po obdržení předpovědi počasí, stanovilo velitelství Luftwaffe začátek útoku na 13. srpna. 12. srpna proběhly první útoky německých bombardérů, které měly vyřadit pět britských radiolokátorů. Na několik dní se však podařilo vyřadit jen radar u Ventnoru. 13. srpna začaly první útoky na jedenáct britských letišť, bombardováním však byla postižena i města Portsmouth, Portland a další. 15. srpna provedla Luftwaffe velký nálet za použití všech tří leteckých armád, který vyřadil z provozu několik letišť, další byla těžce poškozena. Zcela neúspěšně však skončily nálety části sil 5. letecké armády, která se ze základny Stavanger v Norsku pokoušela bombardovat cíle v okolí Newcastlu. Těžké ztráty utrpěla i 30. bombardovací eskadra, která útočila na britská letiště z dánského Aalborgu. V průběhu 15. srpna utrpěla Luftwaffe největší ztráty, ztratila 75 letounů. Příslušníky \"Luftwaffe\" začal být tento den označován jako „Černý čtvrtek“.\n\nNa poradě velitelů leteckých armád, které se konalo v Göringově venkovském sídle Carinhallu, se nejvyšší funkcionáři Luftwaffe rozhodli hledat cestu ke snížení ztrát bombardovacích letounů zavedením nové taktiky. Na rozdíl od dosavadní praxe, kdy stíhači působili převážně formou \"volného stíhání,\" měli nyní přímo doprovázet bombardéry a bezprostředně je chránit. To Britům umožnilo na jedné straně včas zjišťovat směry útoků skupin, na straně druhé nebyl jejich systém pozemní kontroly technicky vybaven pro řízení větších skupin perutí.\nAutomatický vysokofrekvenční směrový vysílač na letounech, tzv. „\"Pip-Squeak\"“, udávající sektorovému velitelství pozici jednotek ve vzduchu, mohl být vzhledem k technickým omezením současně používán pouze čtyřmi perutěmi v rámci jednoho úseku, a pokud se v prostoru sektorového velitelství nacházelo více samostatně operujících perutí, jak se často dělo, bylo nutno další navádět pouze za pomoci co nejpřesnějšího odhadu jejich polohy.\n\n18. srpna probíhaly další velmi těžké letecké boje, přičemž bylo nejvíce ztrát v dosavadním průběhu na obou stranách. Tento den došlo také k rozhodnutí, že do letecké bitvy nad Anglií se nebudou již nadále používat střemhlavé bombardéry Ju 87 Stuka, které se pro tento typ boje nehodily. 19. srpna německé velení nařídilo, aby došlo k zintezívnění útoků na letiště i továren na výrobu letadel.\n\nByla bombardována i některá britská města, avšak s výjimkou centra Londýna. 24. srpna bylo bombardováno Ramsgate a Portsmouth. Téhož dne v noci byly omylem shozeny bomby i na Londýn, což vyvolalo u Britů protiakci a britské bombardovací letectvo učinilo v noci z 25. - 26. srpna nálet na Berlín. 27. srpna začalo britské letectvo používat systém \"Tally-Ho\", který umožňoval stíhacím perutím 11. skupiny povolávat po zjištění náletu jako posilu perutě z jiných úseků. RAF tak dokázala sestavit velká seskupení letounů, přičemž rychlejší a obratnější Spitfire byly určeny na boj s doprovodnými stíhači, zatímco robustnější Hurricany se zabývaly ničením německých bombardérů. 30. srpna vydal německý maršál Hermann Göring rozkaz, který nařizoval 2. letecké armádě zničit britské stíhací perutě soustředěné kolem Londýna a 3. letecké armádě ukládal hromadnými nočními útoky na Bristol a Liverpool terorizovat britské obyvatelstvo a rozvrátit zásobování. Za denního světla se měly provádět pouze útoky na závody leteckého průmyslu.\n\nOd počátku bitvy o Anglii vycházelo velení německého letectva z optimistických údajů o ztrátách nepřítele. RAF sice ztráty utrpěla, ale její bojeschopnost to neovlivnilo. Letecký průmysl dodával dostatek kvalitních letounů Spitfire a Hurricane, problém byl s piloty, kterých bylo málo. Proto byli intenzívně přeškolováni zahraniční piloti, kteří emigrovali ze států Evropy okupovaných Německem nebo přišli jako dobrovolníci. Významnou posilou byli i piloti, kteří uprchli z Protektorátu Čechy a Morava a kteří se podíleli na bojích v bitvě o Anglii. Nejúspěšnějším československým letcem a stíhacím letcem v bitvě o Anglii vůbec se stal Josef František, který měl, jako člen polské 303. perutě, potvrzeno 17 zničených nepřátelských letounů.\nV měsíci září začalo docházet k postupnému obratu ve válce o Anglii. Dne 4. září 1940 za účasti fanatického davu hrozil Hitler ve Sportovním paláci v Berlíně Velké Británii barbarskými leteckými útoky. Den poté nařídil, aby první masový letecký útok na Londýn začal 7. září. Toho dne přijel do Calais velitel Luftwaffe Hermann Göring, aby osobně řídil útoky německého letectva proti Velké Británii. První úder Brity překvapil, protože očekávali, že dojde k útoku na letiště a s bombardováním Londýna nepočítali. Útoky na britské hlavní město pokračovaly prakticky až do 13. listopadu 1940, přičemž noční nálety byly uskutečňovány noc co noc. Němečtí pohlaváři se domnívali, že bombardováním zničí morálku obyvatelstva, což přispěje k britské kapitulaci. Bombardování Londýna však paradoxně přispělo ke konsolidaci RAF, protože se Luftwaffe tolik nezaměřovala na anglická letiště. Britský letecký maršál Trafford Leigh-Mallory, který přišel s nápadem \"velkých křídel,\" tak mohl svoji taktiku soustřeďování perutí RAF dovést k ještě větší dokonalosti. Dne 15. září podnikla Luftwaffe na Londýn masivní nálet, který měl zlomit britský odpor. V ten den mělo Fighter Command k disposici celkem 581 Spitfirů a Hurricanů, což bylo o něco málo více než začátkem bitvy, navzdory ztrátám utrpěným v jejím průběhu.\nI stíhací složka Luftwaffe v dosavadních bojích utrpěla značné ztráty - k 7. září stav jejích jednomotorových stíhacích letadel schopných nasazení poklesl na 533.\n15. září však RAF dokázala soustředit veškeré své síly a postavila se na zuřivý odpor. Britskému velitelství stíhacího letectva se podařilo poprvé použít proti nepříteli všechny tři stíhací skupiny současně. Celý den probíhaly tvrdé boje, při nichž RAF způsobila ztrátu padesáti šesti letounů Luftwaffe, což potvrzují i německé zdroje.\n\nJeště víc než samotné ztráty však Němce vyděsila skutečnost, že RAF a celá protivzdušná obrana, o níž se domnívali, že leží v troskách, je v podstatě nedotčena. V následujících dnech intenzita bojů polevila. 17. září vydalo německé vrchní velení rozkaz, že operace Seelöwe (invaze do Velké Británie), která se měla uskutečnit za předpokladu úspěšného průběhu bitvy o Anglii, se odkládá na neurčito. Dne 19. září nařídilo německé velení letectva zesílit útoky na britské zásobovací pozice a zařízení. Velitelé 2. a 3. německé letecké armády obdrželi rozkaz bombardovat zejména britské přístavy a zaminovávat je. 7. listopadu vydal maršál Göring rozkaz k provedení mohutných úderů na města Liverpool, Birmingham a Coventry. Posledně jmenované město bylo dne 14. listopadu plošně vybombardováno a stalo se paradoxně předmětem zkoumání britského velitelství bombardovacího letectva a modelem pro přípravu útoků na německá velkoměsta. Bombardování Velké Británie probíhalo již v menší intenzitě prakticky až do jarních měsíců roku 1941. Posledním velkým vzepětím Luftwaffe byl noční nálet z 10. května 1941, který velmi tvrdě postihl Londýn.\n\n\nKromě britských pilotů RAF a FAA se bitvy o Británii na britské straně účastnili též piloti z mnoha zemí světa. Šlo především o dobrovolníky z britských dominií a kolonií a exulanty z Evropy. Nejpočetnější skupinu zahraničních pilotů tvořili Poláci. Druhou nejpočetnější národností se stali Novozélanďané (asi 130 pilotů) a na třetím místě v počtu účastníků bitvy byli Kanaďané (asi 112 pilotů). Velmi významnou složku tvořili také českoslovenští piloti, jejichž skupina byla co do počtu účastníků bitvy na čtvrtém místě. Společně s Poláky patřili k elitním pilotům. Dle různých zdrojů se bitvy o Británii účastnilo 84 - 93 československých pilotů, z nichž velká většina pocházela z českých zemí. Dále se bojů zapojili v počtech řádu desítek piloti z Belgie, Austrálie, Jižní Afriky, Irska, v menší míře pak také piloti Francie, USA, Jamajky, Palestiny, Newfoundlandu, Cejlonu a Jižní Rhodesie.\n\n\n\n"}
{"id": "32237", "url": "https://cs.wikipedia.org/wiki?curid=32237", "title": "Žebrák (okres Beroun)", "text": "Žebrák (okres Beroun)\n\nŽebrák je město 16 km jihozápadně od Berouna. Žije zde obyvatel.\n\nPrvní písemná zmínka o Žebráku pochází z roku 1286. Dne 7. ledna 1396 Václav IV. udělil Žebráku titul královské komorní město. Panovník si vesnici údajně oblíbil, po jeho smrti se ovšem situace Žebráku zhoršila.\n\n14. května 1425 začalo třítýdenní obléhání Žebráku husity, které skončilo jejich neúspěchem, nicméně město alespoň vypálili. 8. června 1532 byl Žebrák zachvácen dalším velkým požárem. Existují dohady, že šlo o pokus o atentát, neboť v té době zde nocoval král Ferdinand I. s družinou, tomu se však podařilo uniknout.\n\nV druhé polovině 16. století se Žebrák dožil velikého rozkvětu. V počátcích třicetileté války v 1. polovině 17. století došlo ke zhoršení situace, když v roce 1608 město zachvátil další velký požár, o 3 roky později bylo vypleněno vojskem, roku 1624 Žebráku Ferdinand II. odebral veškerá práva a roku 1639 město zcela vypálili Švédové. Zbylo jen 6 pustých chalup. Zbylé místní obyvatelstvo si vybudovalo alespoň slaměné chýše na spáleništi a místo zvířat se samo zapřahalo do pluhů.\n\nNa začátku 19. století bylo významné divadlo. Do Žebráka přijížděl Karel Jaromír Erben a Václav Kliment Klicpera s bratrem Františkem.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe městě Žebrák \"(1531 obyvatel)\" byly v roce 1932 evidovány tyto živnosti a obchody:\n\nMěsto Žebrák se skládá ze dvou částí na dvou katastrálních územích:\n\n\n\n\nDopravní síť\n\nVeřejná doprava 2011\n\n \n"}
{"id": "32240", "url": "https://cs.wikipedia.org/wiki?curid=32240", "title": "Optická mohutnost", "text": "Optická mohutnost\n\nOptická mohutnost je veličina, která vyjadřuje zakřivenost čočky.\n\n\nOptická mohutnost se určí jako převrácená hodnota obrazové ohniskové vzdálenosti čočky, tzn.\n\nPro tenké čočky, které se vzájemně dotýkají, lze optickou mohutnost výsledného optického systému přibližně určit jako součet optických mohutností jednotlivých čoček.\n\nOptická mohutnost se využívá např. v oftalmologii.\n\n"}
{"id": "32242", "url": "https://cs.wikipedia.org/wiki?curid=32242", "title": "Točník (hrad)", "text": "Točník (hrad)\n\nTočník je zřícenina hradu v Středočeském kraji, 2 km severně od města Žebrák, v okrese Beroun. Hrad založil Václav IV. Nyní je ve vlastnictví státu (správu zajišťuje Národní památkový ústav) a je přístupný veřejnosti. Hrad je chráněn jako kulturní památka a spolu se zříceninou Žebráku jako národní kulturní památka. Každoročně se na hradě koná akce \"Ve znamení kalicha.\"\n\nArcheologický výzkum z roku 1999 doložil na vrcholu Zámeckého vrchu existenci osídlení v době halštatské. Je pravděpodobné, že zde stávalo hradiště, ale jeho případné opevnění nelze bez dalšího výzkumu odlišit od valů středověkého hradu.\n\nVlastní dějiny hradu Točníka začínají koncem 14. století, kdy jej jako honosné reprezentační sídlo nechal zbudovat král český a římský Václav IV. Bezprostředním popudem byl zřejmě požár dolního hradu Žebráka roku 1395. Místo obtížné přestavby Žebráka, který se kvůli své poloze na úzkém skalním ostrohu nedal příliš rozšířit, nechal panovník zbudovat větší hrad na větším kopci. Kromě pohodlí přitom zajisté myslel i na větší bezpečnost, neboť jeho vláda byla provázena četnými konflikty s panstvem – v roce 1394 byl dokonce zajat přívrženci svého bratra Zikmunda a delší dobu vězněn v Praze a později ve Vídni. České země zdecimované morovou ranou v roce 1380 zažívaly tou dobou pomalý ústup z výsluní, na které je vynesl Václavův otec Karel IV., a na obzoru už se chystala husitská revoluce. Václav tehdy často utíkal z Prahy a uchyloval se na své hrady v Křivoklátských lesích, především na Křivoklát a později právě na Žebrák a Točník. Kromě příležitostí k honitbě mu na poloze Točníka vyhovovala především blízkost významné zemské stezky z Prahy do Norimberka.\n\nPrvní léta 15. století byla pro nový hrad zároveň i zlatou érou. I když Václav IV. přišel roku 1400 o korunu římského krále, hlavní brána byla stále vyzdobena znaky mnoha zemí, jejichž korunu si Václav nárokoval. Po Václavově smrti připadl hrad jeho bratru Zikmundovi, ten se však v Čechách příliš nezdržoval, a tak Točník přečkal husitskou revoluci jako zástava v držení Seinsheimů a později Kolovratů. Jelikož šlo o rody katolické, staly se hrady Žebrák i Točník roku 1425 terčem husitského útoku. Bezmála osmitisícové vojsko oba hrady po tři dny obléhalo a poté neúspěšně odtáhlo dál, směrem ke katolické Plzni.\n\nZe zástavy hrady opět vykoupil až král Jiří z Poděbrad, ten je ovšem obratem opět převedl loajálnímu Bedřichovi ze Šumburka. Držitelé hradu se pak porůznu střídali a do královských rukou se Točník navrátil teprve začátkem 16. století za Vladislava Jagellonského, který tu občas pobýval. V třicátých letech téhož století už ovšem hrad nacházíme opět v zástavě: tentokrát u Jana z Vartenberka, který nechal se svolením krále Ludvíka Točník přestavět v renesančním duchu, otevřít západní bránu a zbudovat zde studnu.\n\nPo dalším střídání zástavních držitelů byl konečně roku 1556 královský hrad odprodán do dědičného vlastnictví Janu z Lobkovic. Lobkovicové sídlili na Točníku zhruba půl století, provedli tu další renesanční úpravy a hrad za jejich éry zažil zřejmě poslední rozkvět.\n\nKoncem století se císař Rudolf II., proslulý mecenáš umění a alchymie, pokusil hrad odkoupit zpět do královského majetku. Nakonec ušetřil značný obnos díky tomu, že se Janův vnuk Ladislav Popel z Lobkovic zapletl do protihabsburského spiknutí svého bratra Jiřího Popela a jeho majetek propadl koruně. Ovšem císař hrad téměř neužíval a Točník tak zůstal další roky prakticky neobydlený.\n\nKdyž se o dvě desetiletí později rozhořela třicetiletá válka, stával se opuštěný hrad často úkrytem okolního lidu. V té době byl také značně poničen a po válce již nebyl trvale osídlen. Ještě zhruba sto let zde sice přebýval vrátný a začátkem 18. století měl prý hrad stále střechu, ale nezadržitelně se proměňoval ve zříceninu. Roku 1733 byla v bývalém královském paláci založena poutní kaple svatého Bartoloměje, díky čemuž tato část hradu přetrvala v zachovalejším stavu. V roce 1923 prodal Josef Colloredo-Mansfeld oba sousední hrady Klubu československých turistů za 2000 (Točník) a 8000 (Žebrák) korun, přičemž nejcennější na kdysi výstavních palácích byla budova pivovaru (dole u silnice, naproti Žebráku). Dnes je hrad v majetku státu.\n\n\nV hradním příkopu se chovají medvědi brtníci Martin a Agáta, kteří se narodili 13. ledna 2013 v Žatci.\n\nHrad je vystavěn na úzkém hřbetu, jehož vrcholová část se nazývá Zámecký vrch. Jedná se o významnou geologickou lokalitu. Vrch je tvořen zpevněnými mořskými usazeninami. Přímo pod hradem je v jezírku, které sloužilo jako cisterna na vodu, odkryto rozhraní mezi usazeninami z období mladších starohor a staršího ordoviku. Vrstvy jsou různě ukloněné (úhlová diskordance), chybějí mezivrstvy z období kambria, kdy moře ustoupilo a starší vrstvy podléhaly erozi a kadomskému vrásnění. Hiát mezi ústupem moře (regresí) a novým zalitím pevniny (transgresí) trval asi 70 milionů let. Nad úhlovou diskordancí mezi starohorními a ordovickými vrstvami nechal Václav IV. vystavět i Nový hrad u Kunratic.\n\nU západní hradní brány je možné vidět předěl mezi vrstvami třenického a milínského souvrství ordoviku.\n\nStarohorní vrstvy jsou tvořeny převážně břidlicemi, třenické vrstvy arkózovým pískovcem a milínské souvrství rohovcem. Ten byl použit i jako stavební kámen jak na Točníku, tak i na nedalekém Žebráku. Jedná se pravděpodobně o jediné hrady vystavěné z rohovce na rohovcové skále.\n\n\n\n"}
{"id": "32244", "url": "https://cs.wikipedia.org/wiki?curid=32244", "title": "Ohnisková vzdálenost", "text": "Ohnisková vzdálenost\n\nOhnisková vzdálenost nebo obrazová vzdálenost je vzdálenost čočky nebo zakřiveného zrcadla od jejich ohniska. (Pokus o nahrazení českým výrazem žárka se neujal.)\n\n\nFyzikálně jednoznačnou definici ohniskové vzdálenosti vyslovil C. F. Gauss:\nZ toho vyplývá, že obecně mohou existovat pro daný optický systém dvě různé hodnoty ohniskové vzdálenosti, jedna pro prostor, kde se nachází předmět, tedy „před“ optickým systémem (tzv. předmětové ohnisko), druhá pro prostor, kde se vytváří obraz, tedy „za“ optickým systémem (tzv. obrazové ohnisko).\nPřevrácená hodnota ohniskové vzdálenosti se nazývá \"optická mohutnost\" a měříme ji v dioptriích.\n\nU spojné čočky je obrazová ohnisková vzdálenost kladná a odpovídá vzdálenosti obrazového ohniska od obrazové hlavní roviny. Obrazové ohnisko se nachází v obrazovém prostoru, tedy \"za\" optickým systémem.\n\nPro rozptylku se obrazová ohnisková vzdálenost uvádí jako záporná, a měří se opět od obrazové hlavní roviny k obrazovému ohnisku. Obrazové ohnisko se nachází v předmětovém prostoru, tedy \"před\" optickým systémem.\n\nJe třeba podotknout, že u čoček závisí ohnisková vzdálenost na vlnové délce světla (tzv. \"barevná\" čili \"chromatická\" vada čoček).\n\nU složitějších optických soustav, jakými jsou například fotografické objektivy, rozeznáváme několik různých ohniskových vzdáleností:\n\n\nSymetrické čočky mají přední i zadní vzdálenost stejnou; u čoček zanedbatelné tloušťky se všechny tři vzdálenosti měří od jejího středu. Při charakterizaci objektivů se obvykle používá efektivní ohnisková vzdálenost.\n\nOhnisková vzdálenost kulového zrcadla je rovna polovině jeho poloměru. Znaménko je kladné pro konkávní a záporné pro konvexní zrcadla.\n\nVe fotografii určuje poměr velikosti filmového políčka (nebo snímače) a ohniskové vzdálenosti zorný úhel zachycené scény. Fotografické objektivy se podle ohniskové vzdálenosti rozlišují na širokoúhlé (s malou ohniskovou vzdáleností), normální (jejich úhel záběru zhruba odpovídá lidskému oku, takové snímky pak mají nejpřirozenější perspektivu) a teleobjektivy (ty jsou schopné „přiblížit“ i velmi vzdálené předměty a tak mají mnoho využití při fotografování sportu, divoce žijících zvířat).\n\nNěkteré objektivy mají ohniskovou vzdálenost měnitelnou. Tato funkce se označuje jako zoom.\n\n\n"}
{"id": "32247", "url": "https://cs.wikipedia.org/wiki?curid=32247", "title": "Bližanovské lípy", "text": "Bližanovské lípy\n\nBližanovské lípy jsou památné stromy ve vesnici Bližanovy, severovýchodně od Plánice. Dvě lípy malolisté (\"Tilia cordata\") rostou okolo kapličky na konci vesnice. Jejich kmeny mají obvod 366 a 531 cm, koruny dosahují shodně do výšky 28 m (měření 1998). Lípy jsou chráněny od roku 1992 pro svůj vzrůst, věk, estetickou hodnotu a jako součást památky.\n"}
{"id": "32248", "url": "https://cs.wikipedia.org/wiki?curid=32248", "title": "Enterprise", "text": "Enterprise\n\nSlovo Enterprise (anglicky \"podnik\", \"podnikavost\", \"odvaha\") může označovat následující:\n\n\nSlovem bývají také označovány nejvyšší (nejvybavenější) verze počítačových programů.\n"}
{"id": "32251", "url": "https://cs.wikipedia.org/wiki?curid=32251", "title": "Zavlekovské lípy", "text": "Zavlekovské lípy\n\nZavlekovské lípy jsou památné stromy ve vesnici Zavlekov, jižně od Plánice. Čtyři lípy malolisté (\"Tilia cordata\") rostou na severovýchodním konci vesnice, při silnici na Plichtice, v nadmořské výšce 520 m. Jejich kmeny mají obvod 426, 425, 459 a 180 cm (měření 1977). Lípy jsou chráněny od roku 1978 jako krajinná dominanta a součást památky.\n\n"}
{"id": "32253", "url": "https://cs.wikipedia.org/wiki?curid=32253", "title": "Krušecká lipová alej", "text": "Krušecká lipová alej\n\nKrušecká lipová alej je chráněné stromořadí u vsi Dolejší Krušec, jihozápadně od Sušice. Čtrnáct lip malolistých (\"Tilia cordata\") roste podél cesty od barokního zámku k bývalé kapličce u lesa, v nadmořské výšce 500 m. Alej byla vysazena na přelomu 17. a 18. století. Obvody kmenů lip měří od 320 do 600 cm, koruny stromů dosahují do výšky 30 až 35 m (měření 1977). Stromy jsou chráněny od roku 1978 pro svůj vzrůst a jako krajinná dominanta.\n\n\n"}
{"id": "32254", "url": "https://cs.wikipedia.org/wiki?curid=32254", "title": "Krize evropských věd a transcendentální fenomenologie", "text": "Krize evropských věd a transcendentální fenomenologie\n\nKrize evropských věd a transcendentální fenomenologie () je stěžejní dílo Edmunda Husserla, které neobvykle nahlíží na krizi věd v období přelomu 19.–20. století a 1. poloviny 20. století. Edmund Husserl patří k zakladatelským postavám filosofie 20. století, jehož fenomenologie ovlivnila značnou část filosofické produkce naší doby. \n\nDílo není namířeno proti vědcům a vědě jako takové, nepopírá její výsledky ani technické vynálezy, ale bojuje proti nebezpečnému přetechnizovanému myšlení-nemyšlení lidí. Husserl nemá na mysli pouze krizi moderní přírodovědy a duchovědy, ale kritický stav evropského duchovního života, jenž souvisí s kulturou, politikou, dějinami a sebepochopením evropského lidstva. Husserl zde nehovoří o Evropě v geografickém slova smyslu, nýbrž ji pojímá jako duchovní útvar, v němž žijí lidé jako evropské lidstvo. V duchovním smyslu podle něj k Evropě přináleží britská dominia i Spojené státy, ale nepatří k ní například Eskymáci, Indiáni či kočovní cikáni. Husserlova Krize je inspirací k zamýšlení se nad samozřejmostí vědeckého myšlení, jeho údajného vývoje, pokroku a pravdy.\n\nEdmund Husserl si uvědomil, že nejen vědy, nýbrž celý soudobý duchovní život se ocitl ve zvláštní krizi. Moderní člověk oslepený úspěchy věd, od kterých očekával, že se stanou měřítkem pravého pokroku ve společnosti a snad i nahradí náboženství, postupně pociťuje zklamání a zjišťuje, že vědy člověka neučiní moudřejším ani nejsou schopny zodpovědět důležité otázky smyslu lidského života. Nedokáží člověka lépe zorientovat v každodenním životě, naplněném starostmi i radostmi. Věda se podle něj člověku odcizila.\n\nDle Husserla musí jít o chybu, kterou je třeba prozkoumat a zjistit, v čem spočívá ona odvrácena strana úspěšnosti věd a následně ji napravit. Z tohoto důvodu se Husserl ve svém zkoumání vrací ke kolébce západní vědy, ke starověké řecké filosofii. Konstatuje, že filosofie vznikla jako obdivuhodné dílo rozumu, jako univerzální věda, která se posléze větví do různých vědeckých disciplín. Řecké myšlení rozdělilo svět na dvě oblasti: \"doxa\" a \"epistémé\".\nPro řecké myšlení je na rozdíl oproti novověkému příznačné, že oddělení teorie a praxe neznamenalo odpoutání teoretického života od života praktického. Je založeno na ideji vědeckého rozumu, jehož normou má být jediná obecně platná pravda jako konečný cíl opravdového poznání. Filosofie a věda jdou až do středověku ruku v ruce a jsou založeny na postoji, který se ptá po smyslu věcí, aniž by s přírodou, věcmi a lidským myšlením manipulovaly či je ovládaly. Problematizují pouze jejich samozřejmost každodenního zjevování. \n\nNovověká moderní věda již manipuluje se světem, je experimentální a stojí na odlišném základě než věda a filosofie konstituovaná v antickém myšlenkovém světě. Zhroutila se víra v jednotnou a sjednocující vědu – filosofii, došlo ke krachu víry v rozum v antickém pojetí. Mezi filosofií a vědou vznikla obrovská propast, díky níž se svět rozštěpil na svět, který je nám každodenně dán prostřednictvím názorné zkušenosti a svět vědecký. Příčinu spatřuje Husserl v novověkém objektivismu, který se stal vůdčím stylem myšlení. Náhledem objektivismu je pravda našeho světa vyjádřena výlučně ve vědeckých definicích a teoriích. Tuto situaci můžeme rovněž nazvat technizací, jež se pohybuje v ideálním prostoročase a nereflektuje reálnou situaci každodenního subjektivně-relativního života. Svět, jak si jej konstruuje věda, je umělý svět, ve kterém člověk sám sebe pojímá jako umělý objekt, konstrukt i produkt vlastních vědeckých koncepcí. Jak se vyjádřil Husserl: „Vědy o pouhých faktech vytvářejí lidi vidoucí jen fakty“. Dochází ke změně smyslu světa a ke ztrátě moderní vědy jako univerzálního poznání.\n\nHusserl se v rámci analýzy krize věd věnuje galileovské vědě, jako určitému stylu vědy 17. století, který měl rozsáhlý vliv na utváření evropského lidstva a vědy až do 20. století. Galileovská věda podvrhla matematický svět idealit za jediný reálný svět a naopak prohlásila tuto konstrukci za jedině pravou objektivní realitu s tím, že předvědecký svět je odvozený a této konstrukci podřazený. Husserl hovoří o matematizaci přírody, neboť veškerý svět ve všech jeho aspektech je vztažený k čisté matematice. Věda zaměnila řecké a středověké hledání pravdy za hledání objektivity uvedeného druhu. \n\nHusserl v rozborech podtrhuje nebezpečí vědecké technizace, které spočívá v tom, že člověka od raných let vychovává k životu ve dvojím světě. Na jedné straně ve světě vědeckém, objektivním. Na straně druhé ve světě subjektivním, tedy okamžitě přístupném, v němž však podle vědeckého myšlení musíme teprve hledat tu správnou cestu k věcem a světu kolem nás prostřednictvím exaktních metod. Proti tomu Husserl namítá, že my lidé jsme již u věcí, v těsném kontaktu se světem. Nemusíme si k němu klestit cestu skrze vědecké metody. Husserl navzdory všem kritickým stanoviskům není odpůrcem vědy. Jde mu naopak o její navrácení k původním kořenům smyslu, jenž byl zatemněn a pozměněn.\n\nUvedené rozbory, zabývající se nejprve samotným vznikem vědy a dále kritikou galileovské vědy, zapadají do důležitého směru Husserlovy fenomenologie, která chce objasnit a interpretovat vědeckou činnost a její výsledky jakožto produkty ducha a pokusit se založit vědu na nových smysluplných základech. Fenomenologická metoda nemá být založena na vědeckých konstrukcích a abstrahování od subjektivního života, nýbrž právě naopak. Fenomenologie chce být vědou o podstatných průbězích naší zkušenosti, v níž se věci samy ukazují, v níž se s nimi setkáváme jako s něčím, čemu rozumíme, co má pro nás smysl. Její zkoumání se odehrává na základě transcendentální subjektivity, tj. absolutně fungující vědomí. Na základě takto teoreticky koncipovaného vědomí se Husserl domnívá, že jeho fenomenologie může znovu založit nejen vědy přírodní, nýbrž i duchovní a tím podat lék na vyřešení krize, do níž se evropské lidstvo vinou své zbloudilosti dostalo.\n\n"}
{"id": "32256", "url": "https://cs.wikipedia.org/wiki?curid=32256", "title": "Lípa srdčitá u Svaté Kateřiny", "text": "Lípa srdčitá u Svaté Kateřiny\n\nLípa srdčitá u Svaté Kateřiny je památný strom u vesnice Svatá Kateřina, západně od Nýrska. Dožívající lípa malolistá (\"Tilia cordata\") roste asi 800 m jihozápadně od vesnice, na louce poblíž hraničního přechodu, v nadmořské výšce 663 m. Obvod jejího kmene měří 458 cm a koruna stromu dosahuje do výšky 22 m (měření 2003). Chráněna je od roku 1992 pro svůj vzrůst a věk.\n"}
{"id": "32257", "url": "https://cs.wikipedia.org/wiki?curid=32257", "title": "Alžbětínská lípa", "text": "Alžbětínská lípa\n\nAlžbětínská lípa je památný strom u osady Alžbětín, jihozápadně od Železné Rudy. Lípa malolistá (\"Tilia cordata\") roste nad vsí u cesty do údolí Svarožné. Obvod jejího kmene měří 584 cm a koruna stromu dosahuje do výšky 32 m (měření 2003). Chráněna je od roku 1995 pro svůj vzrůst.\n\n"}
{"id": "32258", "url": "https://cs.wikipedia.org/wiki?curid=32258", "title": "Soluň", "text": "Soluň\n\nSoluň (Tesalonika, , přepisováno jako \"Thessaloniki\", někdy též \"Saloniki\" z tureckého \"Selânik\") je neoficiální metropolí řecké Makedonie, správní středisko oblasti Střední Makedonie a prefektury Soluň. S předměstími má přes jeden milion obyvatel a je druhým největším řeckým městem. Několik staveb ve městě z období raného křesťanství a Byzantské říše je od roku 1988 zapsáno na seznamu světového kulturního dědictví UNESCO.\n\nSoluň se nachází na Balkánském poloostrově v kraji Makedonie. Na západě poloostrova Chalkidiki v Soluňském zálivu. Vzniklo v deltě řek Vardar a Aliákmon. Město se nachází v malé nížině, která je obklopena horami, které je přirozeně chránily. Hluboký záliv poskytoval výborné podmínky pro přístav. Město mělo díky své poloze velký strategický význam.\n\nMěsto založil v roce 312 př. n. l. Kassandros, král Makedonský, nedaleko dnes historického města Therma. Pojmenoval jej po své manželce Thessalonice, sestře Alexandra Velikého. Město rychle rostlo, v druhém století př. n. l. již byly vybudovány hradby. Soluň byla centrem v té době autonomní makedonské provincie se svým parlamentem (Εκκλησία του Δήμου). Po pádu Makedonské říše v roce 146 př. n. l. se město stalo součástí Římské říše, na důležité spojnici mezi Římem, Dyrrhaciem (dnešní Dračí v Albánii) a Konstantinopolí. Přesto mu zůstaly všechny výsady z dob Makedonského království – Soluň totiž stále byla správním městem jedné ze čtyř římských částí Makedonie, pod správou prétora, který v ní sídlil. V této době byl vybudován také přístav (Σκαπτός Λιμήν), jehož části se dochovaly dodnes. V roce 55 př. n. l. byla vybudována Akropolis, která měla město chránit před Thráckými nájezdy, které nedlouho předtím město vážně poškodily. V časech po přelomu letopočtu tu existovala početná židovská komunita a začali se tu objevovat i první křesťané. Při své misii svatý Pavel zde založil první církevní sbor, avšak zanedlouho musel město opustit, právě kvůli rozepřím s početnou již zmíněnou židovskou komunitou. Až roku 306 přijala Soluň svého patrona, svatého Demetria.\n\nPo rozdělení římské říše na východní a západní význam Soluně, která byla jedním z největších východořímských měst, vzrostl. Od konce 6. století byl však Balkán vystaven ničivým barbarským nájezdům (Slované, Avaři), v roce 620 postihlo město zničující zemětřesení, které zdevastovalo mnoho budov, většinou veřejných. Roku 586 oblehli Avaři zřejmě společně se Slovany Soluň poprvé, ale město bylo chráněno masívním opevněním a náporu útočníků odolalo. Obležení se pak ještě několikrát opakovalo, například v letech 675–681 se ji Slované neúspěšně pokusili dobýt celkem čtyřikrát. V té době byla již Soluň druhým největším městem byzantské říše (po ztrátě Antiochie a Alexandrie). Roku 904 vyplundrovali město Arabové, odvezli z něj bohatou kořist a odvlekli na třicet tisíc zajatců.\n\nByzantská Soluň se postupně stala prosperujícím městem, významnou obchodní křižovatkou i centrem tehdejší učenosti. Roku 1185 byla dobyta jihoitalskými Normany, kteří se pokoušeli zmocnit byzantských držav na Balkáně. Po vzniku latinského císařství v roce 1204 se Soluně a části Makedonie a Thessálie zmocnil protikandidát Balduina Flanderského na císařský trůn Bonifác z Montferratu a založil zde soluňské království. To však existovalo pouze do roku 1224, kdy ho na synovi Bonifáce z Montferratu Demetriovi dobyl epeirský despota Theodoros Angelos, jeden z byzantských exilových vládců, a nechal se korunovat císařem Římanů. Později se Soluň oddělila od epeirského despotátu a roku 1246 se stala součástí nikájského císařství a po roce 1261 obnovené byzantské říše. V době občanské války vypuklo v letech 1342–1349 tzv. povstání zélótů, rozsáhlé sociální hnutí, vyvolané složitými poměry v tehdejší Byzanci. Ve druhé polovině 14. století bylo byzantské území silně okleštěno osmanskými Turky. Soluň byla jednou z mála držav, které zůstaly císaři, ale již roku 1387 a znovu 1384 se jí dočasně zmocnili Osmani.\n\nRoku 1430 bylo město definitivně dobyto osmanským sultánem Muradem II. a přejmenováno na \"Selânik\", a vydrželo v tureckých rukou až do roku 1912 – téměř 500 let. V roce 1901 byl vystavěn moderní přístav. Bylo zde také centrum hnutí Mladoturků, navíc se zde v roce 1881 narodil pozdější prezident Turecké republiky Mustafa Kemal Atatürk. Právě v této době byla Soluň neuvěřitelně multikulturním městem. Jak uvádí Ottův slovník naučný, žilo zde v r. 1900 téměř 118 000 obyvatel, z toho na 55 000 Židů, 26 000 Turků, 16 000 Řeků, 10 000 Bulharů, 2 500 Romů, a dále Albánci, Srbové, Francouzi, Italové aj. Podíl židovské komunity v Soluni byl vysoký po celou dobu 19. století (v roce 1842 to bylo 51 %, od 2. pol. 60. do 90. let 19. stol. to bylo 56 % a na začátku 20. stol. 49 %). Teprve s nástupem druhé balkánské války, respektive v průběhu první světové války, klesl podíl Židů pod 40 %, ovšem pouze z důvodu nárůstu nežidovského (především řeckého) obyvatelstva. Skutečnou ranou byla až druhá světová válka, po které se podíl židovského obyvatelstva radikálně snížil a v roce 2000 zde žilo už jen 1000 obyvatel hlásících se k židovství.\n\nV první balkánské válce roku 1912 byla Soluň obsazena řeckými vojsky, po vypuknutí první světové války zde došlo v roce 1915 k vylodění jednotek Dohody. Ještě před podepsáním míru, roku 1917, byla celá zničena požárem, jehož příčina není dodnes objasněna. Francouzský architekt Ernest Hebrard Soluň přestavěl, což vedlo ke ztrátě jejího orientálního, tureckého rázu a jejímu architektonickému návratu Evropy. Po válce kromě této obnovy došlo i k ohromnému stěhování obyvatelstva, často se mu také říkalo \"„hlavní město uprchlíků“\"; byli sem přesídleni Řekové ze západní Anatolie, kdežto Židé naopak odešli do Palestiny nebo do USA. Krátce po vzniku Jugoslávie tu vzniklo Jugoslávské pásmo svobodného obchodu jako výsledek jejích snah o anexi oblasti. Za druhé světové války byla Soluň v letech 1941–1944 obsazena německými vojsky. Okupace zničila poslední zbytky židovské komunity, zůstalo jen necelých 1000 židů. Po válce bylo město rychle obnoveno, v roce 1978 je ale opět poškodilo zemětřesení. Roku 1997 byla Soluň vyhlášena Evropským městem kultury.\n\nV Soluni se vyrábí ocel, chemické výrobky a stavební materiály.\n\nDíky přístavu a svojí poloze je její význam veliký pro celou jihovýchodní Evropu, hlavně pro země bývalé Jugoslávie a Bulharsko. V 70. letech byla zprovozněna první dálnice, dnes je zde velká dálniční křižovatka. V Soluni je mezinárodní letiště, které mimo jiné obsluhuje i pravidelnou linku z/do Prahy. Začalo se stavět i metro, které městské dopravě velmi pomůže.\n\n\n\n"}
{"id": "32259", "url": "https://cs.wikipedia.org/wiki?curid=32259", "title": "Železnorudský jasan", "text": "Železnorudský jasan\n\nŽeleznorudský jasan je památný strom v Železné Rudě. Obvod kmene tohoto jasanu ztepilého (\"Fraxinus excelsior\") činí 331 cm a koruna stromu dosahuje do výšky 18 m (měření 2003). Jasan je chráněn od roku 1995 pro svůj vzrůst a jako krajinná dominanta.\n\n\n"}
{"id": "32264", "url": "https://cs.wikipedia.org/wiki?curid=32264", "title": "Birobidžan", "text": "Birobidžan\n\nBirobidžan ( ; ) je město na ruském Dálném východě – na jižní Sibiři, nedaleko čínských hranic. Je hlavním městem Židovské autonomní oblasti. Žije zde obyvatel.\n\nNázev města je složeninou jmen dvou řek – Biry, která jím protéká, a Bidžanu, tekoucího západní částí Židovské AO. Sídlo vzniklo kolem železniční stanice na Transsibiřské magistrále roku 1915 a původně se jmenovalo Tichonkaja. Jeho rozvoj nastal až na přelomu 20. a 30. let po zřízení Židovské autonomní oblasti, která byla produktem komunistického plánu na podporu židovské národnostní entity, která bude mít vlastní republiku v rámci SSSR. Plánovaná existence Židovské republiky (nikdy však nepřekročila status autonomní oblasti) a podpora jidiš kultury měla být protiváhou sionismu a tak omezit vystěhovalectví židů do Palestiny. V roce 1937 byl Birobidžan povýšen na město a stal se centrem židovské oblasti. Do Birobidžanu se dokonce stěhovali židé ze zahraničí, nejméně tisíc židovských rodin přišlo ze Severní i Jižní Ameriky. Projekt se však nepodařilo dotáhnout do konce, částečně kvůli Stalinovi a pronásledování židů a židovské kultury, které na sklonku svého života Stalin vyvolal. Židé, kteří nikdy netvořili většinu obyvatelstva v autonomní oblasti ani v Birobidžanu, se raději odstěhovali do atraktivnějších velkých měst, kde mohli snáze splynout s okolím, nebo emigrovali.\n\nAčkoliv po roce 1991 byla opět obnovena činnost některých dříve zakázaných židovských institucí, dnes žije v Birobidžanu Židů jen málo, sotva desetina jejich počtu ze 40. let. Přesto někteří z nich zastávají významné postavení, například Alexandr Aronovič Vinnikov, bývalý starosta Birobidžanu a později gubernátor celé autonomní oblasti.\n\nNejdůležitější dopravní tepnou celé oblasti je Transsibiřská magistrála.\n\nVe městě je židovské kulturní centrum a jidiš divadlo (dočasně zrušené na počátku 50. let a obnovené v 70. letech 20. století). Vycházejí noviny a vysílá rádio v jidiš. V roce 2003 byl natočen dokumentární film „L'chajim, soudruhu Staline“, popisující vznik celé oblasti a její osídlení Židy z celého Sovětského svazu. Vzhledem k tomu, že původní vedení města bylo převážně ateistické, současná synagoga v Birobidžanu byla postavena až v roce 2004.\n"}
{"id": "32265", "url": "https://cs.wikipedia.org/wiki?curid=32265", "title": "Jedle a smrky pod Strahovem", "text": "Jedle a smrky pod Strahovem\n\nJedle a smrky pod Strahovem jsou dvě skupiny památných stromů u Železné Rudy. Tři jedle bělokoré (\"Abies alba\") a dva smrky ztepilé (\"Picea abies\") rostou po levé straně Ferdinandova údolí, v lese asi ½ km jižně od osady Debrník, na východním úbočí vrchu Strahov (868 m). Obvody kmenů jedlí měří 348, 310 a 245 cm, jejich koruny dosahují do výšky 38, 38 a 32 m. Smrky mají obvod kmene 355 a 352 cm, jejich špičky dosahují do výšky 45 a 42 m (měření 1995). Stromy jsou chráněny od roku 1995 pro svůj vzrůst a jako krajinná dominanta. Jedle a smrky pod Strahovem jsou také významnými stromy LČR.\n\n\n"}
{"id": "32266", "url": "https://cs.wikipedia.org/wiki?curid=32266", "title": "Alej u hřbitova", "text": "Alej u hřbitova\n\nAlej u hřbitova je chráněné stromořadí v Železné Rudě. Třináct javorů klenů (\"Acer pseudoplatanus\") roste u hřbitova v jižní části města. Obvody jejich kmenů měří od 250 do 350 cm, koruny stromů dosahují do výšky 18 až 22 m (měření 1991). Javory jsou chráněny od roku 1992 jako krajinná dominanta.\n\n"}
{"id": "32268", "url": "https://cs.wikipedia.org/wiki?curid=32268", "title": "Strahov", "text": "Strahov\n\nNázev Strahov má více významů:\n\n"}
{"id": "32269", "url": "https://cs.wikipedia.org/wiki?curid=32269", "title": "PPP", "text": "PPP\n\nZkratka PPP má více významů:\n\n"}
{"id": "32271", "url": "https://cs.wikipedia.org/wiki?curid=32271", "title": "Strahov (Praha)", "text": "Strahov (Praha)\n\nStrahov () je čtvrť Prahy na západní straně kopce Petřín na rozhraní Hradčan, Břevnova a Smíchova. Název původně označoval strahovský klášter, který od 12. století strážil západní přístup k Pražskému hradu. Strahov je dále známý Strahovským stadionem, studentskými kolejemi a Strahovským tunelem, který pod ním vede. Strahov je také název základní sídelní jednotky. \n\nJméno \"Strahov\" je starého původu vyskytující se již v 11. a 12. století. Může se jednat o odvozeninu ze slova \"strážit\".\n\nZákladní sídelní jednotka \"Strahov\" leží celá v katastrálním území Břevnov v městské části Praha 6 (stadiony a vysokoškolské koleje), vilová část jižně spadá do Smíchova v Praze 5. Strahovská zahrada včetně horní stanice lanové dráhy na Petřín, na severu Strahovský klášter a Strahovské nádvoří jsou součástí Hradčan a obvodu a městské části Praha 1.\n\nStrahov je hlavně vilovou čtvrtí. Sídlí zde některá velvyslanectví. Významnou součástí čtvrti je premonstrátský klášter, ve kterém sídlí Památník národního písemnictví a obrazárna. Další pamětihodností je Štefánikova hvězdárna, která se nachází na Petříně. \n\nNa vrcholu kopce Petřína, kde je přibližně střed celé čtvrti, se nacházejí Koleje Strahov ČVUT, kde působí klub Silicon Hill. \n\nPo 28. říjnu 1967 se zde konaly tzv \"Strahovské události\", kdy státní policie vnikla po protikomunistické demonstraci v Nerudově ulici i do kolejí, kde v nastalé tmě (na kolejích nesvítilo světlo) bila studenty \"hlava nehlava\" a nastartovala tak předetapu \"Pražského jara 1968\".\n\nStrahovské stadiony celou čtvrť proslavily. Jde zejména o Velký strahovský stadion (Sletový postavený 1926 pro VIII. Všesokolský slet, po roce 1935 Masarykův státní stadion) a Stadion Evžena Rošického (v blízkosti je ještě Malý stadion, Stadion přátelství a areály TJ Slavoj Břevnov a FC Břevnov). Při Svatováclavském miléniu v roce 1929 se tam konala veřejná vystoupení orelských jednot, kterých se 5. července 1929 zúčastnil osobně prezident republiky Tomáš Garrigue Masaryk. V dobách socialismu a normalizace se každých pět let, s pauzou po okupaci v roce 1970, konala Československá, dříve celostátní spartakiáda (I. až III. 1955-65, Československá 1975-1985), akce, kdy na Strahovském stadionu cvičily tisíce cvičenců; celá akce měla především politický a propagační význam. Částečně navazovala na tradici později zakázaných Všesokolských sletů. Ještě na III. CS, která byla neblaze proslavena pádem reproduktorů do čekajících dětí, z nichž čtyři na místě zahynuly, cvičila řada starých Sokolů, kteří měli na svých úborech ostentativně připevněny sokolské znaky XI. Všesokolského sletu z roku 1948. Přestože tehdy nácviky sledoval prezident Antonín Novotný, nikdo z pořadatelů nevyzval k sejmutí tohoto Sokola ve vzletu. Všesokolské (celostátní a celosvětové) slety se zde konaly v roce 1926, 1932 (za účasti prezidenta T. G. Masaryka, který z Hradu dojížděl na koni), 1938 (desátý), 1948 a dvanáctý 1994, za účasti prezidenta Václava Havla. Dnes je plocha stadionu využita jako tréninkové trávníky týmu AC Sparta Praha. Třináctý a čtrnáctý Všesokolský slet se zde konal na Rošického stadionu v roce 2000 a 2006.\nV roce 2012 se zde měl konat XV.všesokolský slet, neboť Všesokolské slety jsou uspořádány (pořádány) v intervalu šesti let, ale vlastní sokolská vystoupení proběhla 5. a 6. července 2012 na stadionu v Edenu. Na Strahově ve studentských kolejích byli pouze ubytováni cvičící Sokolové. V mezidobí se dříve konaly poměrně rozsáhlé Slety župní (např. Slet sokolské župy Podbělohorské zde v roce 1935).\n\nV bezprostřední blízkosti strahovských vysokoškolských kolejí a Štefánikovy hvězdárny se v dobách komunistické totality nacházela hlavní pražská rušička (\"tzv Petřínská Zuzana\" se čtyřmi věžemi z nichž dnes stojí již pouze jedna, specializované pracoviště spadající pod Ministerstvo vnitra, potažmo StB), jež vysílala rušivý signál na rádiové frekvenci tehdejší rozhlasové stanice Svobodná Evropa. Celé zařízení bylo přísně utajeno, až na velké anténní systémy, které byly i v dobách komunismu prostě nepřehlédnutelné.\n\nHlavní dopravní tepnou je směr z Malovanky nahoru ke stadionům a vysokoškolským kolejím a potom opět z kopce dolů ulicí Na Hřebenkách na Smíchov (Klamovka).\nPro VIII. všesokolský slet byly zde zbudovány dvě velkokapacitní tramvajové otočky \"Dlabačov\" a \"Malovanka\", v roce 1947 rekonstruovaná jako \"Královka\".\n\n\n"}
{"id": "32273", "url": "https://cs.wikipedia.org/wiki?curid=32273", "title": "Petřiny", "text": "Petřiny\n\nPetřiny () jsou městská čtvrť v Praze 6, v podstatě tvořená Sídlištěm Petřiny, jedním z nejstarších panelových sídlišť v Praze. Starý pomístní název vznikl zřejmě jako variace z názvu nedalekého vrchu Petřín.\n\nOficiálně je tvoří tři základní sídelní jednotky, \"Petřiny I\" patřící do katastrálního území Veleslavín a \"Petřiny II\" a \"III\" v katastrálním území Břevnov, celé Petřiny jsou součástí městské části i městského obvodu Praha 6.\n\nPetřiny jsou jedním z nejstarších sídlišť novodobé Prahy, které vzniklo v letech 1959–1969 pro cca 15 000 obyvatel podle návrhu architektů Evžena Bendy a Vojtěcha Mixy. Sídliště Petřiny patří katastrálně do čtvrtí Břevnov, Veleslavín a částečně též Střešovice. Mezi významné budovy patří budova Ústavu makromolekulární chemie, v němž působil Otto Wichterle , vynálezce měkkých kontaktních čoček (před budovou se nachází jeho památník), dům hotelového bydlení v ulici Na Petřinách 392 a studentské koleje – Kolej Na Větrníku a Kolej Hvězda. Zajímavostí je jediný dochovaný větrný mlýn v Praze (z roku 1722, přestavěn roku 1905) v ulici U Větrníku, který v současnosti slouží jako penzion. Největším parkem je obora Hvězda, u jejíž zdi došlo v roce 1620 k bitvě na Bílé hoře. V sousedství Petřin se nachází Břevnovský klášter s přilehlým hřbitovem, na němž je pohřbena řada známých osobností (např. Jan Patočka, Karel Kryl, Ivan Diviš, Jan Anastáz Opasek). Východní část sídliště byla postavena na místě původního areálu klášterní Markétské zahrady. Ulice sídliště Petřiny byly pojmenovány roku 1962 a nesou názvy vesměs po význačných komunistech, často zahynulých za druhé světové války.\n\nSídliště navázalo koncepčně poměrně zdařile na původní vilovou zástavbu Horní Liboce a Veleslavína (ulice Na Okraji, Zeyerova alej) a na východě na horní konec Střešovic nad Ústřední vojenskou nemocnicí. Jihovýchodní část Petřin lemuje kampus studentských kolejí Větrník a Hvězda s navazující Břevnovskou (Markétskou) klášterní zahradou. Na jihu oblast Petřin končí na významné dopravní křižovatce Vypich s navazující Strahovskou plání a usedlostí Ladronka. Celou svojí západní částí sídliště přiléhá k oboře Hvězda. Na pomezí Petřin a Břevnova se nachází plochodrážní stadion Markéta, který spravuje Auto klub Markéta při PSK Olymp Praha. Běžný výskyt názvosloví Markéta pro jihovýchodní část Petřin je odvozen od nedalekého chrámu svaté Markéty, který je součástí břevnovského kláštera.\n\nOblast byla připojena k Praze v roce 1922 jakožto součást obcí Břevnov, Veleslavín, Střešovice a Liboc, kdy došlo ke vzniku tzv. Velké Prahy. Díky své poloze na vyvýšenině v blízkosti širšího centra města byla lokalita odpočátku plánována jako oblast nové bytové výstavby. Plánování výstavby obytné čtvrti ne volných pláních mezi oborou Hvězda a zahradou Břevnovského kláštera zabralo dlouhou dobu. Původní předválečné plány nahradila koncepce z roku 1952 od Josefa Kubína a Evžena Bendy, která počítala s blokovou zástavbou podél východozápadní osy s ústředním náměstím a výškovou budovou, schválené Státním ústavem pro projektování výstavby hl.m. Prahy v roce 1957. Panelové domy na Petřinách byly postaveny v převažujícím typu G57. Byty v obytných domech byly družstevní nebo státní, přičemž významná část státních bytů byla poskytnuta státním zaměstnancům, vojákům, zaměstnancům Ministerstva vnitra, na jeho stavbě se podíleli i političtí vězni, např. opat Jan Anastáz Opasek. Petřiny bylo jedno z prvních (tzv. \"experimentálních\") sídlišť v Praze i v tehdejším Československu. Díky zdařilému architektonickému řešení a výhodné lokalitě poblíž obory Hvězda bylo vždy vyhledávaným místem k bydlení. Poslední dobou vznikají na Petřinách i nové obytné domy s moderní architekturou.\n\nSídliště je situováno podél východozápadní osy, kterou tvoří ulice Na Petřinách s tramvajovým svrškem. Hlavní osu na jejím počátku uvádějí tři výškové 12patrové domy v oblasti Větrníku, zakončuje ji tramvajová smyčka s průhledově dominujícím Ústavem makromolekulární chemie. Centrální náměstí bylo plánováno severně před původním Obchodním domem Petřiny v proluce u hotelového domu, avšak nebylo nikdy realizováno. V 90. letech 20. století byl v proluce postaven obytný komplex Hvězda, od jara 2015 je v místě plánovaného centrálního náměstí stanice metra Petřiny. Pro možnost nakupování potravin a základních potřeb bylo sídliště původně vybaveno čtyřmi přízemními prodejnami s na svojí dobu pokrokovým samoobslužným prodejem. S nástupem velkých nákupních center tyto prodejny čelily úbytku zákazníků, na místě prodejny v severní části sídliště vyrostl v letech 2001-2004 Bytový dům Na okraji architektů Scheiba a Velinského, oceněný Národní cenou Grand prix Obce architektů. Na místě prodejny v jižní části sídliště v ulici Brunclíkova vyrostl též obytný dům. Pošta Petřiny se směrovacím číslem 162 00 sousedí s tradiční Samoobslužnou restaurací v místě autobusové zastávky. Z původních tří základních škol (Jih, Sever, Střed) byla Základní škola Petřiny-střed přeměněna v roce 1979 na Gymnázium Nad Alejí. Stávající Základní a mateřská škola Petřiny-jih je se sportovním zaměřením. Zajímavostí je, že z původního vchodu a východu Základní školy Petřiny-jih vybíhá Vašek v podání Tomáše Holého do ulice Ankarská v kultovním televizním filmu Jak vytrhnout velrybě stoličku natočeném v roce 1977, který zároveň prezentuje vrchol počátečního rozvoje tohoto sídliště. Zdařilé původní urbanistické řešení sídliště a vhodné umístění jsou nadále silnou stránkou této lokality.\n\nSídliště Petřiny se potýká s generační obměnou původních obyvatel, a též se stárnutím panelových domů, jejichž stáří se přibližuje plánované době životnosti. V uplynulém období od roku 1991 byla postupně provedena revitalizace většiny objektů. Sídliště je rozvíjeno již pouze na úrovni dílčích separovaných projektů, a i tento trend dosáhl svého vrcholu v dekádě po roce 2000. Nicméně díky svému atraktivnímu umístění jsou Petřiny nadále vyhledávanou rezidenční lokalitou v hlavním městě Praze.\n\nTramvajové linky spojují sídliště Petřiny s centrem města a Holešovicemi. Autobusové linky směřují přes Liboc na Letiště Václava Havla a přes Strahov na Smíchov. 6. 4. 2015 byla slavnostně otevřena stanice nově prodlouženého metra linky A s názvem Petřiny. Nachází se zde několik ulic s podobnými názvy, které jsou motivovány větrným podnebím a dodnes dochovaným objektem větrného mlýna (\"Na Větrníku, Na Větru, U Větrníku,\" dříve také \"K Větrníku\" a \"Větrník\").\n\n\n\n"}
{"id": "32275", "url": "https://cs.wikipedia.org/wiki?curid=32275", "title": "Adršpašská lípa", "text": "Adršpašská lípa\n\nAdršpašská lípa je památný strom – lípa malolistá nalézající se v obci Adršpach (základní sídelní jednotka Horní Adršpach) u domu č. p. 31. Památným stromem byla vyhlášena v roce 1981 pro svůj vzrůst.\n\n\n"}
{"id": "32276", "url": "https://cs.wikipedia.org/wiki?curid=32276", "title": "Lípa na Krčmově", "text": "Lípa na Krčmově\n\nLípa na Krčmově je památný strom – lípa malolistá (\"Tilia cordata\") nacházející se v katastrálním území Horní Adršpach (část obce Adršpach). Strom se nalézá v louce u křižovatky na Krčmově nad obcí Adršpach. Vyhlášena byla v roce 2001 pro svůj vzrůst.\n\n\n"}
{"id": "32277", "url": "https://cs.wikipedia.org/wiki?curid=32277", "title": "Dub v Broumově", "text": "Dub v Broumově\n\nDub v Broumově či Klášterní dub v Broumově (dub letní) je památný strom rostoucí u altánu v zahradě benediktinského kláštera v Broumově. Vyhlášen byl v roce 1981 jako dominanta klášterní zahrady v Broumově.\n\nZasazen byl na počest svatby Františka Josefa s Alžbětou Bavorskou (Sisi)- svatba se konala 24.7.1854 v augustiniánském klášteře ve Vídni, oddávajícím byl Joseph Othmar von Rauscher a asistovalo mu 70 biskupů a prelátů - mezi nimi i opat broumovského kláštera ThDr. Jan Nepomuk Rotter (1807-1886).\n\n"}
{"id": "32279", "url": "https://cs.wikipedia.org/wiki?curid=32279", "title": "Berkova lípa", "text": "Berkova lípa\n\nBerkova lípa je památný strom – lípa malolistá (\"Tilia cordata\"), podle jiných údajů lípa velkolistá (\"Tilia platyphyllos\"), rostoucí v obci Česká Metuje ve stráni nad domem čp. 21. Za památný strom byla tato lípa velkolistá vyhlášena 26. 11. 1981 Okresním národním výborem Náchod. Důvod není ve vyhlášce uveden, podle některých zdrojů byla vyhlášena pro svůj vzrůst a věk. Tento památný strom má stanovené ochranné pásmo ve svislém průmětu koruny, který je rozšířený až k domu, na opačnou stranu o 10 m a na ostatní strany o 5 m. V minulosti byla tato lípa pravděpodobně zasažena bleskem (cca 2003) a později polámána při letní bouřce (2006). Následné zdravotní zásahy se projevují nepřirozeným tvarem koruny stromu a množstvím řezných ran, z nichž ne všechny jsou zhojené. Koruna je zpevněna vazbou. Výška tohoto stromu je 22 m, obvod kmene byl v roce 2010 skoro 6 m a věk je odhadován okolo 200 let.\n\n"}
{"id": "32280", "url": "https://cs.wikipedia.org/wiki?curid=32280", "title": "Jachting", "text": "Jachting\n\nJachting je sport provozovaný na plachetních lodích hnaných silou větru. Jedná se především o plutí na vodě. Pro nedostatek lepšího názvosloví se hovoří i o jachtingu na zamrzlé vodě – ledním jachtingu. V poslední době se používá přeneseného názvu jachting také pro jiné povrchy jako je písek, popř. pevná zem. Provoz motorových člunů a jachet se nazývá vodní motorismus.\n\nPlavba na plachetní lodi je pravěký vynález, po tisíciletí používaný jako způsob vodní dopravy. Předpokládá se, že soutěžení plachetních lodi začalo v Nizozemí někdy v 17. století, odkud brzy postoupilo do Anglie, kde se začaly objevovat první na zakázku zhotovené závodní „jachty“. V roce 1851, vyzval americký jachetní klub v New Yorku své členy k prvnímu souboji a to vedlo k založení slavné tradice Amerického poháru, nejstarší dodnes existující sportovní soutěže na světě. První regatu vyhrál domácí klub, který slavnou trofej ubránil až do roku 1983, kdy ji získala posádka lodi Australia II. Postupem času se závody jachet, a to nejenom na moři, vyvíjely spolu se zdokonalováním výcviku posádek.\n\nRozdělením lodí do jednotlivých kategorií a přesným určením tvaru a velikosti malých závodních člunů s jedním stěžněm vznikl druh vodního plachetního sportu, kterému se dnes v Česku říká okruhový jachting. Provozuje se vesměs na chráněných vodách s jedno- až tříčlennou posádkou. Dnes jsou jachtařské závody malých plachetnic nejrůznějších kategorií dostupným sportem pro nejširší veřejnost, pro děti i mládež. Závodění na plachetnicích je běžné ve všech zemích světa, kde se nacházejí vhodné vodní plochy s dobrými větrnými podmínkami. Většina závodů probíhá mezi loďmi jednoho typu. Okruhový jachting, který se mnohde provádí na jezerech a řekách je i sportem letních olympijských her. Některé malé loďky mají jedinou trojúhelníkovou plachtu, ale většina má dvě a obvykle nese i třetí (spinakr). Kategorie malých plachetnic obsahuje jak nejpomalejší typy pro výcvik začínajících posádek, tak i rychlé lodě jakou je např. australský 18 stop dlouhý člun dosahující rychlosti až 40 km za hodinu i v relativně slabém větru.\n\nVyvíjejí se i velké námořní kajutové plachetnice, které závodí především na moři a na těch největších se uplatňují nejnovější poznatky v konstrukci lodí. Vítězství ve velkých transatlantických závodech je prestižní událostí prezentace jednotlivých států a sponzorských firem. Existují nejrůznější druhy závodů (regat) od soutěží osamělých mořeplavců, etapové závody mnohočetných posádek, až po nepřerušované plavby z jednoho přístavu do jiného často ležícího na jiném kontinentu.\n\nPlavby na plachetnicích se stala díky využívání nejmodernější navigační a komunikační techniky bezpečnou a dosáhla obrovského rozšíření. Mnoho firem vyrábí sériově moderní trupy a stavba sportovních plachetnic se stala bouřlivě se rozvíjejícím druhem průmyslu.\n\nJachting je nejenom sportem, ale i životním stylem, kdy najdete po celém světě tisíce lodí a posádek, které tráví dlouhé měsíce a roky na moři. Přeplavba Atlantiku je dnes relativně běžnou záležitostí a ročně ji absolvují stovky malých lodí. Čeští jachtaři se pak často plaví v Chorvatských vodách Jadranu.\nJachting je také druh turistiky nebo rekreace a v některých námořních zemích způsob výcviku budoucích námořníků, lodních důstojníků i kapitánů vojenského i obchodního loďstva.\n"}
{"id": "32284", "url": "https://cs.wikipedia.org/wiki?curid=32284", "title": "Hrnčířův jasan", "text": "Hrnčířův jasan\n\nHrnčířův jasan je památný strom – jasan ztepilý nalézající se v obci Žabokrky ve stráni naproti železniční zastávce Hronov – zastávka pod statkem čp. 4. Památným stromem byl vyhlášen v roce 1981 pro svůj vzrůst.\n\n\n"}
{"id": "32285", "url": "https://cs.wikipedia.org/wiki?curid=32285", "title": "Motol", "text": "Motol\n\nMotol () je čtvrť v Praze, nacházející se v údolí Motolského potoka na západě města. Administrativně spadá pod Prahu 5.\n\nV Motole se nenachází, na rozdíl od jiných pražských čtvrtí, sídliště, nebo nějaká rozsáhlejší bytová zástavba. Kolem původní vesnice tak zůstaly louky, na nichž postupně vyrostla vozovna, hotel Golf, motolská nemocnice a malé sídliště Na Homolce, které je ovšem od Motola samotného poměrně daleko. Právě výše zmíněná nemocnice spolu s nedalekým krematoriem je pro celou čtvrť nejvýznamnější. Poblíž krematoria se nachází přírodní památka Kalvárie v Motole.\n\nNa Motolském potoku byla také zřízena soustava rybníků, některé z nich slouží v zimě k bruslení a v létě ke koupání. V areálu tramvajové vozovny byla také zřízena střední škola a učiliště.\n\nVznik Motola se datuje někam do středověku. V 17. století částečně i zde probíhala Bitva na Bílé hoře, přešly tudy bojující armády. K Praze byla vesnice připojena roku 1922 při vzniku Velké Prahy, jako její okrajová část. V roce 1938 sem byla zavedena tramvajová doprava a vybudována vozovna, po válce si nárůst dopravy vynutil modernizaci Plzeňské ulice a její pozdější přemostění tangenciální komunikací Na Vidouli – Vypich.\n\nZa německé okupace byl na svahu pod Vypichem postaven vojenský lazaret s rozsáhlými přízemními pavilony, které až do 60. let využívala fakultní nemocnice, ustavená po roce 1945. Ta byla na konci let osmdesátých rozšířena do dnešní podoby.\n\nMotol je důležitý dopravní uzel pro přiléhající čtvrtě jako jsou Řepy a Jihozápadní město. Spoje autobusové kopírují ty silniční, linky autobusů vedou po čtyřproudých silnicích do okolních čtvrtí, do starého Motola jezdí ale minimum spojů. V současnosti vybudované prodloužení trasy metra A z Dejvické ukončuje linku ve stanici Nemocnice Motol. Varianta prodloužení do Řep (s odbočkou na Zličín) a dále k letišti Ruzyně je odložena na neurčito z důvodu finanční nákladnosti. Spojení s letištěm by mělo obstarat nové prodloužení tramvajové trati, případně vlak.\n\n\n\n"}
{"id": "32290", "url": "https://cs.wikipedia.org/wiki?curid=32290", "title": "Barešova lípa", "text": "Barešova lípa\n\nBarešova lípa je památný strom – lípa malolistá (\"Tilia cordata Mill.\") a nejstarší strom rostoucí ve vesnici Suchý Důl a jeden z nejstarších v CHKO Broumovsko. Roste na kopci u cesty vedle domu čp. 80. Vyhlášena byla 26. 11. 1981 pro svůj vzrůst a věk.\n\n\nV sedmdesátých letech minulého století strom pravidelně ošetřoval lesník Josef Beran z Police nad Metují, Markéta Dubnová z Lipí u Náchoda a Antonín Šnajdr z Náchoda. Odstranili z dutiny stromu mrtvé části kmene a ošetřili korunu vyřezáním suchých větví a větví zasahujících do elektrického vedení v roce 1994. Poslední ošetření stromu a svázání koruny systémem Florapas provedl v listopadu 2001 dendrolog Martin Němec z Prahy.\n"}
{"id": "32291", "url": "https://cs.wikipedia.org/wiki?curid=32291", "title": "Samsun", "text": "Samsun\n\nSamsun je město v Turecku, má přes 300 000 obyvatel a nachází se na pobřeží Černého moře.\n\nV 7. století př. n. l. byl Samsun založen řeckými kolonisty z Milétu jako \"Amisos\". Poté se stal součástí Pontského království, to později se dostalo do vlivu Alexandra Velikého. Roku 47 př. n. l. se města zmocnili Římané, kteří o několik století později vystřídali Byzantinci, a to až do doby úpadku jejich říše ve 13. století; to se potom Samsunu zmocnili Seldžučtí Turci. S rozmachem Osmanského impéria padla i vláda Seldžuků. Osmané využili vhodného klimatu na konci 19. století, když začali pěstovat v Samsunu a jeho okolí tabák; město bylo napojeno na železniční síť a díky přístavům kvetl jeho vývoz. Také právě zde zahájil Mustafa Kemal Atatürk revoluci, která v roce 1919 vedla postupně ke vzniku republiky, hlavní třída ve městě po něm dodnes nese jeho jméno. Do roku 1923 tvořili většinu obyvatel Pontští Řekové.\n\n\n\n"}
{"id": "32292", "url": "https://cs.wikipedia.org/wiki?curid=32292", "title": "Vavřenova lípa", "text": "Vavřenova lípa\n\nŽižkova lípa, nesprávně označovaná též jako „Vavřenova lípa“, je památný strom – lípa velkolistá (\"Tilia platyphyllos\") rostoucí v obci Velké Petrovice v zahradě u stavení čp. 14. Vyhlášena byla v roce 1981 pro svůj vzrůst a věk.\n\n\nDle staré pověsti, si u této památné lípy uvazoval koně a odpočíval Jan Žižka z Trocnova po nájezdech na hrádek Vlčinec, který prý kdysi sloužil k ochraně obchodních stezek a nejbližších vsí. Rodina Vavřenů, se do statku se zahradou, kde roste tato památná lípa, nastěhovala teprve ve dvacátém století. V minulosti tento statek vlastnil sedlák Drejsl.\n"}
{"id": "32293", "url": "https://cs.wikipedia.org/wiki?curid=32293", "title": "Husitská lípa na Ostaši", "text": "Husitská lípa na Ostaši\n\nHusitská lípa na Ostaši byl památný strom – lípa malolistá rostoucí za posledním domem osady Ostaš (bývalý Pohlův hostinec) v obci Žďár nad Metují. Zákonná ochrana byla vyhlášena v roce 1981 pro vzrůst a věk stromu. V červnu 2013 byla lípa, která se nacházela poblíž cesty na vrchol stolové hory Ostaš, vyvrácena poryvy větru.\n\n\nKmen se dělil na tři kosterní větve, jedna se vylomila za bouřky roku 1984. V témže roce ránu ošetřila základní organizace Českého svazu ochránců přírody z Červeného Kostelce zarovnáním řezem a překrytím šindelem.\n\nNa další ošetření došlo v září 1994. Provedli jej Antonín Šnajdr z Náchoda a Markéta Dubnová z Lipí. Vyřezali z koruny zlámané i uschlé větve a výmladky. Odstranili i šindel - rána byla po deseti letech již velmi dobře zavalena kalusem.\n\nBez újmy přečkala orkány Kyrill (2007) a vichřici Emmu (2008), před kterými ji uchránila stolová hora Ostaš. Dne 25. června 2013 lípa padla v důsledku poryvů větru ze severní strany. Původně před nimi byla chráněna lesem, který byl krátce před jejím zánikem vykácen. Po dohodě s Lesy České republiky byl padlý strom na místě ponechán, stejně tak i pařez, na kterém zůstaly živé výmladky, z nichž by strom mohl znovu vyrazit.\n\nK lípě se váže pověst historicky spadající do období května 1421. Když katolické vojsko vpadlo do Police nad Metují, kde se přijímalo pod obojí, obyvatelé se rozhodli utéct na zalesněnou horu Ostaš. Katolíci je ale nepřestali pronásledovat, muže, děti a starce umučili. Ženy potom přivázali nebo přibili za vlasy ke kmeni a větvím staré lípy. Když se Žižka o události dozvěděl, vytáhl s vojskem proti Broumovu, rozbořil klášter v Polici a vystoupil na Ostaš a u lípy se pomodlil za zabité kališníky.\n\nLípě byl věnován prostor v pořadu České televize Paměť stromů, konkrétně v dílu č. 7, \"Žižkovy stromy\".\n\n\n\n"}
{"id": "32299", "url": "https://cs.wikipedia.org/wiki?curid=32299", "title": "Bezděkovský dub", "text": "Bezděkovský dub\n\nBezděkovský dub je památný strom – dub letní (\"Quercus robur L.\") rostoucí v obci Bezděkov nad Metují u domu čp. 57. Vyhlášen byl v roce 1995 pro svůj vzrůst a věk.\n\nV roce 1996 byl odborně proveden redukční řez v koruně a byl staticky zajištěn vázáním FLORAPAS. Dutina po odlomení kosterní větve, kterou následně infikoval ohňovec statný, byla zakonzervována a chemicky ošetřena, aby se zamezilo dalšímu šíření houby.\n\n\n"}
{"id": "32301", "url": "https://cs.wikipedia.org/wiki?curid=32301", "title": "Bohadlova lípa", "text": "Bohadlova lípa\n\nBohadlova lípa je památný strom – lípa malolistá (\"Tilia cordata\") rostoucí v obci Vysoká Srbská na okraji osady Závrchy. Vyhlášena byla v roce 1998 pro svůj vzrůst a jako krajinná dominanta.\n\n"}
{"id": "32303", "url": "https://cs.wikipedia.org/wiki?curid=32303", "title": "Buky u Janovic", "text": "Buky u Janovic\n\nBuky u Janovic jsou dva památné stromy – buky lesní rostoucí u lesní cesty pod hájenkou v Janovicích v katastrálním území obce Jívka. Chráněny jsou od roku 2001 pro svůj vzrůst.\n\n\n"}
{"id": "32305", "url": "https://cs.wikipedia.org/wiki?curid=32305", "title": "Šimočkova lípa", "text": "Šimočkova lípa\n\nŠimočkova lípa je památný strom – lípa malolistá rostoucí u osady Janovice u domu čp. 329 v katastrálním území Janovice u Trutnova obce Jívka. Chráněna je od roku 2001 pro svůj vzrůst a jako krajinná dominanta.\n\n\n"}
{"id": "32306", "url": "https://cs.wikipedia.org/wiki?curid=32306", "title": "Hraniční buk", "text": "Hraniční buk\n\nNázev Hraniční buk nese řada významných a památných stromů:\n\n"}
{"id": "32310", "url": "https://cs.wikipedia.org/wiki?curid=32310", "title": "Hraniční buk (Libná)", "text": "Hraniční buk (Libná)\n\nHraniční buk je památný strom – buk lesní rostoucí v lese v hraničním pásmu mezi obcemi Libná a Adršpach (ZSJ Horní Adršpach) u hraničního kamene 242/8. Chráněn je od roku 2001 pro svůj vzrůst.\n\n\n"}
{"id": "32311", "url": "https://cs.wikipedia.org/wiki?curid=32311", "title": "Kosova lípa", "text": "Kosova lípa\n\nKosova lípa je památný strom – lípa malolistá rostoucí v osadě Sedmákovice v obci Vysoká Srbská na pravém břehu potoka Brlenka. Cháněna je od roku 2002 pro svůj vzrůst a jako krajinná dominanta\n\n\n"}
{"id": "32312", "url": "https://cs.wikipedia.org/wiki?curid=32312", "title": "Bartoňovy jasany", "text": "Bartoňovy jasany\n\nBartoňovy jasany je skupina pěti památných stromů – jasanů ztepilých rostoucí v obci Žďárky. Chráněny jsou od roku 2002 pro svůj vzrůst a jako krajinné dominanty.\n\n"}
{"id": "32316", "url": "https://cs.wikipedia.org/wiki?curid=32316", "title": "Fenomenologie", "text": "Fenomenologie\n\nFenomenologie (z řeckého \"fainomai\", ukazuji se), znamená obecně přesné zkoumání jevů. Místo zkoumání podstat a skutečností samých se tedy zabývá zkušeností, tím, jak se věci „samy“ člověku ukazují v jeho vlastním vědomí.\n\nFenomenologie je filosofický směr, založený Edmundem Husserlem ve snaze o pevnější a určitější založení filosofie, aby se tak mohla stát také pevným základem pro vědecké zkoumání skutečnosti vůbec. Husserl sám ji charakterizoval jako „novou popisnou metodu a z ní vzešlou apriorní vědu, jež se má stát hlavním nástrojem pro přísně vědeckou filosofii. Její důsledné uplatnění by mělo umožnit metodickou reformu všech věd“\n\nOdkud se vzala? Husserl navázal na Descartovu metodickou pochybnost – o jakékoli vnější zkušenosti mohu pochybovat, jedinou jistotou je toto pochybování samo – a na Kantovu transcendentální filosofii. Ta objevila podmíněnost každého poznání apriorními podmínkami či předpoklady (časem, prostorem apod.). Fenomenologie se snaží tyto podmínky přesněji prozkoumat tím, že si všímá zkušenosti samé – tak jak se člověku sama dává či „zjevuje“ (Jan Patočka).\n\nHusserl navázal na svého učitele Brentana, rozhodl se však zkoumat obsahy zkušenosti objektivněji, aniž by je zakládal na psychologických předpokladech (psychologismus), a mluvil tedy o „samodanosti“ věcí. Nechtěl vůbec pochybovat o skutečnosti toho, co se ve zkušenosti ukazuje, všiml si však, že naše intence, zájem či pozornost k předmětu, zcela samozřejmě „přeskakuje“ od dané zkušenosti k věci samé a tím se připravuje o možnost zkoumat zkušenost jako takovou. Přitom všechno, co poznáváme a víme, získáváme právě prostřednictvím této zkušenosti.\n\nBěžný čtenář například vůbec nezpozoruje tiskovou chybu, protože svou intencí míří k obsahu, smyslu textu, takže si správné znění automaticky opraví či „domyslí“ a fenomén vytištěného textu přehlédne. Husserlovu metodu tak můžeme přirovnat k postupu korektora, který nečte kvůli obsahu a smyslu, ale pozorně sleduje, co v textu skutečně vidí. Proto Husserl pokládal za nezbytné předem vyřadit všechny předpoklady, s nimiž k obsahům své zkušenosti běžně přistupujeme – především předpoklad jejich skutečnosti. To je jádro fenomenologické epoché – doslova „zdržení se úsudku“ – dostat se co nejblíže k jejich původnímu zdroji čili fenoménu.\n\nKlasickým příkladem fenomenologické redukce je Husserlovo zkoumání času, resp. časového vědomí. Jádrem časového vědomí je vědomí přítomnosti, která ovšem nemůže být pouze „bodová“: člověk, který deklamuje báseň, ji musí umět celou, svým posluchačům ji však předkládá slovo za slovem, hlásku za hláskou – a oni si ji bez problémů postupně skládají v celek. Má-li člověk rozumět mluvené řeči, musí si podržovat to, co už zaznělo, ale zároveň také očekává, co teď přijde. Jen tak lze pochopit fenomén překvapení – například kdyby se přednášející opakoval, vybočil z role a podobně. Tuto složitou strukturu přítomné zkušenosti, totiž retence uplynulého, prezentace právě vnímaného a protence čili očekávání nazývá Husserl „časovým dvorcem“. (Psycholog W. James mluvil o „rozlehlé přítomnosti“, \"spacious present\"; příklad s recitací je u sv. Augustina, \"Vyznání\" XI.)\n\nKdykoli vnímám nějaký hmotný předmět, vnímám jen jeho přivrácenou část, kdežto o té odvrácené sice jaksi „vím“ – mohu se podívat z druhé strany – nicméně běžně předpokládám, že jsem věc viděl „celou“. Neviděná či transcendentní strana předmětu, kterou si mohu případně také prohlédnout, odlišuje předmět „v originále“ od pouhé vzpomínky nebo obrazu, které tuto možnost neposkytují.\n\nOriginální zkušenost si člověk běžně okamžitě pojmenovává a tím zařazuje do nějaké obecné kategorie. Přitom se může snadno také zmýlit: lesknoucí se vozovku v horkém létě běžně „vnímám“ jako mokrou a teprve při bližším zkoumání zjistím, že mokrá není. Běžné pojmy vznikají z praktických potřeb života a nejsou tedy příliš přesné ani určité. Postupem eidetické variace můžeme zkoumat, co všechno je pro nás ještě „stůl“ – i když má třeba jen tři či jednu nohu a podobně.\n\nShrnutím těchto různých výsledků dospěl Husserl k pojmu „přirozeného světa“ (\"Lebenswelt\"), v němž se od rána do večera běžně pohybujeme, který však naší pozornosti uniká. V reflexi totiž využíváme všeho toho, co o vnímaném předmětu víme odjinud, zejména z vědy. Tak v přirozeném světě Slunce samozřejmě „vychází“ a „zapadá“, ačkoli dobře víme, že je to zdání, vyvolané rotací Země. Prostor se pro nás „prostírá“ dopředu a dozadu, doprava a doleva, nahoru a dolů, ale geometrie nás naučila pokládat jej za třírozměrný a nezávislý na orientaci našeho těla. O zdánlivě pevném tělese také víme, že se skládá z atomů a je tedy vlastně silně porézní.\n\nTento rozpor mezi světem moderní vědy a přirozeným světem, v němž žijeme, pokládal Husserl za jednu z příčin „krize moderní vědy“, protože jím věda ztrácí ze zřetele podstatné rysy lidského světa, jako jsou vztahy, účel a smysl. I když věda musí z metodických důvodů radikálně zjednodušovat, vědci sami stále žijí v jednom společném přirozeném světě a nesmějí na to zapomenout. Téma přirozeného světa originálně zpracoval Jan Patočka.\n\nMartin Heidegger, nejvýznamnější z Husserlových žáků a jeho asistent, který se za nechvalně známých okolností stal i jeho nástupcem, navázal na Husserlovu analýzu časového vědomí. V řadě věcí se však od svého učitele odchýlil a vydal se jinou cestou. Co mu na Husserlově postupu vadilo?\n\nHusserl předně převzal descartovské a kantovské schéma „subjekt – objekt“, které ovšem svým fenomenologickým přístupem zároveň zpochybnil: fenomén není ani objektivní, ani subjektivní, neboť se odehrává v souhře, v setkání „subjektu“ s „objektem“ a oba se na něm podstatně podílejí. Tradiční oddělení subjektu a objektu přitom vyvolává zbytečné otázky po „skutečnosti“ předmětu, ačkoliv „skutečný“ ve smyslu originální danosti může být pouze fenomén.\n\nZa druhé se Husserlova analýza soustředila jen na pozorující, teoretický přístup člověka ke světu, ačkoliv člověk „zprvu a nejčastěji“ není pouhý pozorovatel, ale sleduje nějaké cíle a žije tedy „činně“. Právě intence – zaměřenost na předmět – svědčí o tom, že poznání skutečnosti má pro nás obvykle praktický význam, že nám i v poznávání především o něco jde. I tento rys se na utváření fenoménu podstatně podílí a bez něho nedává fenomén valný smysl.\n\nZa třetí se Heidegger rozhodl obnovit dávnou otázku po „bytí“ jako takovém, kterou podle něho západní metafyzika zapomněla a nahradila pouhým zkoumáním různých jsoucen. Sloveso „být“ tak ztratilo význam a mohlo se i v jazyce stát pouhou „sponou“. Toto závažné rozhodnutí ovšem znamenalo rozchod s Husserlem, pro něhož Heideggerova ontologie – otázka po bytí – stála v přímém protikladu k programu fenomenologie. Právě otázkám po bytí a po „věcech o sobě“ se fenomenologie chtěla vyhnout.\n\nHeideggerova metoda přesto zůstává fenomenologická: je to nesmírně pečlivá, podrobná analýza „pobytu“ (německy \"Dasein\"), lidské existence na světě. V tomto rozboru se předně ukáže nezrušitelná vazba pobytu k jeho světu: člověk je vždycky někde a je tak přirozeným středem svého vlastního světa, prostorového „okolo“. V německém \"da-sein\" (pobývat, vést svůj život) je tento vztah k nějakému „zde“ výslovně vyjádřen. Na světě není sám, nýbrž s jinými lidmi, s nimiž vytváří jakýsi společný postoj a mínění, neosobní a neurčité „ono se“ (\"das Man\").\n\nNezaujatý postoj pozorovatele, neúčastný odstup, s nímž filosofie dosud téměř výhradně pracovala, sice charakterizuje vědce, je však v lidském existování zcela výjimečnou, krajní možností mezi mnoha jinými „rozpoloženími“. Jako příklad Heidegger analyzuje strach a úzkost. Pro člověka je však podstatné, že světu, v němž žije, vždy už nějak rozumí a vykládá si jej pro své potřeby. Prostředím i prostředkem tohoto porozumění je především řeč a jazyk, kterým člověk svět „odemyká“ a získává si k němu přístup.\n\n„Pobyt“ či existování ale především charakterizuje, že mu na jeho bytí záleží, že mu o toto bytí vždycky jde. Heidegger proto samu povahu pobytu charakterizuje jako „starost“ či „péči“ (německy \"die Sorge\"), která je původně starostí o toto bytí samo, z povahy věci se však nejčastěji projevuje jako nezbytné každodenní „obstarávání“ potřeb k životu. Pobyt jakožto starost (péče) musí jednat a právě zde vystupuje fenomén „časovosti“: nouze naléhá a člověk musí svůj život nějak vést.\n\nTak se ukazuje, že „původní“ čas není jen nějaký parametr či souřadnice, ale sama látka existování, vedení života. Z tohoto naléhavého, dramatického časování pobytu z přítomnosti do dvou velmi odlišných „extází“ budoucího a minulého – jak o něm svědčí například gramatické „časy“ jazyka – vzniká původní lidský čas. Teprve ve společenství, z potřeby synchronizovat se s druhými, sjednávat si schůzky a podobně, mohl vyrůst obecný a společný, „veřejný“ čas kalendáře a hodin.\n\nPůvodní čas je tedy časem pobytu, jak to ostatně vyjadřují i běžné výroky typu „nemám čas“. „Nemám na něco čas“ znamená, že se mi to nevejde do života, banálně řečeno, nenajdu na to místo ve svém diáři. Tak se pobyt setkává se svou konečností, s omezeností svého smrtelného života. Pokud se odváží podívat na svůj život vcelku, uvidí jej jako „bytí k smrti“. Proto se člověk tomuto pohledu vyhýbá a hledá nějaké pohodlnější, snazší, ale tím také „neautentické“ životní polohy. Nejčastější je únik do obstarávání, zvědavosti a povrchních „řečí“ (\"das Gerede\"), únik před sebou samým do povrchního společenství, kde nemusí být sám sebou a může se skrýt za neurčitým „ono se“.\n\nJen výjimečně – například v úzkosti nebo z popudu „mlčenlivého hlasu svědomí“ – tyto únikové možnosti mizí a člověk se ocitá tváří v tvář svému bytí jako takovému. Tak se mu ukazuje jiná, nesnadná a nepříjemná možnost „autentického bytí“, kterou Heidegger nazývá „možnost být vcelku“ (\"Ganz-sein-können\"). To znamená „odhodlaně“ přijmout svůj pobyt jako bytí k smrti a jednat podle toho.\n\nBytí a čas je obtížná, ale velice hluboká kniha, která měla značný úspěch a znamenala ve fenomenologii jistý zlom. Zařadila se mezi klasické spisy a každá další fenomenologie se s ní musí nějak vyrovnat. Heidegger opustil Husserlovu snahu o vybudování pevného základu teorie poznání, na níž by se daly založit empirické vědy, a obrátil se k otázkám lidské existence. Na tento obrat navázal velmi vlivný existencialismus, ale také řada fenomenologických pokračovatelů a kritiků.\n\nPrvním kritikem své knihy byl patrně Heidegger sám: původně plánovaný druhý díl nikdy nenapsal. Nejspíš si uvědomil, že ani fenomenologie nemůže vystačit s introspektivní analýzou vlastní zkušenosti, což je základ až příliš úzký a ne příliš spolehlivý. Proto se v další své práci obrátil k interpretaci velkých filosofů (Kant, Nietzsche, předsókratici), ale také básnických děl. Některé jeho pozdější práce se dokonce podobají básním v próze.\n\nPodobným směrem se vydal další z přímých žáků Husserlových i Heideggerových, Eugen Fink. Ve Finkových analýzách hraje velkou roli širší rámec lidské existence, zejména vesmír a jeho řád, a také jejich jazyk nepřipomíná přísný styl Husserlův. Jednou z námitek proti Bytí a času bylo, že „Heideggerův pobyt nemá nikdy hlad.“ Francouzský filosof Maurice Merleau-Ponty se snažil zachytit konkrétní tělesnou stránku člověka, například ve své Fenomenologii vnímání. Jiný významný fenomenolog, Emmanuel Lévinas, vypracoval podrobnější analýzu různých vrstev existence, kde také zdůrazňuje tuto konkrétní potřebnost člověka jako živé bytosti. V té základní vrstvě, které říká „koupat se v živlu“, člověku nic nechybí a nelze tu vykázat ani žádnou „starost“, která se objeví teprve tehdy, když dostane hlad nebo je mu zima.\n\nJan Patočka, který se snažil překlenout mezeru mezi oběma svými učiteli, oslabit Husserlův „platonismus“ a subjektivnost, naopak u Heideggera postrádal jemnější rozbor lidských vztahů, například v rodině a v lásce. V jeho filosofii přirozeného světa přišla ke slovu i řada motivů heideggerovských, například role jazyka a řeči. Patočka také položil větší důraz na otázky dětství, výchovy a dospívání, které v introspekci dospělého filosofa pochopitelně chybí. Ty pak zahrnul do celkového problému pohybu a změny, z něhož vycházela i jeho filosofie dějin.\n\nNepolemicky navázal na Heideggerův výklad o řeči jako prostředí „odmykání“ a rozumění světu Hans-Georg Gadamer. Z myšlenky „hermeneutického kruhu“ – předporozumění a opakovaných návratů k textu – vypracoval velmi důkladnou hermeneutickou filosofii jako teorii rozumění a výkladu textů, která nakonec poskytla i pozoruhodné nové pohledy na řeč a jazyk vůbec. Gadamerova hermeneutika byla široce přijata a dále rozvíjena četnými žáky, například mezi filosofy dekonstrukce a postmoderny.\n\nAlternativu k Heideggerově filosofii nabídl už zmíněný Emmanuel Lévinas, který odmítl jeho předpoklad, že základem filosofie či „první filosofií“ je ontologie, nauka o bytí. Lévinas je přesvědčen, že právě z fenomenologického hlediska stojí na prvním místě lidský vztah, „setkání s tváří“ – a tedy etika. Rozhodujícím momentem lidského zrání je podle Lévinase právě setkání s bezbrannou tváří Druhého: teprve zde totiž poprvé uslyší její „naučení“, příkaz „Nezabiješ“. A pouze člověk, který tento příkaz uslyšel a poslechl, vstupuje tím do lidské společnosti. Všechny teoretické otázky, včetně otázky po bytí, přijdou na řadu až potom.\n\nSkutečná hloubka a brilantní styl Heideggerových děl do značné míry zastínil střízlivého Husserla, navázat na ně se však ukázalo obtížné. Heideggerovy analýzy času se pozoruhodně shodly se současným dílem francouzského psychologa Eugena Minkowskiho a na téma pobytu jako starosti navázala celá škola psychologické „analýzy pobytu“ (Daseinsanalyse), založená Švýcarem Ludwigem Binswangerem. Ve společenských vědách se ovšem ukazuje, že k následování inspiroval spíše Husserl. Hlavní náhledy jeho fenomenologické metody, fenomény intence, časovosti a přirozeného světa pronikly díky Alfredu Schützovi, Thomasi Luckmannovi a Talcottu Parsonsovi do americké sociologie a pozvolna se staly obecným majetkem „rozumějících“ společenských věd.\n\n\n\n\n"}
{"id": "32317", "url": "https://cs.wikipedia.org/wiki?curid=32317", "title": "ISO 3166-2:CV", "text": "ISO 3166-2:CV\n\nKódy ISO 3166-2 pro Kapverdy identifikují v roce 2015 dva geografické regiony a dvacetdva územních celků (concelhos). První část (CV) je mezinárodní kód pro Kapverdy, druhá část sestává z písmene identifikujícího region nebo ze dvou písmen identifikujících územní celek.\n\n\n"}
{"id": "32319", "url": "https://cs.wikipedia.org/wiki?curid=32319", "title": "ISO 3166-2:DE", "text": "ISO 3166-2:DE\n\nKódy ISO 3166-2 pro Německo identifikují 16 spolkových zemí. První část (DE) je mezinárodní kód pro Německo, druhá část sestává z dvou písmen identifikujících spolkovou zemi.\n\n"}
{"id": "32320", "url": "https://cs.wikipedia.org/wiki?curid=32320", "title": "ISO 3166-2:DJ", "text": "ISO 3166-2:DJ\n\nKódy ISO 3166-2 pro Džibutsko identifikují 5 distriktů a 1 město (stav v roce 2015). První část (DJ) je mezinárodní kód pro Džibutsko, druhá část sestává z dvou písmen identifikujících distrikt či město.\n\n DJ-AS Ali Sabih (Ali Sabih)\n\n"}
{"id": "32321", "url": "https://cs.wikipedia.org/wiki?curid=32321", "title": "ISO 3166-2:ER", "text": "ISO 3166-2:ER\n\nKódy ISO 3166-2 pro Eritreu identifikují 6 regionů (stav v roce 2015). První část (ER) je mezinárodní kód pro Eritreu, druhá část sestává z dvou písmen identifikujících region.\n\n"}
{"id": "32325", "url": "https://cs.wikipedia.org/wiki?curid=32325", "title": "Jihozápadní Město", "text": "Jihozápadní Město\n\nJihozápadní Město je označení pro komplex sídlišť v Praze, zahrnující sídlištní části katastrálního území Stodůlky a zároveň většinu městské části Praha 13. Má přes 65 000 obyvatel. Realizovaný návrh Jihozápadního Města vypracoval architekt Ivo Oberstein.\n\nSoučástí je:\n\nPrvní písemná zmínka o vsi Stodůlky pochází z poloviny 12. století, v roce 1849 se staly samostatnou obcí. Na přelomu 19. a 20. století dochází k rozvoji vilové zástavby a tím pádem ke vzniku nových obcí, například Malá nebo Velká Ohrada.\n\nPo dvou nových panelových městech „v polích“ (Severní a Jižní Město) byla na urbanistické řešení třetího sídlištního celku za hranicemi předválečné Prahy – na Jihozápadní Město v území od Jinonic po obec Stodůlky – ke konci roku 1967 vypsána další anonymní celostátní soutěž.\n\nV této soutěži v konkurenci šestnácti dalších návrhů vyhrál návrh urbanistického řešení vypracovaný tehdy třiatřicetiletým Ing. arch. Ivo Obersteinem, projektantem – urbanistou z Útvaru hlavního architekta hl.m. Prahy. Mezi hlavní výhodu jeho návrhu patřil otevřený konec metra, ostatní návrhy údolí Prokopského potoka objížděly po vrstevnici a vytvořily trasu ve tvaru písmene U, s koncem v místech dnešní Velké Ohrady.\nUrbanistická koncepce Jižního Města, kterou vytvořil společně s arch. M. Vaicem a Ing. Z. Balcarem a s níž získali v soutěži druhou cenu, byla založena na funkční ose – na trase rychlé tramvaje.\n\nV roce 1968 systém metra vítězí nad systémem rychlé tramvaje, a proto byl tento návrh vytvořen již s páteřní trasou metra, jako rychlodráhové pásové město. Obytné čtvrtě byly navrženy jako „korálky navlečené na trasu metra“ tak, že 70% obyvatel nebylo od metra vzdáleno dále než 8 minut chůze. Tyto stanice se pak měly stát důležitými místy ve středu obytné zástavby.\n\nNová zástavba byla rozdělena do lokalit Stodůlky, Lužiny, Nové Butovice a Velká Ohrada, přičemž původní obce měly být zachovány. Tyto lokality byly navrženy jako samostatné, urbanisticky svébytné městské celky. Mezi nimi, v mělkém údolí Prokopského potoka, jež bylo ve výkresu o geologickém prostředí vyznačeno jako nevhodné pro stavby, byl dobrý základ pro vybudování velkého parku.\nV tomto projektu se také zrodila rohová sekce (90°) paneláků a sekce s úhlem 135°. Díky tomu vznikly vnitrobloky, které lidé nazvali rondely. Jejich výhodou je nepřítomnost aut, což bylo záměrem architekta.\n\nPro „sběrné komunikace“ (10 000 aut za den) byly vyprojektovány mimoúrovňové přechody (lávky) pro bezpečnější pohyb na a mezi sídlišti.\n\nJihozápadní Město má i svou pěší tepnu. Vede celou oblastí, především středy obytné zástavby (rondely) a hojně využívá již zmíněné lávky. Vede po ní také cyklostezka ŘE-HL (Řepy –Hlubočepy).\n\nKvůli nedostatku místa v ateliéru Útvaru hlavního architekta Prahy přešel Ing. arch. Ivo Oberstein do ateliéru RODAS, kde byl sestaven malý tým, který rozpracoval původní projekt a vytvořil Podrobný územní plán Jihozápadního Města pro 80 000 obyvatel, dnešní terminologií regulační plán. Na návrhu inženýrských a dopravních sítí spolupracovali s týmem projektantů – specialistů pod vedením Ing. Miroslava Řihoška.\n\nPlán byl ještě v témže roce (1970) schválen, další podrobnější zastavovací plány pro jednotlivé oblasti vycházely z hlavních zásad Podrobného územního plánu.\n\nVedením Projektového ústavu hl. m. Prahy bylo v roce 1977 rozhodnuto, že se Velká Ohrada bude projektovat samostatně, a tak práci dostal jiný tým, který původní Obersteinovu myšlenku změnil.\n\n1. července 1974 bylo území Stodůlek a Řeporyj jako jedno z mnoha připojeno k Praze. I přesto bylo území „zaostalé“. Nebyly zde přístupové cesty, energie, kanalizace…, to vše se muselo postavit.\n\nV roce 1976 byla zahájena výstavba inženýrských sítí, a jelikož se jejich dokončení nestihlo, tak se stavěly inženýrské sítě, přístupové cesty i panelové domy najednou. Stavělo se od západu, obytným souborem Stodůlky, kam se první lidé nastěhovali v roce 1982. Následovaly Lužiny, Velká Ohrada, mezitím metro a všechny přivaděče z Prahy a nakonec Nové Butovice.\n\nPo revoluci v roce 1989 byla stavba rozestavěného sídliště Nové Butovice zakonzervována. Vzhledem k tomu, že panelové domy byly již z velké části dokončeny, bylo rozhodnuto sídliště dokončit. Proto jsou Nové Butovice jedním z posledních českých panelových sídlišť, dokončených až v 1. polovině 90. let.\n\nAni po dostavbě panelových domů nebyla výstavba ukončena, pouze byly změněny technologie. Zbytek, nejen Nových Butovic, je dokončován již kvalitnějšími, zděnými domy. Mezi „kvalitnější“ stavby tak patří například Office park Nové Butovice přímo u metra stejnojmenné stanice či blok v ulici Bašteckého.\n\nDíky dobré dopravní dostupnosti, především metrem, výstavba pokračuje i v současnosti, a proto dnes patří Jihozápadní Město mezi nejvíce přirůstající městské části s velmi mladým obyvatelstvem.\n\nV novém tisíciletí tak byly postaveny například byty v ulici Klausova, dále byty mezi ulicemi Pod kulturním domem a Pod hranicí, mezi posledními pak rezidence Prokopský vrch (Malá Ohrada) a Prague towers (Velká Ohrada) anebo kanceláře severně od autobusového terminálu Nové Butovice.\n\nJiž v původním návrhu byl navržen velký park, tvořící klín zeleně, jenž by tvořil zelenou páteř nového sídliště. Centrální park geologicky náleží do Prokopského údolí a jeho rozloha je 39,12 ha.\n\nPark se začal budovat již v 80. letech 20. století, ale hlavních úprav se dočkal až v letech 2001 a 2002. Po vykoupení pozemků od soukromých osob, bylo z finančních prostředků hl. m. Prahy území nejprve vyčištěno a po úpravě terénu byly vytvořeny dva chovné rybníky (retenční nádrže - Stodůlecký a Nepomucký) a umělý meandr navazující na hráz Nepomuckého rybníka. Dále byla vybudována síť cest, lávky přes Prokopský potok, nové lavičky a informační tabule. Tyto stavby doplnila rozsáhlá výsadba nových stromů, keřů a parkového trávníku.\n\nV následujících letech byla vybudována různá volnočasová zařízení. V květnu 2004 hřiště u Nepomuckého rybníka, doplněné o keramické skulptury „Táta a máma“ ateliéru manželů Koláčkových, které bylo v března 2006 rozšířeno a nyní je největší na Praze 13. Dále veřejné minigolfové hřiště s 18 drahami a navazující malé dětské hřiště z října 2006 na nejzápadnějším konci parku, tři hřiště na petanque, dvě sportoviště pro míčové hry a venkovní posilovna vybudovaná v roce 2009. K posledním výraznějším změnám došlo v roce 2011, kdy byla realizována výsadba trvalek a vznikla pikniková loučka s akátovými dřevěnými sedátky a lehátky podle návrhů výtvarníka Jiřího Kašťáka. V parku je k dispozici také kuželkárna a dráha pro inline brusle.\n\nV dolní části parku, u křižovatky ulic Jeremiášova a Pod hranicí, je umístěná 3,6 metru vysoká socha svatého Jana Nepomuckého z bílého pískovce, vytvořená Petrem Veselým z Hořic. Technickou zajímavostí je most (tubus) metra architekta V. Krause, který překonává údolí Prokopského potoka až 17 metrů nad terénem a spojuje stanice Hůrka a Lužiny. Je dlouhý 375 metrů a jeho okna se při vjezdu postupně zvětšují, aby nedocházelo k oslnění cestujících. V parku je také začátek 470 kilometrové dálkové cyklotrasy Greenways Praha–Vídeň. Výraznou dominantou je také halda.\n\nHalda, přezdívaná Makču Pikču, byla vytvořena při stavbě. Podle původního návrhu se měl mírný svah na jižním konci vyrovnat, aby bylo možné postavit fotbalové hřiště. Namísto plánovaných 100 000 m³ zeminy ale bylo na černo navezeno přes 1,5 milionu kubíků zeminy z celého levého břehu Vltavy.\n\nMezi návrhy, co s haldou, která se navíc začala sesouvat, se objevil odvážný Obersteinův návrh, který plánoval vytvořit na jižní straně pomocí pilotů od Metrostavu umělou horolezeckou stěnu. Za tento návrh byl sice oceněn, k jeho realizaci už nedošlo.\nV roce 2004 byla halda zmenšena a rekultivována a také na ní byla vybudována fourcrossová dráha. Dnes již tvoří běžnou součást parku a je z ní krásný výhled na celý Centrální park. Je též využívána k různým akcím, jako například Běh za Ježíškem nebo fourcrossové závody na zdejší trati.\nV listopadu 1988 bylo metro B prodlouženo do stanice Nové Butovice (tehdy Dukelská), došlo tak k přetrasování a zkrácení stávajících autobusových linek do této stanice a vzniklého obratiště.\n\nDíky navrženému depu na Zličíně byla stavba metra V. B upřednostněna před prodloužením na východě, a tak byla 11. listopadu 1994 hlavní funkční osa, metro B, s pěti stanicemi Hůrka, Lužiny, Luka, Stodůlky a Zličín zprovozněna. Autobusové linky byly opět přizpůsobeny. Od té doby k výraznějším změnám nedochází.\n\nZ oblasti Řeporyj jsou autobusy vedeny ke stanici metra Luka a do obratiště Sídliště Stodůlky. Velká a Malá Ohrada jsou napojeny na Luka a Nové Butovice, původní obce Lužiny a Nová Kolonie taktéž.\nMezi důležité autobusové linky patřily linky 130 (Na Knížecí – Sídliště Stodůlky), 174 (Hradčanská – Velká Ohrada), 179 (Letiště Ruzyně – Nové Butovice), 225 (Letiště Ruzyně – Nové Butovice) a 235 (Nové Butovice – Velká Ohrada – Nové Butovice).\n\nV rámci velkých změn v září 2012 bylo i v oblasti Jihozápadního Města provedeno několik úprav. Linky 174 (Velká Ohrada – Hradčanská) a 235 (Nové Butovice – Velká Ohrada) byly označeny jako metrobusy. Linky 130 (Sídliště Stodůlky – Na Knížecí), 142 (Nové Butovice – Nad Malou Ohradou), 149 (Nové Butovice – Dejvická), 184 (Nové Butovice – Petřiny), 211 (Nové Butovice – Velká Ohrada) a 219 (Nové Butovice – Bavorská) byly zrušeny, povětšinou z důvodu souběhu s jinými a nahrazeny jejich posílením, případně prodloužením jiných.\n\nV souvislosti s dolaďováním metropolitní sítě MHD dochází od 29. 6. 2013 na území Jihozápadního Města k následujícím změnám:\n\nZačínají zde také dvě příměstské linky. 301 (Luka – Chýnice) a 352 (Luka – Jinočany) provozované Dopravním podnikem hl. m. Prahy.\n\nU stanice metra Nové Butovice je také zřízeno parkoviště P+R s kapacitou 57 míst a terminál příměstských i dálkových autobusových linek směrem na Beroun a Plzeň.\n\nNa severním okraji se nachází Rozvadovská spojka, volné pokračování dálnice D5. Již od její výstavby provizorně končí u ulice Bucharova a její pokračování, známé pod názvem Radlická radiála a vyprojektované už v původním návrhu, je zatím stále v nedohlednu. Prozatím je tedy hlavní a v zásadě jedinou komunikací, spojující oblast s Prahou čtyřproudá ulice Radlická, v 80. letech upravena pro takovouto zátěž. Alternativou může být též čtyřproudá (v úseku Jeremiášova – Nárožní dvouproudá) ulice Bucharova, vedoucí do Motola k ulici Plzeňská.\n\nV oblasti jsou hlavní ulice Jeremiášova (čtyřproudá se středovým dělícím pásem), ohraničující Jihozápadní Město z jihu a Bucharova (na východě). Jako sběrné komunikace uvnitř sídlišť, napojující se na tyto hlavní, slouží ulice Oistrachova (sídliště Stodůlky), Mukařovského a Archeologická (sídliště Lužiny), Červeňanského (sídliště Velká Ohrada), Pod hranicí a Petržílkova (sídliště Nové Butovice) a silnice vedoucí ulicemi Armády, K Vidouli a Nárožní (původní zástavba, tj. Stodůlky a Nová Kolonie).\nNa území Jihozápadního Města se nenacházejí žádné železniční tratě, zastávky nebo stanice.\n\nRadnice Prahy 13 zajišťuje v průběhu roku různé kulturní akce. V Kovářově ulici funguje Kulturní dům Mlejn, který byl po rekonstrukci znovuotevřen 10. 10. 2010.\nTéměř každá škola disponuje sportovním zázemím, tj. školní hřiště.\nPři výstavbě sídlišť byly postaveny i stavby občanské vybavenosti.\nNa území se nachází 19 mateřských škol, jedna speciální a jedna soukromá, 9 základních škol, základní škola speciální, gymnázium a střední odborná škola.\nPůvodně byla plánována nemocnice pro celé jihozápadní město na Velké Ohradě. Z plánu však sešlo a nejbližší nemocnice je v Motole. Pro zdravotnické účely slouží dvě polikliniky, Lípa v Nových Butovicích a Poliklinika Stodůlky (přezdívaná \"Kostka\") v ulici Hostinského, poblíž autobusové zastávky Sídliště Stodůlky a zdravotní středisko na jihovýchodě Velké Ohrady.\n\nV oblasti je kromě supermarketů i několik hypermarketů. Nachází se zde také nákupní centrum Galerie Butovice, které bylo postaveno na místě původního závodu ZPA – Závody průmyslové automatizace. Nedaleko odtud, na Zličíně, se nachází nákupní centrum Metropole Zličín, Avion Shopping Park a hypermarket Globus.\nSídlí tu Bezpečnostní informační služba.\n\nMyšlenka Západního Města (tento název byl tehdy politicky nepřijatelný) se objevila již v roce 1972, kdy byla zpracována studie. Pro tento nový celek byla stanice Stodůlky postavena s připraveným větvením metra směrem k Třebonicím.\n\nV roce 2008 byla zahájena výstavba 1. etapy Západního Města, tzv. Britské čtvrti. Celé by mělo vyrůst do 15 let (2023) a bude složeno z několika čtvrtí, které se od sebe budou architektonicky i stylově mírně odlišovat.\n"}
{"id": "32327", "url": "https://cs.wikipedia.org/wiki?curid=32327", "title": "ISO 3166-2:ET", "text": "ISO 3166-2:ET\n\nKódy ISO 3166-2 pro Etiopii identifikují 9 regionálních států a 2 administrativy (stav v roce 2015). První část (ET) je mezinárodní kód pro Etiopii, druhá část sestává ze dvou písmen identifikujících region nebo město.\n\n ET-AA administrativa Addis Abeba (město)\n\n"}
{"id": "32328", "url": "https://cs.wikipedia.org/wiki?curid=32328", "title": "Ruby", "text": "Ruby\n\nRuby je interpretovaný skriptovací programovací jazyk. Díky své jednoduché syntaxi je poměrně snadný k naučení, přesto však dostatečně výkonný, aby dokázal konkurovat známějším jazykům jako je Python a Perl. Je plně objektově orientovaný – vše v Ruby je objekt.\n\nTvůrcem Ruby je jediný člověk: Jukihiro Macumoto, známý také pod přezdívkou \"Matz\". Ten jako zastánce objektově orientovaného programování hledal v první polovině 90. let skriptovací jazyk, který by mu vyhovoval. Avšak Perl mu připadal v té době málo výkonný a Python zase nebyl natolik objektový, jak by chtěl. A tak se rozhodl, že vytvoří vlastní jazyk. Práce na něm započaly v roce 1993, první verze byla uveřejněna v roce 1995. Matz svůj jazyk pojmenoval po rubínu – anglicky Ruby.\n\nDnes je Ruby asi nejšířeji používaný v zemi svého původu – v Japonsku. Rozšíření do světa dlouhou dobu bránila absence kvalitní dokumentace v anglickém jazyce. Dnes už je však anglických materiálů celkem dost. V současné době zájem o Ruby prudce roste díky úspěchu webového frameworku Ruby on Rails.\n\nStejně jako jiné skriptovací jazyky, je oblast použití Ruby poměrně široká. Asi nejčastější využití najde na platformě Linux (a jiných systémech typu Unix) při psaní skriptů pro usnadnění každodenní práce. Díky své přehledné syntaxi a striktní objektovosti se hodí i k psaní velkých projektů, CGI skriptů, ba dokonce GUI aplikací (GTK2, TK, Qt, fxRuby atd.). Jelikož podporuje regulární výrazy, je Ruby vhodným jazykem pro zpracování textových souborů.\n\nVýhody:\n\nNevýhody:\n\nPro představu, jak Ruby vypadá, ukažme si několik příkladů. Pro začátek tradiční program hello world:\nTento program je často používán na důkaz toho jak je kód v Ruby čitelný:\n\nTento program pětkrát vypíše \"ahoj!\". Doslovně by se dal brát 5 krát (\"times\" znamená česky \"krát\")\nvypiš ahoj (puts je zkratka z put string – \"dej řetězec\" (na standardní výstup)).\n\nTento příklad je ale pořád tak jednoduchý, že nám toho o struktuře nic moc nepoví. Následující příklad prozradí víc:\nZde je definice metody fib, jež vypíše začátek Fibonacciho posloupnosti. Na posledním řádku je tato metoda volána s parametrem 100, čímž říkáme, že chceme vypsat posloupnost všech čísel Fibonacciho posloupnosti menších než 100. Výstup programu je následující:\n\nJelikož je Ruby plně objektový jazyk, ukažme i objekty:\nPo spuštění bude na výstupu:\n\nV Ruby je úplně vše objekt (i třídy jsou objekty typu Class). Například\nje vlastně zavolání metody + objektu 1 s argumentem 2:\nNaše dva objekty 1 i 2 jsou objekty třídy Fixnum, která v Ruby slouží k uchovávání celých čísel. Velká celá čísla jsou objekty třídy Bignum, jejíž teoretická hranice je velikost operační paměti.\n\n"}
{"id": "32329", "url": "https://cs.wikipedia.org/wiki?curid=32329", "title": "Teleportace", "text": "Teleportace\n\nTeleportace je metoda nepřímého přemisťování objektů, při kterém je místo samotného předmětu přenášena informace o něm a podle ní je pak na místě určení stejný předmět vytvořen. Teleport je zařízení sloužící k takovémuto přenosu.\n\nTermín „teleportace“ (řecky \"tele\" = vzdálenost, latinsky \"portare\" = nést) zavedl v roce 1931 publicista Charles Fort (1874–1932), který shromažďoval a později v souborech publikoval mimo jiných zpráv o podivných jevech i zprávy o „poletování“ kamenů a o metapsychologií popisovaném protunelování se kamenů hmotnou překážkou. Dnes se o v 19. století údajně pozorovaných tzv. aportech nejrůznějších objektů (nejčastěji kamenů), ale i živých zvířat, hovoří v populární literatuře jako o teleportaci.\n\nV roce 1993 popsala skupina vědců vedená Charlesem Bennettem kvantovou teleportaci, pomocí níž je možné přenést úplnou informaci o částici. Při teleportaci částice A do částice C je třeba použít další částici B, která je kvantově provázána s částicí C. Při kontaktu částic A a B se informace z A přenese do B, a díky provázání zároveň také do částice C. Ta se stává identickou s částicí A, jejíž informace byla během teleportování zničena. První experiment s kvantovou teleportací proběhl roku 1997 na univerzitě v Innsbrucku, kde byly teleportovány fotony ultrafialového světla. V roce 2004 byly poprvé kvantově teleportovány atomy.\n\nV roce 2002 byl teleportován laserový paprsek.\n\nJiná metoda teleportace byla navržena v roce 2007, nevyžaduje kvantové provázání, ale využívá Boseho-Einsteinův kondenzát (BEC), ve kterém jsou částice na nejnižší energetické hladině a mají stejný kvantový stav. Na BEC se pustí teleportovaná hmota, jejíž částice také dosáhnou nejnižší energetické hladiny a nadbytečnou energii vyzáří jako světelný paprsek, obsahující veškerou informaci o teleportovaných částicích. Tento paprsek pak při kontaktu s jiným BEC vytvoří původní teleportovanou hmotu.\n\nV roce 2012 čínští vědci teleportovali informace o vlastnostech shluku asi 100 milionů atomů rubidia o velikosti 1 mm na vzdálenost 150 metrů. V témže roce byly teleportovány fotony na do té doby rekordní vzdálenost 143 km mezi ostrovy La Palma a Tenerife. \n\nTeleportace makroskopických předmětů je prozatím záležitostí science fiction.\n\nZejména při hypotetické teleportaci živých objektů můžeme narazit na filozofický problém kontinuity existence. V případě přenosu pouze informací o pozici a stavu jednotlivých částic osoba ve výchozím místě de facto zemře a v cílové stanici je sestavena už jen její, byť identická, kopie.\nZajímavý paradox je pak to, že ani okolí, ani samotná kopie osoby není za tohoto stavu schopna přerušení kontinuity existence zaregistrovat. Paradox kontinuity vede k paradoxu identity.\n\nSnad nejstarší příběh o teleportu ve sci-fi byl vydán roku 1877. David Page Mitchellův příběh „The Man Without A Body“ vypráví o vědci, který dokázal rozložit kočku na atomy, ty pak přenést po telegrafním drátě a zase je složit. Když ovšem vědec následně aplikoval postup na sebe sama, po přenosu hlavy se vybila baterie.\n\nZnámější je povídka Moucha z roku 1957, která byla zfilmována 1958 a podruhé roku 1986.\n\nPrvní filmový seriál, kde se teleport objevil, byl \"Star Trek\" (viz Transportér (Star Trek)). Producenti filmu ho vymysleli, aby ušetřili náklady a nemuseli vytvářet v trikových studiích drahé scény s přistávacími moduly. Díky jeho velmi častému používání se teleport stal částečně symbolem tohoto seriálu a mnohá další vizuální díla se nechala inspirovat efektem pro teleportaci ve Star Treku použitým.\n\nDalší seriál, kde se objevil teleport, je Hvězdná brána. Tam se teleportu říká transportní kruhy. Takových technologií transportujících rozložená tělesa v nulovém čase je více. Nejvíce se ale teleportu podobá asgardské transportní zařízení.\n\nTeleport se objevuje v řadě počítačových her a je již standardní součástí FPS her:\n\n"}
{"id": "32330", "url": "https://cs.wikipedia.org/wiki?curid=32330", "title": "Štajerova lípa", "text": "Štajerova lípa\n\nŠtajerova lípa je památný strom – lípa malolistá, rostoucí v obci Maršov nad Metují ve strání nad pravým břehem řeky Metuje u bývalé usedlosti čp. 13. Chráněna je od roku 2002 pro svůj vzrůst.\n\n\n"}
{"id": "32331", "url": "https://cs.wikipedia.org/wiki?curid=32331", "title": "Maixnerova lípa", "text": "Maixnerova lípa\n\nMaixnerova lípa je památný strom – lípa malolistá (\"Tilia cordata\") rostoucí v obci Jívka ve stráni nad bývalou školou u domu čp. 185. Chráněna je od roku 2002 pro svůj vzrůst.\n\n\n"}
{"id": "32332", "url": "https://cs.wikipedia.org/wiki?curid=32332", "title": "Obecní lípa", "text": "Obecní lípa\n\nObecní lípa je památný strom – lípa malolistá rostoucí ve vesnici Chlívce u hospody čp. 62 na pravém břehu Chlíveckého potoka. Chráněna je od roku 2002 pro svůj vzrůst.\n\n"}
{"id": "32336", "url": "https://cs.wikipedia.org/wiki?curid=32336", "title": "Jinonice", "text": "Jinonice\n\nJinonice () jsou čtvrť a katastrální území v Praze, nacházejí se v kopcovitém terénu na jihozápad od centra na levém břehu Vltavy. Sousedí s Košířemi, Motolem, Radlicemi, Hlubočepy, Holyní a Stodůlkami. Celé Jinonice spadají do městského obvodu Praha 5, z toho většina katastrálního území patří k městské části Praha 5 a malá část území na západě (Nová Ves včetně retenční nádrže Asuán na Prokopském potoku) pak k městské části Praha 13. Součástí Jinonic je také historická osada Butovice.\n\nJinonice jsou převážně vilová čtvrť. Právě kvůli kopcům, jako jsou pražská stolová hora Vidoule (362 m) v katastru Jinonic a nedaleký Děvín (310 m), tu nebyla a není vhodná plocha pro výstavbu velkého obytného celku. V roce 1922 byly Jinonice jako okrajová čtvrť připojeny ku Praze a spolu s Košířemi a Motolem se staly součástí tehdejšího obvodu Praha XVII. Dnes jsou spíše tranzitní částí města, slouží hlavně jako spojnice mezi Jihozápadním Městem a centrem Prahy.\n\nV Jinonicích se nacházejí významné průmyslové podniky, některé vzniklé již za doby Rakouska-Uherska.\n\nAreál firmy Walter (za socialismu Motorlet) byl uveden do provozu „na zelené” louce v roce 1911 – nechal ji postavit Josef Walter, jelikož jeho smíchovská dílna již kapacitně nedostačovala. Sám Walter s podnikáním začínal v roce 1898, kdy opravoval váhy a jízdní kola v malé dílně ve Smetanově ulici čp. 753 (nyní Kořenského 753/12) na Smíchově. Zde později vyráběl velocipedy. V roce 1901 se stěhuje do větší dílny v Kinského ulici čp. 218 (nyní Štefánikova 218/3). Zde začal vyrábět motorová kola pro bohatší. V roce 1905 si Josef Walter nechal postavit svou vlastní dílnu v ulici Na Zatlance čp. 1120/6 na Smíchově. Zde už vyráběl klasické motocykly a tříkolky. Ve své smíchovské továrně začal vyrábět také dodnes populární tříkolky, později také populární nákladní tříkolky pro náklad do 250 kg.\n\nZe soukromého podniku vznikla v roce 1911 společnost s ručením omezeným, Josef Walter & spol. Od roku 1912 se Walter začal specializovat na automobily. Později začala firma vyrábět i letecké motory (1923) a získala světovou pověst. Širokou škálu těchto motorů nalezneme dnes v Národním technickém muzeu na Letné. Po roce 1950 byla továrna rozšířena a znárodněna - nesla název Motorlet, národní podnik, Závod Jana Švermy. Byly úvahy, že by na její památku v jediné zachované budově tzv. betoňáku postaveném v roce 1929 mělo vzniknout muzeum. Firma se totiž již pod novým názvem a vlastníkem jako GE Aviation Czech v roce 2008 přestěhovala do letňanského areálu Letov, území původního závodu bylo kompletně asanováno a plně vyčleněno pro stavbu bytů a kanceláří s nadčasovou urbanistickou strukturou. Mělo zde vzniknout přirozené centrum pro širší spádové území. V září 2012 větší část bývalé Waltrovky a objekt SOU Motorlet (býv. filmové ateliery FOJA) odkoupila společnost Penta Investments, s.r.o. Během roku 2014 započala se stavbou moderního kancelářského komplexu pod názvem rezidence Waltrovka. V roce 2015 byla dokončena první část projektu, budova Aviatica. Po ní (2016–2018) následovaly komplexy Mechanica, Dynamica a rodinné domy. Těsně u železničního přejezdu zůstala zachována jediná budova tehdejší rozsáhlé továrny, která je ukázkou kultivované průmyslové architektury počátku 20. století. Uvažované muzeum však v ní nevzniklo. Nově vzniklé ulice a centrální náměstí v rezidenci Waltrovka připomínají významné postavy společnosti Walter: zakladatel Josef Walter (Walterovo náměstí), meziválečný hlavní konstruktér ing. František Adolf Barvitius (Barvitiova), konstruktéři ing. Bohuslav Šimůnek, ing. Václav Kačírek, ing. Jan Kloud a Jiří Nyklíček (\"Bohumila\" Šimůnka, Kačírkova, Kloudova, Nyklíčkova).\n\nDalší významnou firmou byla firma Tresoria (Na Hutmance č.p. 347/2), jejíž trezory byly v první třetině 20. století světovou špičkou. Založena byla v roce 1879 jako společnost s ručením omezeným. Po jejím zakcionování byl předsedou správní rady (i sousedící továrny Walter) Vítězslav Kumpera. Historie firmy a její další rozvoj skončily jejím znárodněním komunisty dle Zákona č. 114/1948 Sb. a dle Vyhlášky ministra průmyslu ze dne 27. června 1948 o znárodnění podniků. Areál firmy byl začleněn do n.p. Kovona Lysá nad Labem (1948) a později po zrušení závodu Kovony č. 06-Jinonice k Motorletu, n.p. (1951). Na pamět této firmy se nedaleká ulice jmenuje U Trezorky, která takto byla pojmenována resp. vznikla až v 21. století při výstavbě rezidence Waltrovka. Areál Tresorie prošel rekonstrukcí a byl rozšířen. Využívá ho společnost HVM Plasma, spol. s r.o.\n\nV Jinonicích sídlí také centrála pekárenské skupiny United Bakeries a jedna z jejích provozoven Pekárna Odkolek Praha (Pekařská 598/1). Vznikla spojením pekáren Delta a Odkolek. Byla zde dříve také cihelna a zahradnictví. Na plošině stolové hory Vidoule (371 m nad mořem, přírodní památka) je vodárna společnosti Pražské vodovody a kanalizace, a.s. (Na Vidouli 497/7) a objekt bývalé Střední technické školy hl. m. Prahy (Na Vidouli 496/9). V 50. letech 20. století vznikl naproti Tyršově škole na místě bývalých kasáren areál tehdy přísně utajovaného vojenského vývojového ústavu (VÚ 060), kde byl mj. vyvinut známý světově unikátní pasivní radar Tamara. Na jeho území a v jeho okolí by měla vzniknout nová zástavba. Kolem roku 1960 byl na rozhraní Jinonic a Butovic vystavěn rozsáhlý areál nyní již zaniklé firmy ZPA (Závody průmyslové automatizace) Jinonice. Firma ZPA zanikla krátce po převratu po roce 1990. Na jejím místě stojí nákupní centrum Galerie Butovice.\n\nV důsledku polohy čtvrti mezi centrem a Jihozápadním Městem byla přes toto území vedena linka metra B a 26. října 1988 otevřena na provozním úseku III.B stanice Jinonice (do roku 1990 pod názvem \"Švermova\" ve vazbě na blízký Motorlet n.p., Závod Jana Švermy). Původní plány také počítaly se stavbou nového depa metra v Jinonicích, které však nakonec postaveno nebylo. Místo toho bylo postaveno depo ve Zličíně. Do té doby zajišťovaly hromadnou dopravu pouze autobusy, v letech 1940 až 1969 trolejbusy. V roce 1940 sem byla ze Smíchova zřízena druhá trolejbusová linka v Praze s označením W. Trasu této linky zachovává v podstatě dnešní autobusová linka 137. Kromě té v Jinonicích jezdí také linka a 149 a noční linky 501 a 504. Trolejbusová linka W (od roku 1947 jako linka č. 52) se po druhé světové válce po jejím prodloužení na Václavské náměstí stala základem celopražské trolejbusové sítě. Měla konečnou na obrátce u fotbalového hřiště SK Motorlet Jinonice resp. u sokolovny (Butovická 592/35). V roce 1969 je trolejbusová trať zrušena a nahrazena autobusovými linkami. Zajímavostí je, že sloupy trolejového vedení zůstaly na svých místech až do roku 1989 (především v ulici Peroutkově). I dnes po 50 letech jsou v této ulici patrné jejich zbytky, jak byly zřejmě upáleny přímo u země sběrači kovů.\n\nHistorickou hlavní ulicí pro celou čtvrť byla dnešní ulice Butovická, nedávno ji necitlivě přeťala nová hlavní dálniční ulice Radlická ulice, vedoucí do Radlic a do Smíchova. V plánu je také stavba tzv. Radlické radiály, která bude Jinonice protínat a kolem které bude vystavěna v oblasti Jinonic řada budov. Měla by částečně vést po trase dnešní Radlické ulice, částečně bude svedena celkem do tří tunelů. Stojí zde také železniční stanice na trati zvané Pražský Semmering (vystavěna v letech 1867–1872), v současné době s pravidelnou osobní i nákladní dopravou (trať je zařazena do systému Esko a je plně integrována). Trať vede ze Smíchova do Hostivic, dále pokračuje do Rudné u Prahy. Původní budova vlakového nádraží Praha - Jinonice od roku 2018 neplní svou funkci železniční stanice, protože v roce 2018 v místech železničního přejezdu mezi bývalými továrnami Walter a Tresoria a ulicemi U Trezorky a Na Hutmance byla zřízena nová železniční zastávka Praha - Jinonice (Waltrovka) na existující trati ČD č. 122 a PID S65 Praha-Smíchov sev. nádr. - Hostivice - Rudná u Prahy. Od prosince 2018 spoje vyjíždějí z Prahy - hlavního nádraží.\n\nO tom, že území Jinonic bylo osídleno nejméně před cca 20 000 lety svědčí archeologické nálezy z Prokopské jeskyně z poslední doby ledové. V mladší době kamenné se tehdejší zemědělci usadili na vysokém ostrohu, na němž vzniklo slovanské hradiště, které vzniklo zřejmě v 9. století a zaniklo v 11. století. Pravěké osídlení zde bylo velmi husté, což potvrdila obrovská řada archeologických nálezů, nalezených na území stodůleckých sídlišť těsně před jejich stavbou. V Jinonicích objevili archeologové pohřebiště z mladší doby železné.\n\nVes Jinonice pod vrchem Vidoulí je jmenována roku 1088 v zakládací listině kolegiátní kapituly na Vyšehradě jako Ninonice (odvozeno od osobního jména Ninoslav) společně se vsí Butovice. Tehdy zde kapitule patřil jeden dvůr s poli a tři poddaní. Zbytek zůstal v majetku českého panovníka (tehdy to byl Vratislav II.). Na konci 13. století tu byl vystavěn panský dvůr, který je v roce 1620 popisován jako tvrz. Během husitských válek byl zdejší církevní majetek zabrán Pražany a v průběhu třicetileté války byly celé Jinonice zpustošeny. Roku 1547 byly zkonfiskovány Ferdinandem I. Později koupil celé jinonické panství Albrecht Pfefferkorn z Ottopachu. Po jeho smrti v roce 1619 získala panství jeho dcera Jolana. V první polovině 17. století získali Jinonice Michnové z Vacínova. Pavel Michna z Vacínova a roku 1623 koupil kromě Jinonic, Butovic a Nové Vsi také Hlubočepy, Řeporyje, Košíře, Radlice a část Smíchova. Hlubočepy nakonec jeho syn Václav prodal vzhledem k finančním problémům staroměstským jezuitům v roce 1669. Roku 1678 koupil panství Georg Ludwig ze Sinzendorfu. Ten byl však taktéž zadlužen, a tak od něj roku 1684 koupil celé panství Ferdinand Vilém, kníže ze Schwarzenbergu pro svého synovce Jana Adolfa. Ten se stal zakladatelem hlubocké větve, neboť skoupil pozemky v Třeboni a Hluboké nad Vltavou. Jelikož tvrz v té době byla již nevyhovující soudobým nárokům, začal Ferdinand Vilém stavět na jejím místě nový zámek s hospodářským zázemím, který byl později ještě několikrát přestavován. Na počátku 19. století byl zámek přestavěn známým královským stavitelem Mathiasem Hummelem. V letech 1803–1805 v Jinonicích působil stavitel Ignác Alois Palliardi. Roku 1815 byla přestavěl Karel Pollak zámeckou sýpku. Zámek má značné hospodářské zázemí, bylo zde sídlo faráře, úředníků, čeledi, po roce 1684 zde Schwarzenbergové nechali vystavět pivovar, navržený jejich dvorním stavitelem – švýcarským stavebníkem Giacomem Antoniem de Maggi, který se svým bratrem Giovannim Pietrem pracoval mj. na zámku v Toužetíně. Činnost pivovaru sloužil až roku 1896. V pravém křídle zámku stála sýpka, byly zde také chlévy s přilehlou stodolou. V 18. století byla přistavěna další hospodářská stavení. V zámku tehdy sídlila správa velkého panství, do kterého spadaly Butovice, Nová Ves, Radlice, Zlíchov, část Smíchova, Košíře a Klukovice. V letech 1803–1805 zde pobýval a působil český národní buditel, básník a lingvista Antonín Jaroslav Puchmajer, který zde psal některá svá díla – např. zde dokončil Pravopis česko-ruský a spolupracoval zde s Josefem Dobrovským. Na jeho počest je umístěna nad zámeckou vstupní branou v průčelí pamětní deska. Nad tímto portálem je dodnes také erb Františka Viléma ze Schwarzenberga, na nádvoří můžeme spatřit kašnu a sluneční hodiny. V roce 1920 prodali Schwarzenbergové (Hlubocká větev rodu) celé Jinonické panství pražské obci. Krátce poté, v roce 1922, byly Jinonice připojeny ke Praze. Zámek je obehnán dlouhou zdí, za kterou bylo postaveno několik domů. Dnes zámek slouží k hospodářským účelům, v blízké době by měl být přestavěn na luxusní hotel.\n\nV místní části Butovice je zajímavý historický, původně románský kostel sv. Vavřince. Byl vystavěn koncem 11. století a předpokládá se, že jeho stavba souvisela se zdejším slovanským hradištěm Butovice. Pod kostelem svatého Vavřince dnes stojí poslední dvě bývalé vsi, které patřily do jinonického panství a dodnes jsou součástí jejich katastru – Butovice a Nová Ves.\n\nNa přelomu 19. a 20. století žilo v Jinonicích asi 800 osob, většina z nich pracovala na schwarzenberském statku, někteří v Praze. Po roce 1918 začala pod Vidoulí hromadná výstavba rodinných domků, rozsáhlá výstavba pokračuje dodnes.\n\nBěhem druhé světové války byla v Jinonicích postřílena ruskými vojáky skupina bojovníků Ruské osvobozenecké armády generála Vlasova (ROA). Jejich těla jsou dodnes zakopána na poli blízko ulice Souběžná IV. 14. února 1945 při náletu 8. americké letecké armády měly dopadnout letecké pumy na továrnu Walter, několik bomb však poničilo obytné domy na sousední Farkáni ve Starých Radlicích. Během náletů velmi dobře posloužily zdejším a okolním obyvatelům jako úkryt jeskyně v bývalých lomech na vrchu Vidoule. Vidoule jsou jedním z nejvýše položených míst v Praze - v 50. letech zde bylo za přísného utajení vystavěno Velitelské stanoviště 71. protiletadlové raketové brigády, které bylo využíváno až do roku 1985.\n\nJinonicemi protéká Jinonický, Prokopský a Dalejský potok. Na Jinonickém potoku jsou dnes tři rybníky (Panský, Jinonický a Butovický) a jedna retenční nádrž, která je trvale vypuštěná. Informační tabule u rybníků mj. také upozorňují na nedostatek vody, který byl způsoben urbanizací v jejich okolí. Město se již několikrát pokoušelo tyto potíže odstranit, dodnes však není problém vyřešen. Podél toku Dalejského potoka stálo dříve asi deset mlýnů, dodnes se ale nedochoval ani jeden z nich. Zničen byl také poutní kostel sv. Prokopa z druhé poloviny 17. století. Padl jako oběť bývalého komunistického režimu roku 1975. Známá Prokopská (synonymum Svatoprokopská) jeskyně byla zničena již v letech 1883–1887 během činnosti Prokopského lomu. Byla dlouhá asi 120 metrů. Podle legendy zde sv. Prokop byl vyrušován ďábly během překládání Bible. Proto je zahnal křížem a protože vchod do jeskyně byl zatarasený, museli hlavami prorazit strop 9 metrů vysoké tzv. Čertovy síně (jeskyně měla více vchodů). Sv. Prokop je historicky doložená postava – byl kanovníkem, po roce 995 se uchýlil do ústraní do Dalejí v Jinonicích a později do jeskyně v Posázaví, vedle níž si postavili kapli Panny Marie. Zde se k němu přidali další mniši, kteří v čele s ním přijali řeholi sv. Benedikta. Při knížecím lovu se zde setkal s Oldřichem, který dal mnichům četné pozemky a ti poté založili Sázavský klášter. Ten byl dokončen roku 1039 a byla zde udržována staroslověnská kultura. Jeho sázavský hrob se později stal poutním místem. Poutě se konaly i k jeskyni v Prokopském údolí, kde bývala Prokopova poustevna z roku 1715 a ke kostelu sv. Prokopa na vrcholu skály. Název Prokopského údolí je tedy odvozen od samotného světce. V kostelíku, který stával na Prokopské skále ukrývala jinonická odbojová skupina za protektorátu zbraně. Kostelík byl po celý rok zavřený, jen o pouti zde farář Osvald Novák sloužil mši. Ve zpovědnici a v sakristii byly ukrývány pušky, pistole a náboje. (Kromě součinnosti při skrývání zbraní poskytoval Osvald Novák odboji i čisté formuláře křestních listů a pravděpodobná čísla matriky.) Na jinonickou ilegální skupinu později navázala skupina Věrný pes.\n\nV Jinonicích se nachází velká škála vzdělávacích zařízení. Dominuje jim zejména nová budova Fakulty sociálních věd a Fakulty humanitních studií Univerzity Karlovy v ulici U Kříže 661/8, která by měla být rozšířena o nový campus, který je plánován na ploše Dívčích Hradů v Butovicích. Na této plošině je plánován mj. nový sportovní stadion. Hned vedle univerzity se nachází Tyršova základní škola a mateřská škola (U Tyršovy školy 430/1), která je propojena s družinou a poblíž ní stojí mateřská škola. Vedle Tyršovy školy by měl vzniknout menší sportovní stadion. Další mateřská škola a také dětské jesle jsou plánovány v areálu budoucí nové čtvrti poblíž metra Jinonice. Poblíž Radlické ulice se nachází areál několika středních škol (Radlická 591/115) - jsou to Hotelová škola Radlická, Gymnázium pro zrakově postižené a Střední odborná škola pro zrakově postižené. Ve Schwarzenberské ulici 700/1 stojí Německá škola v Praze s. r. o., která se sem přesídlila do nově vystavěné budovy. V Butovicích stojí Základní škola waldorfská (Butovická 9/228), která uplatňuje tzv. waldorfskou pedagogiku, která je rozšířena po celém světě.\n\nV Jinonicích se také nachází sokolovna a Sportovní areál SK Motorlet Praha. V jeho sousedství byly v roce 1981 odkryty dva středověké dvorce, nedávno zde byly také nalezeny pravěké hroby.\n\nV současné době v Jinonicích probíhá řada staveb a v plánu je také několik projektů velkého významu. Nejvýznamnější je projekt nové městské čtvrti Q5 rezidence Waltrovka, který slibuje kompletní zlepšení občanské vybavenosti v Jinonicích a širším okolí. Čtvrť by měla být spojena mostem přes železniční trať se stanicí metra. V její jihozápadní části by mělo být náměstí, v jehož okolí by mělo být nejvíce služeb. Skrz celou čtvrť bude procházet městský bulvár. Bude tu také procházet nová městská cyklotrasa a vznikne zde parková úprava.\n\nStavbu Radlické radiály komplikuje řada projektů podél její budoucí trasy. Je to zejména Villapark Jinonice a rezidenční čtvrť Botanica Vidoule, která bude její stavbou značně ovlivněna. Poblíž Galerie Butovice by měla vzniknout řada nových budov. Částečně by měly být zastavěny také Dívčí Hrady, kde je plánován velký sportovní stadion, v poslední době se objevil dokonce návrh vytvořit na plošinu Dívčích Hradů lanovou dráhu od stanice metra Radlická.\n\nJinonice jsou unikátní především z geologického hlediska - na jejich území a z jejich okolí v Hlubočepech, Holyni a Řeporyjích se nachází jedno z nejvýznamnějších nalezišť zkamenělin na světě. Významná je i zdejší fauna a flóra – vyskytuje se tu řada chráněných rostlin a živočichů. Můžeme zde nalézt dokonce vyhaslou sopku, na jejímž vrcholku je vyhlídka Hemrovy skály. Sopka vznikla před cca 430 miliony let, když vyvřela na mořském dně. Bohatým nalezištěm zkamenělin je tzv. Kováčovic mez a tzv. Kančí lom. Nad bývalým klukovickým koupalištěm jsou ve strmých skalních stěnách otvory tzv. Korálových jeskyní, nejdelší z nich měří necelých 20 metrů a byla obývána v pravěku. V Prokopské jeskyni byly kromě kosterních pozůstatků pravěkých lidí nalezeny kosterní pozůstatky mamuta, medvěda, nosorožce, hyeny, lva, soba, kozorožce, zubra a koně.\n\nV Jinonicích se rozprostírá několik chráněných oblastí. Do Přírodního parku Košíře - Motol spadá PP Vidoule, významná částečně odkrytým profilem perucko - korycanského souvrství (stěny jsou až 30 metrů vysoké). Jméno vrchu Vidoule je doloženo již ve 13. století – jeho význam byl Vidova hora a ves. Do Přírodního parku Prokopské a Dalejské údolí spadá PR Prokopské údolí a PP Opatřilka – Červený lom, významná geologickým profilem s vrchním silurem až spodním devonem a nalezišti zkamenělin.\n\nNa jejich území se nachází řada informačních tabulí a jsou protkána řadou značeních tras. Prokopské a Dalejské údolí tvoří nejsevernější výběžek krasové oblasti Český kras, na jeho území se nachází řada Krasových jevů. Byla zde také nalezena řada endemitických zkamenělin, které nikde jinde na světě nebyly nalezeny. Joachim Barrande se díky tomuto údolí proslavil.\n\n\n\n"}
{"id": "32359", "url": "https://cs.wikipedia.org/wiki?curid=32359", "title": "Minaret", "text": "Minaret\n\nMinaret (arabsky \"mizana\", \"manára\", \"מינרט\") je součást mešity. Jde o věžovitou stavbu, nejčastěji štíhlého okurkovitého tvaru, vysokou v průměru okolo 15 metrů, ale u některých mešit i přes 200 m. Nejvyšší minarety má Mešita Hasana II. v Casablance (210 m), minarety Velké mešity v Teheránu by měly mít 230 m. K vidění jsou ale i minarety velmi malé, v některých horských vesničkách nepřesahují 5 m. Nejčastěji jsou samozřejmě kamenné, ale ani dřevo, či dokonce sklo s kovovou konstrukcí není výjimkou. Takové jsou četné hlavně v zemích Západní Evropy.\n\nMinaret má sloužit ke svolávání k modlitbě. Věž vybíhá přímo z mešity samotné nebo stojí samostatně (jako v případě chrámu Hagia Sophia). Nahoře je ochoz, kde dříve stával muezzin a svolával věřící k modlitbám, nad ním byla malá stříška, na níž byl posazen půlměsíc jako symbol islámu. Na některých místech muezzini nevolají, ale nahradily je moderní reproduktory a megafony, výzva k modlitbě. Přesto je muezzinů mnoho, protože se jedná mezi muslimy o prestižní činnost.\n\n\nMinaret je také prvek zahradní architektury používaný v sadovnické tvorbě. Jediný minaret v Česku se nachází v Lednicko-valtickém areálu. Byl zde vybudován jako dekorace v době romantismu společně s umělými hradními zříceninami a dalšími stavbami roku 1804 a dnes slouží jako turistická atrakce a rozhledna.\n\nPřed několika lety existovaly plány na výstavby několika mešit s minarety i v Česku (Teplice, Orlová), avšak byly zamítnuty nebo zkrachovaly samy. Brněnská mešita a Pražská mešita minarety nemají.\n\n"}
{"id": "32360", "url": "https://cs.wikipedia.org/wiki?curid=32360", "title": "Neviditelný růžový jednorožec", "text": "Neviditelný růžový jednorožec\n\nNeviditelný růžový jednorožec ( ), zkráceně NRJ, je ústřední „božstvo“ parodie na teismus. Má formu neviditelné samice jednorožce, která má paradoxně růžovou barvu. \n\nAčkoli počet skutečných vyznavačů NRJ je minimální, stala se značně populárním zejména na webech a diskusních fórech nakloněných k ateismu jako forma humoru, ale i jako forma kritiky a satiry teistických přesvědčení. Zastánci NRJ poukazují na fakt, že je velmi složité dokazovat neexistenci jevů za hranicemi lidského vnímání.\n\nNRJ je užíván pro argumentaci proti nadpřirozeným jevům úmyslně absurdním způsobem. FAQ Usenetové skupiny codice_1 jeho použití shrnuje takto:\n\nNejstarší písemné zmínky o NRJ pocházejí z let 1990-2 ze skupiny codice_1, podle některých tvrzení však tento koncept existoval již před rokem 1990. V letech 1994-5 bylo náboženství NRJ rozpracováno studenty Iowské university v prohlášení, z něhož pochází i následující citát:\n\nV diskusi se často užívá tvrzení, že nelze prokázat neexistenci NRJ, protože je neviditelná. Jedná se o parodii obdobných názorů o bohu, podle níž nemožnost detekce jeho přítomnosti nelze — vzhledem k jeho tvrzené všemohoucnosti — akceptovat jako argument proti jeho existenci. Podle téže logiky je tedy třeba NRJ považovat za stejně pravděpodobnou jako Boha.\n\nUčení o NRJ je dále humornou formou rozpracováno do dalších podrobností analogických standardním náboženstvím.\n\n"}
{"id": "32364", "url": "https://cs.wikipedia.org/wiki?curid=32364", "title": "Librační centrum", "text": "Librační centrum\n\nLibrační centrum (librační bod, Lagrangeův bod) je v nebeské mechanice takový bod v soustavě dvou těles \"m\" a \"m\" rotujících kolem společného těžiště, v němž se vyrovnávají gravitační a odstředivé síly soustavy tak, že malé těleso umístěné do tohoto bodu nemění vůči soustavě svou polohu (zachovává od \"m\" i \"m\" konstantní vzdálenost). Všechna \"librační centra\" se nacházejí v rovině rotace těchto těles a je jich celkem pět. Označují se L až L.\n\nVlastnosti \"libračních center\" popsal v roce 1772 francouzský matematik a fyzik Joseph Louis Lagrange.\n\nL, L a L leží na spojnici obou těles. L mezi nimi, L a L na jejich vnějších stranách. Pokud je centrální těleso soustavy vzhledem k ostatním tělesům velmi těžké, pak centra L a L tvoří s tělesy \"m\" a \"m\" rovnostranné trojúhelníky.\n\nZ pohledu neinerciální vztažné soustavy rotující s oběma hlavními tělesy jsou silové účinky těles \"m\" a \"m\" a odstředivá síla působící na malé těleso umístěné v jednom z \"libračních center\" v rovnováze. Přesnější rozbor lze provést pomocí součtu gravitačních potenciálů hlavních těles a \"rotačního\" potenciálu neinerciální soustavy.\n\nLibrační centra L a L soustavy Slunce-Země lze dobře využít pro umístění družic pro pozorování vesmíru nebo Slunce. V libračním centru L je umístěna kosmická sonda SOHO. V libračním centru L je umístěna astrometrická sonda Gaia (vypuštěna 2013), mezi lety 2009 - 2013 odtud pracovaly kosmický dalekohled Planck a Herschelova vesmírná observatoř.\n\nVýpočtem lze ukázat, že poloha tělesa je stabilní pouze v bodech L a L (těleso má při výchylce tendenci kolem těchto bodů oscilovat). V reálu je i jejich stabilita (hlavně vlivem působení dalších těles v soustavě) omezená. Tělesa zachycená v okolí bodů L a L kolem nich obvykle mírně oscilují (dráha tvaru \"tadpole\"-pulec, jako např. Trojané planety Jupiter) případně oscilují po dráze tvaru \"horseshoe\"-podkova okolo bodů L, L, L a zpět.\n\nBody L až L jsou v rovině oběhu nestabilní i při malé výchylce od ideální polohy, lze však najít skloněné polostabilní „halo“ dráhy kolem těchto bodů (využívané k umisťování družic).\n\n"}
{"id": "32368", "url": "https://cs.wikipedia.org/wiki?curid=32368", "title": "Okres Kutná Hora", "text": "Okres Kutná Hora\n\nOkres Kutná Hora je okres v jihovýchodní části Středočeského kraje. Sídlem jeho dřívějšího okresního úřadu bylo město Kutná Hora, které je obcí s rozšířenou působností. Kromě jeho správního obvodu okres obsahuje ještě obvod obce s rozšířenou působností Čáslav.\n\nV rámci kraje sousedí na jihozápadě s okresem Benešov, na západě s okresem Praha-východ a na severozápadě s okresem Kolín. Dále pak sousedí na severovýchodě a východě s okresy Pardubice a Chrudim Pardubického kraje a na jihovýchodě s okresem Havlíčkův Brod Kraje Vysočina.\nOkres se skládá ze dvou správních obvodů obcí s rozšířenou působností (Kutná Hora a Čáslav), které se dále člení na čtyři správní obvody obcí s pověřeným obecním úřadem (Kutná Hora, Čáslav, Uhlířské Janovice a Zruč nad Sázavou). Největšími městy jsou Kutná Hora (21 tisíc obyvatel) a Čáslav (10 tisíc obyvatel).\n\nPovrch okresu, který se rozkládá mezi středními toky Labe a Sázavy, je rozmanitý, protože sem zasahuje Hornosázavská pahorkatina, Čáslavská kotlina i částečně Polabská nížina. Nejvyšším bodem je vrch Březina (555 m n. m.). Okres má rozlohu 917 km², z toho v roce 2019 činila 64,9 % zemědělská půda a 23,8 % lesy. Hospodářství Kutnohorska bylo vždy založeno na zemědělství, z průmyslových podniků vyniká pouze tabáková společnost Philip Morris ČR. Okresem prochází silnice I. třídy číslo I/2, I/17 a I/38. Silnicemi II. třídy jsou II/111, II/125. II/126, II/327, II/335, II/336, II/337, II/338 a II/339.\n\nNa území okresu se nachází řada přírodních památek, největší je Žehušická obora o rozloze 246 ha. Kromě ní např. národní přírodní památky Kaňk a Rybníček u Hořan. Významnější a turisticky velmi oblíbené jsou ovšem historické památky, zejména v samotné Kutné Hoře, která byla zapsána na seznam světového dědictví UNESCO. Dřívější význam tohoto středověkého města, v němž se těžilo stříbro, dokumentují kromě mnoha měšťanských domů např. katedrála sv. Barbory, tzv. Hrádek, Vlašský dvůr nebo kostel sv. Jakuba. V blízké Sedlci se nachází klášterní kostel Nanebevzetí Panny Marie a známá kostnice, v rámci okresu jsou důležitými i zámky Kačina nebo Žleby.\n\nMěsta vyznačena tučně, městyse \"kurzívou\", části obcí .\n\nAdamov •\nBernardov •\n\"Bílé Podolí \" •\nBludov •\nBohdaneč  •\nBrambory •\nBratčice •\nCírkvice  •\nČáslav  •\nČejkovice •\nČerníny  •\nČervené Janovice  •\nČestín  •\nDobrovítov  •\nDolní Pohleď  •\nDrobovice •\nHlízov •\nHorka I  •\nHorka II  •\nHorky •\nHorušice •\nHostovlice •\nHraběšín •\nChabeřice  •\nChlístovice  •\nChotusice  •\n\"Kácov \" •\nKluky  •\nKobylnice •\nKošice •\nKrchleby  •\nKřesetice  •\nKutná Hora  •\nLedečko  •\n\"Malešov \" •\nMiskovice  •\nMočovice •\nNepoměřice \" •\n\"Nové Dvory  •\nOkřesaneč •\nOnomyšl  •\nOpatovice I •\nPaběnice •\nPertoltice  •\nPetrovice I  •\nPetrovice II  •\nPodveky  •\nPotěhy •\nRašovice  •\n\"Rataje nad Sázavou \" •\nRohozec •\nŘendějov  •\nSamopše  •\nSemtěš •\nSchořov •\nSlavošov  •\nSoběšín  •\nSouňov •\nStaňkovice  •\nStarkoč •\nSudějov •\n\"Suchdol \" •\nSvatý Mikuláš  •\nŠebestěnice •\nŠtipoklasy •\nTřebešice •\nTřebětín  •\nTřebonín •\nTupadly •\nUhlířské Janovice  •\nÚmonín  •\nÚžice  •\nVavřinec  •\nVidice  •\nVinaře  •\nVlačice  •\nVlastějovice  •\nVlkaneč  •\nVodranty •\nVrdy  •\nZáboří nad Labem  •\nZbizuby  •\nZbraslavice  •\nZbýšov  •\nZruč nad Sázavou  •\nŽáky  •\n\"Žehušice \" •\nŽleby \n\n"}
{"id": "32370", "url": "https://cs.wikipedia.org/wiki?curid=32370", "title": "RAF", "text": "RAF\n\nZkratka RAF může znamenat mimo jiné:\n\n"}
{"id": "32371", "url": "https://cs.wikipedia.org/wiki?curid=32371", "title": "Podcasting", "text": "Podcasting\n\nPodcasting je způsob šíření informací vynalezený v roce 2004 Adamem Currym a do jisté míry konkurující rozhlasu. Výraz „podcasting“ se užívá ve významu „způsob šíření audioinformací“ čili zvukových informací, „způsob šíření informací zvukem“, „převod textu na zvuk“. Výraz podcast, příp. audio RSS (Rich Site Summary) se užívá pro sadu jednotlivých navazujících audiozáznamů (audiosouborů).\n\nTechnologie RSS umožňuje sdružovat příspěvky na webových stránkách (syndikace obsahu), doplňovat je a aktuálně zpřístupňovat. Audio RSS tedy umožňuje sdružovat audiopříspěvky (zvukové příspěvky), doplňovat je a aktuálně zpřístupňovat. Uživatelé internetu se mohou přihlásit k odběru novinek z webu, který nabízí RSS zdroj (RSS feed; též RSS kanál, RSS channel). RSS zdroj využívají většinou ty weby, na kterých se často mění obsah přidáváním nových informací (zpravodajské servery, rozhlasové servery atp.).\n\nZvukové záznamy nebo videozáznamy autor podcastu umísťuje na internet ve formě souborů, často ve formátu MP3, a odkazuje na ně na webových stránkách s RSS zdrojem. Specializovaný program (zvaný \"podcatcher\" nebo \"podcast receiver\") průběžně monitoruje zdroj RSS, stahuje nové soubory a nahrává je do uživatelova osobního přehrávače.\n\nMezi významné přednosti podcastingu patří snadné poskytování obsahu (stačí nahrát zvukový soubor a umístit jej na internet) a z toho plynoucí široká nabídka zdrojů (existuje např. speciální týdeník pro fanoušky Harryho Pottera) a uživatel si může soubor přehrát v libovolný čas, tzn. není omezován pevně daným časem vysílání.\n\nSlovo podcasting vzniklo spojením názvu přehrávače iPod (Pod = Personal On Demand) firmy Apple s anglickým slovem \"broadcasting\", vysílání. Název se vžil i přesto, že je zavádějící, protože k využívání podcastingu není iPod potřeba ani se nejedná o vysílání v tradičním slova smyslu. Čeština přejala tento anglický výraz v podstatě beze změny.\n\nPodcast může být příspěvek, který autor namluvil a převedl do MP3. Poslouchání takového příspěvku je pro uživatele zajímavé, protože slyší skutečný hlas autora textu. Podcast může namlouvat autor textu, amatérský nebo profesionální moderátor atp. Namlouvání podcastu je náročné na čas.\n\nDruhou možností je využívat podcastovou čtečku, která automaticky předčítá zápis nebo jej převádí do zvukové podoby. Čtečkou je např. Doppler či iPodder. Hlasovou čtečku uživatel nainstaluje do počítače a používá ji na webech, které navštěvuje.\n\nTřetím způsobem je převádění textových příspěvků do zvukového formátu pomocí otevřeného software Epos. Je přístupný on-line v demoverzi a uživatel může z textu vygenerovat zvukový soubor (WAV).\n\nPodcasting je typický delším formátem, většina z podcastů se pohybuje mezi délkou 30–60 minut, nicméně výjimkou nejsou ani několikahodinové podcasty. Tento rozsah vychází ze způsobu konzumace podcastů – lidé při jejich poslechu většinou vykonávají nějakou činnost (cestují, sportují, vaří etc.), a tak je pro ně delší formát mnohdy pohodlnější. Oproti čtení psaného textu je při poslechu zapojen další smysl. Prostřednictvím hlasu je mnohem snazší předat emoce a navázat hlubší vztah s posluchačem.\n\nPopularita podcastů stoupá i v České republice a celkově už má český posluchač možnost výběru z přibližně 400 podcastů, kterých každým rokem přibývá. Ucelený katalog všech českých a slovenských podcastů jde najít na webu Audiolibrix. \n\nV top českých podcastech má velké zastoupení Český Rozhlas, který mnoho svých rádiových pořadů převádí do podcastové formy. Podobně přistupují k formátu podcast také tvůrci pořadu Hyde Park Civilizace televize ČT24. Podcast jako svébytný formát začal vydávat Deník N. Studio N, které moderuje Filip Titlbach, přináší investigativní témata a jízlivé komentáře. Populární jsou také rozhovory Brocast, Deep Talks nebo Proti Proudu. Z firemních podcastů jsou zajímavé Red Bull podcast nebo Pomáháme dobrým myšlenkám od České Spořitelny. S různými formáty podcastů experimentuje i třeba Forbes a mnohé další firmy zvažují zařadit podcast do svého obsahového marketingu. Populární podcasty také produkují influenceři a jiní tvůrci na sociálních sítích, například Petr Mára nebo Neurazitelný.cz.\n\nCelosvětové se uvádí, že ve světě existuje asi půl milionu podcastů ve 100 jazycích. V USA je k současnému stavu přes 60 tisíc aktivních podcastů. 40 % Američanů podcasty již někdy slyšelo a 67 milionů poslouchá podcasty pravidelně (z toho 42 miliónů je poslouchá minimálně jednou týdně). 77 % posluchačů je mezi 18-55 lety. Zajímavé je, že posluchač v průměru konzumuje 5 hodin podcastů týdně a 86 % posluchačů poslouchá celou nebo většinu epizody.\n\nVšechny tyto statistiky se rok od roku zvyšují, nicméně z obchodního hlediska jsou podcasty stále na začátku. Ve srovnání se 17 miliardami dolarů utracenými za rádiovou reklamu v roce 2017 je dvousetmilionový trh s podcastovou reklamou stále v plenkách. Už nyní je však zřetelný přesun části rádiových budgetů do podcastů a dle odhadu by měl trh s podcastovou reklamou překonat 500 milionů dolarů v roce 2020.\n\nNení se proto čemu divit, že za nejoblíbenějšími podcasty stojí celé týmy lidí a štědré rozpočty. Pokud vás zajímá, jak zní vrchol podcastové tvorby, doporučuji vám poslechnout si třeba pořady z produkce National Public Radio. Ti mají na svědomí asi 8 z 10 nejposlouchanějších podcastů a za každou minutou finálního podcastu stojí hodiny postprodukce. V USA už existuje podcast na opravdu jakékoliv představitelné téma a podcasty jsou významnou součástí marketingového mixu každé větší společnosti.\n\n\n\n"}
{"id": "32372", "url": "https://cs.wikipedia.org/wiki?curid=32372", "title": "Panelový dům", "text": "Panelový dům\n\nPanelový dům (hovorově panelák) je dům vybudovaný z prefabrikovaných panelů. ČSN používá označení „konstrukční stěnový systém z prefabrikovaných panelů“.\n\nV Česku bylo od 50. let 20. století do roku 1991 postaveno kolem 80 000 panelových domů s 1,2 miliony bytů, ve kterých v roce 1989 bydlely více než 3 miliony obyvatel. V 70. letech 20. století byla postavena více než polovina domů. V roce 2015 klesl počet obyvatel panelových domů na 2,6 milionu.\nPrvní panelové domy se objevily v Nizozemsku po 1. světové válce. V Německu se objevily v roce 1923, první blok panelových domů byl postaven v roce 1939 v Paříži, podobné bloky byly stavěny též ve Švédsku a Finsku.\n\nStavba panelových domů sloužila jako rychlé a levné bydlení, přesto se nikde v západních zemích nestavěly v tak masovém měřítku, jako ve východním bloku. Západní Evropa od jejich výstavby upustila již v 70. letech, ve Východní Evropě se ale stavěly až do začátku devadesátých let 20. století. S jejich výstavbou se přestalo prakticky ihned po pádu železné opony. Idea takto stavěného domu byla v zásadě dvojí: snížení nákladů a pracnosti stavby, což bylo způsobeno nutností rychle vybudovat velké množství bytů pro rostoucí městskou populaci.\n\nV bývalém Československu je považován za počátek panelové výstavby rok 1940. V tomto roce byl zahájen vývoj panelu firmou Baťa. V roce 1940 vznikl experimentální domek z litého betonu, s výrobou panelů přímo na staveništi, předchůdce prvních panelových domků. Na přelomu let 1940 a 1941 se ve Zlíně postavily první dva vícepodlažní bytové domy a začaly přibývat další pokusné stavby. S cílem nahradit pracné vyzdívání příček a obvodových stěn cihlami se ve Zlíně začalo experimentovat s použitím velkých betonových tvárnic s obsahem strusky či plynu. Začalo se s výstavbou montovaných dvoupodlažních domků ze železobetonových modulů o velikosti 90 × 270 cm. Pro snadné omítání měly nejstarší panely na vnějším povrchu vrstvu lepenky či minerální plsti, jiné prototypy obsahovaly kupříkladu izolační vrstvu z pazdeří. Na vnitřní straně byly panely upraveny například vrstvou sololitu.\n\nPo válce se pokračovalo s vývojem ve Zlíně a začala výstavba jedno až třípodlažních dvojdomů. Od roku 1952 bylo vývojové pracoviště postupně přesunuto do Ústavu montovaných staveb v Praze. Počátkem roku 1953 byl dokončen vývoj celopanelového domu. Pro novou technologii výstavby se ve Zlíně zrodil i zcela nový typ kovového jeřábu, s jehož pomocí vyrostl na zlínském nábřeží v polovině roku 1953 první prototyp pětipodlažního domu smontovaný z celostěnových panelů podle projektu ve Zlíně působících architektů H. Adamce a B. Kuly. Byl postaven za pouhé 4 měsíce.\n\nDům dostal označení G40 (Gottwaldov 40 bytů). V témže roce započala systémová výstavba systému G40 na mnoha místech republiky. Dům z panelu byl v podstatě pouze čtyřpodlažní a páté suterénní podlaží (ztužující) bylo provedeno jako monolitické. Posléze vznikaly i další systémy označené G55, G57 a G58 (označení již podle roku), které také byly vyvinuty ve Zlíně (Gottwaldově). První větší sídliště postavené z těchto domů je v Praze 4 na Zelené lišce (výstavba 1954–55). Specialitou tohoto domu byla tepelná izolace ze silikorku a spoje mezi obvodovými panely byly překrývány ozdobnými lizénami. Tyto první paneláky, ještě s „lidskou tváří“, byly zdobeny různými detaily, domovními znameními, arkádovými vchody, mozaikami. Ale tyto detaily se postupem doby z našich paneláků vytratily.\n\nNejvyšší panelový dům v Česku byl postaven v roce 1980 na Jižním Městě v Praze, v současnosti se jmenuje ubytovna Kupa. Celkem 81 metrů vysoký dům s 23 podlažími je unikátní mostovým propojením v nejvyšších patrech. Jeden z nejdelších panelových domů se nachází v pražských Bohnicích v Zelenohorské ulici. Dvanáctipodlažní dům z roku 1975 se 400 byty a asi 1 000 obyvateli je dlouhý 300 metrů a má 18 vchodů. Nachází se zde nejdelší chodba, rozvody vody a topení panelového domu v republice. Ještě o 80 metrů delší panelový dům stojí v Libereckých Ruprechticích. Jedná se o lomený panelový dům přezdívaný Hokejka právě kvůli svému tvaru. Má 24 vchodů, 11 pater a 693 bytů. \n\nPanelové domy se začaly budovat na přelomu 50. a 60. let takřka ve všech zemích tehdejšího Východního bloku. Nahradily tak do té doby budované cihlové domy; následně bylo možné výstavbu urychlit zcela revolučním tempem. Vzhledem k růstu měst ve všech zemích bloku a odlivu lidí z venkova byla poptávka po bydlení vysoká, navíc v Sovětském svazu a i dalších zemích stále pokračovala dlouhá poválečná obnova. Nová sídliště, která vznikala na zelených loukách, byla vyobrazována jako nové, idylické, socialistické bydlení. Což oproti starým domům bez zavedené teplé vody či záchodů z určitého hlediska skutečně byla. Tehdy se budovala i celá panelová města, jako například Pripjať v tehdejší Ukrajinské SSR, nebo Most v ČSSR.\n\nDocházelo tak k radikálním změnám celých měst. Původní různorodou zástavbu nyní nahradila uniformní, standardizovaná a šablonizovaná panelová sídliště. Ta však samozřejmě měla i své nedostatky. Docházelo k negativním jevům jednak sociálním kvůli rychlému vytváření velkých celků obyvatelstva, jednak technickým. Nedostatečná tepelná izolace, která byla kompenzována nízkou cenou elektrické energie bez řešení plýtvání, nekvalitní provedení mnohých součástí panelových domů byly jen jedněmi z mála důvodů, které brzy stvořily z domů tohoto typu jednu z negativně vnímaných ikon socialistického režimu.\n\nPo revolucích ve střední a východní Evropě se staly „paneláky“ jedním z velkých problémů. Bylo a stále je nutné modernizovat tisíce domů a bytů, aby dosahovaly moderních standardů bydlení. V mnohých místech však dochází spíše k úbytku obyvatelstva, a proto jsou staré domy demolovány.\n\nJe znám případ zbourání panelového domu hyzdícího město, a to právě z estetických důvodů.\n\nNejvětším sídlištěm na Slovensku je Petržalka v Bratislavě, která má podle odhadů 117 000–130 000 obyvatel ve 40 000 bytech. První panelový dům zde byl postaven 3. srpna 1977.\n\nV zemích tehdejšího Západního bloku byly rovněž budovány panelové domy, ale nikdy ne v takovém rozsahu, jako tomu bylo na východě. Paneláky se staly obydlím spíše chudších společenských vrstev, přistěhovalců. Budovány byly rovněž na okrajích měst. Některé pokusy o výstavbu sídlišť v USA, jakým bylo například Pruitt-Igoe, ale vedly k selhání a vytvoření ghett. Rovněž i některá západoevropská města s panelovými domy (např. na předměstí Paříže) mají problémy se vznikem chudinských čtvrtí. Velký rozvoj zažila panelová sídliště ve Švédsku, v rámci programu \"Miljonprogrammet\", který v letech 1965–1974 zorganizovala sociálnědemokratická vláda. V jeho rámci bylo postaveno 650 000 bytů, většina z nich v panelových domech. V nich se ale rovněž usídlili přistěhovalci, kteří do Švédska přišli v důsledku benevolentní imigrační politiky.\n\nPanelové domy lze rozdělit do dvou hlavních konstrukčních skupin:\n\n\nSeznam typizovaných konstrukčních soustav panelové technologie v letech 1950 až 1990.\n\nV České republice se vyskytují převážně tři základní typy. Každý z těchto typů má své „verze“ dle dané lokality.\n\nTento typ panelových domů je založen na příčném systému. Jedná se o jeden z nejstarších systémů. Existuje několik variant tohoto typu (06B, 07B, 08B), které jsou rozdílné pouze v modulové skladbě. Rozpon nosných příčných stěn je 3600 mm u T06B, 3600 a 6000 mm u T07B, 6000 mm u T08B. U systému T06B je použito dvouramenné schodiště s mezipodestou. Často je mezi jednotlivými rameny vložena výtahová šachta. U skupiny T08B je použito schodiště jednoramenné na rozpon 6000 mm. Skladebná výška podlaží je stejná u všech tří skupin tj. 2800 mm. U T07B a T08B jsou použity předpjaté dutinové stropní panely. Obvodový plášť je rovněž možný jen z panelů.\n\nTento systém vyvinul Výzkumný a vývojový ústav Stavebních závodů Praha. Jeho základem je příčný stěnový systém s rozponem stěn 3000 nebo 6000 mm. Skladebná výška podlaží je 2800 mm. Stropní panely jsou nepředpjaté, vylehčené dutinami a mají tloušťku 190 mm. Existují i stropní panely předpjaté. Obvodový plášť je tvořen parapetními panely a meziokenními vložkami, nebo z obvodových celostěnových panelů s okny. Lodžiové panely jsou k dispozici pouze jako ŽB sendvičové. Schodiště jsou zpravidla jednoramenná, ale mohou být i dvouramenná s mezipodestou.\n\nJedná se o nejnovější typ, který byl používán až do konce 80. let. Je určen pro bytové domy do výšky dvanácti podlaží. Opět se jedná o příčný systém o rozponech 2400, 3000 a 4200 mm. Skladebná výška podlaží je opět 2800 mm. Vnitřní stěnové panely jsou plné nebo s otvory. Stropní panely jsou dutinové. Schodiště je pouze dvouramenné s mezipodestou. Obvodový plášť je ze sendvičových celostěnových panelů. Lodžiové panely jsou panelové nebo dřevěné.\n\nZákladní technické řešení je pro všechny systémy obdobné. Napřed se vybudují základy, které mohou být monolitické či polomontované, systém založení je plošný nebo hlubinný (piloty, studny), což záleží na základových poměrech. Poté se budoucí stavba opatří rozvodem inženýrských sítí (kanalizace, vodovod, plynové a elektrické rozvody) a poté se montují nosné stěny. Po montáži stěn se osadí příčky a instalační bytová jádra, poté se zastropí jednotlivá podlaží, osadí se prefabrikovaná schodišťová ramena a mezipodesty. Po zastropení posledního podlaží se osadí obvodový plášť, který může být ze sendvičových panelů nebo z lehkých prvků (např. hliníková okna).\n\nPo dokončení hrubé stavby se provedou elektro a vodo instalace a udělá se kanalizace. Poté se osadí trvalé doplňky (např. kuchyňská linka) a provedou se případné povrchové úpravy.\n\nPanelové domy jsou zastřešeny vždy plochou střechou dvouplášťovou. Ze statického hlediska jde vlastně o několikapodlažní rám. Kvůli horizontální stabilitě musí být vždy ztužen. U příčného systému je ztužen podélnou stěnou, u podélného systému pak stěnou příčnou.\n\nStyk panelů je realizován svařením výztuže s použitím styčníkových desek či třmínků. Spoj je pak zalit cementovou zálivkou nebo řídkým betonem. Aby nevznikal rozdílný průhyb sousedních stropních panelů, je do jejich styčných spár vložena tzv. kleštinová výztuž a spáry zality cementovou zálivkou. Panely obvodového pláště se spojují obdobně, spáry se zvnějšku ještě těsní vložkou z PVC nebo trvale pružného tmelu.\n\nNejčastějším problémem panelových domů byla nedostatečná tepelná izolace a tedy velké tepelné ztráty. K těmto ztrátám docházelo, přestože většina typů má izolovaný obvodový plášť sendvičového typu tj. nosná, tepelně izolační a krycí vrstva. V obálce budovy bylo také mnoho tepelných mostů. Jedním z nich byl tepelný most v oblasti styku panelů pláště mezi sebou nebo stropu. Ten je zapříčiněn špatným technologickým postupem, nebo konstrukční chybou.\n\nDalším stavebně fyzikálním nedostatkem je použití dnes již nevyhovujících dřevěných oken, případně dřevěných lodžiových sestav. Nevýhodou u těchto staveb je také vysoká schopnost betonu vést zvuk. Dále je nedostatečně tlumen hluk z výtahové strojovny. Důsledkem používání tzv. nulových podlah (tj. podlah kde je položena nášlapná vrstva přímo na stropní konstrukci) je také slabé tlumení kročejového hluku, což je hluk vznikající při chůzi a podobně. Nevýhodou je také mnohdy používání nekvalitních materiálů. Používáním cementu nižší kvality dochází dnes k opadávání krycí vrstvy a v důsledku toho i k rezavění výztuže. Nesprávně řešeny či provedeny bývají také ploché střechy. Další vadou je použití umakartových jader, kde se nachází sociální prostory, tyto jsou zdrojem silně toxického a tedy jedovatého kouře v případě požáru. Pro rozvody jsou užity často nevyhovující materiály (např. karcinogenní azbestocementové odpadní či vzduchotechnické potrubí).\n\nV letech 2006–2008 se v důsledku nedostatku nových levných bytů ve městech rozmohl velký stavební boom, co se týče stavebních úprav v panelových domech, což dalo podnět ke vzniku specializovaných stavebních firem zabývajících se rekonstrukcemi bytových jader a zateplování těchto domů.\n\nKvůli nedostatečnému zateplení se při rekonstrukci domů často dodatečně panelové domy zateplují. To snižuje náklady na vytápění i chlazení domu. Současně často probíhá i změna vzhledu fasády. Tak se mění vzhled celých sídlišť a namísto chladných šedivých barev dnešní sídliště září takřka všemi barvami. Někdy bývá kritizována až přílišná barevnost panelových domů a špatně provedené zateplení, které například zakryje původní umělecké prvky či brání ventilaci celé budovy.\n\n\nV následující části jsou sepsána sídliště panelových domů, za nimi jsou uvedeny jejich konstrukční soustavy.\n\n\n\n\n\n\n\n\n\n\n\n\n\n\n\n\n\n"}
{"id": "32374", "url": "https://cs.wikipedia.org/wiki?curid=32374", "title": "Tři pilíře Evropské unie", "text": "Tři pilíře Evropské unie\n\nMaastrichtská smlouva přetvořila předcházející Evropská společenství v Evropskou unii – EU. Současně s tím formálně rozdělila politiku EU v nové organizační a právní struktuře EU do tří hlavních oblastí jednotlivých tzv. politik EU (oblastí politické činnosti), které byly pojmenovány „pilíře“.\n\nPrvní „pilíř“ – Evropská společenství – označuje primární a sekundární právo Evropské unie, týká se mimo jiné ekonomických, sociálních a ekologických záležitostí.\n\nDruhý „pilíř“ – Společná zahraniční a bezpečnostní politika – se, vedle zmíněných zahraničních a bezpečnostních, týká také obranných (vojenských) záležitostí. (Smlouva o Evropské unii, Hlava IV.)\n\nDo třetího „pilíře“ – Spolupráce v oblasti vnitřní bezpečnosti a justice – byly umístěny zbývající záležitosti. Druhá a třetí oblast vzešly rozšířením a rozdělením původní oblasti Spravedlnost a vnitřní věci. (Smlouva o Evropské unii, Hlava V.)\n\nKomise, Parlament a Rada EU rozhodují o záležitostech prvního „pilíře“, a sice kvalifikovanou většinou. Zatímco o věcech druhého a třetího „pilíře“ rozhoduje pouze Rada, rozhodnutí musí být jednomyslná.\n\nToto rozdělení správy věcí EU vzniklo v jednáních vedoucích k Maastrichtské smlouvě. Cílem tehdejšího Společenství bylo – stejně jako dnes je snažením některých centrálních orgánů EU – posílit nebo centralizovat spolupráci. Tehdy především v zahraniční, bezpečnostní a obranné, azylové a přistěhovalecké politice, jako i v oblasti justice a zločinu.\n\nAle některé členské země nechtěly postoupit svou suverenitu Společenství v těchto oblastech, nebo některých z nich. Místo toho byly ale i nadále ochotny spolupracovat na mezivládní úrovni, zejména v rámci Evropské politické spolupráce (EPS).\n\nVýsledkem jednání bylo, že tyto nové oblasti spolupráce byly rozděleny do dvou oblastí a formálně přidány k první, ve dvou dodatečných „pilířích“.\n\nPozdější dodatky a úpravy, potvrzené v Amsterdamské a Niceské smlouvě posílily původní záměr centralizace i v těchto oblastech. Mezi nimi – v Amsterdamské smlouvě – záležitosti azylu, migrace a justiční spolupráce, což vedlo k novému jménu třetí oblasti Policejní a soudní spolupráce v trestních věcech, zkráceně Policejní a justiční spolupráce. Ale vedle tohoto nového pojmu se i nadále používá starý pojem Spravedlnost a vnitřní věci, nebo Justice a vnitřní bezpečnost.\n\nNávrh Ústavy EU předpokládal další posílení spolupráce a její centralizace. Takže, pokud by byla ratifikována, bude rozdělení do tří „pilířů“ opuštěno a nahradí je jedna organizační a právní struktura. I tento návrh má, jako většinu ostatních, z Ústavy EU převzít tzv. Reformní smlouva.\n"}
{"id": "32384", "url": "https://cs.wikipedia.org/wiki?curid=32384", "title": "Jižní Město", "text": "Jižní Město\n\nJižní Město (zkratka JM, slangově a hovorově \"Jižňák\" i \"Jižák\") je komplex panelových sídlišť v městském obvodu Praha 4 na jihovýchodě Prahy. Tvoří velkou část městské části Praha 11 na obou jejích katastrálních územích, jimiž jsou Chodov a Háje. Bývá označováno za největší sídliště v České republice. V sídlištních celcích Jižního Města žije převážná část z přibližně 90 000 obyvatel městské části Praha 11. Od roku 1990 (vytvoření samosprávných městských částí v Praze) do roku 1994 se celá nynější městská část Praha 11 (včetně starého Chodova a vilových čtvrtí) nazývala Praha-Jižní Město.\n\nPo 2. světové válce začala v Praze výstavba velkokapacitních panelových sídelních celků nazývaných sídliště. Po výstavbě na pankrácké pláni a v Krči byly v šedesátých letech 20. století vytipovány vhodné plochy pro rozsáhlou zástavbu na vyvýšené plošině příměstských obcí Chodova a Hájů. Po víceleté přípravě se začalo stavět v roce 1971 v Hájích. Zástavba směřovala k Chodovu, který mezitím již na více místech protnuly jiné velké stavby: stavba dálnice D1, vodovodu pro Prahu ze Želivky a páteřní komunikace propojující Prahu se středními Čechami. Starší část Jižního Města, později označovanou Jižní Město I, utvořily menší celky panelové zástavby, doplňující a propojující dosavadní domkářskou a vilovou zástavbu: sídliště Háje, sídliště Litochleby, sídliště Opatov a nové části Chodova a Chodovce. Počet obyvatel Jižního Města rychle vzrůstal. Byly budovány také mateřské a základní školy (měly ve třídách velké počty žáků, učilo se na směny), samoobsluhy, stavěla se zdravotní střediska. \n\nPo diskusích o dopravním připojení území k ostatní Praze zvítězila již dříve uvažovaná výstavba prodloužení linky C metra a návazných autobusů. Dne 7. listopadu 1980 byla na Jižní Město až na hranici sídlišť Opatova a Háje přivedena stavebním úsekem II.C linka metra C. \nOd konce 70. let minulého století probíhala západně od dálnice D1 výstavba Jižního Města II, a to od jihu k severu (Horní Kunratice, Horní Roztyly), v okolí prvních dvou stanic prodlouženého úseku trasy metra směrem od Kačerova. \n\nVedle kultivované zeleně se v některých místech Jižního Města nacházejí plochy neudržované zeleně v oblastech, kde je od počátku předpokládána dosud neuskutečněná zástavba. Mezi lety 2006 a 2016 vyrostla bytová zástavba developera Skanska v Milíčově jižně od stanice metra Háje.\n\nKvůli velkému nedostatku bytů v Praze byly byty od roku 1976 předávány hned po dokončení, kdy ještě chyběla základní úprava okolí domů a tzv. občanská vybavenost (obchody, základní i mateřské školy apod.). Legendární doba holínek a bláta (známá i z Proseku a jiných sídlišť), je umělecky zaznamenána mj. ve filmu Věry Chytilové Panelstory. Rozměry Jižního Města, v prvním desetiletí jeho existence předávání bytů při ještě nadlouho nedokončené úpravě okolí domů, původní ochuzená barevnost fasád a souběžně snaha tehdejších oficiálních míst mluvit o Jižním Městě jako o velkém úspěchu socialismu přispívaly k tehdejším kritickým pohledům a vyjádřením o něm. \n\nPůvodně se prorokovalo, že po revoluci v roce 1989 část lidí, zejména ti majetnější, ze sídlišť odejde a stane se tak z paneláků ghetto (suburbanizace). Podobně se tak stalo na některých sídlištích v západní Evropě. Předpovědi se ale nenaplnily, byty totiž byly přidělované domácnostem, které byly sociálně různorodé, bydleli spolu dělníci i inženýři, doktoři, nebo učitelé. Dalším důvodem je, že v době vypuknutí revoluce byl průměrný věk ve zdejších domácnostech kolem 40 let, takže obyvatelé si nestihli vydělat na koupi rodinného domku či lepšího bydlení. \n\nPro obě části Jižního Města je typická uliční a kultivovaná parková zeleň s množstvím stromů. Od 90. let 20. století se uskutečňuje rozsáhlý program regenerace domů, při němž je sledována také barevnost fasád, zejména na sídlišti Jižní Město I (Jižní Město II bylo rozlišováno barevně od prvopočátku). Jižní Město nabízí celou škálu prodejen a jiných obchodních míst, restaurací, hotelů, sportovních, kulturních a zábavních organizací a zařízení. Největším střediskem obchodů a navazující nabídky je obchodní centrum Westfield Chodov vybudované v roce 2005 a rozšířené v roce 2017. Z kulturních zařízení jsou známy zejména Chodovská tvrz a kulturní centrum Zahrada. Sport nabízí Jihoměstská sportovní hala, Horohala a další specializované haly i otevřená hřiště. Těsně za hranicemi městské části jsou dobře dostupné příměstské lesy, Kunraticko-michelský les, Milíčovský les a Milíčovský vrch. Jižní Město má i svůj pivovar.\n\nJižní Město dělí dálnice D1 na dvě části: starší Jižní Město I leží na východ od ní, Jižní Město II na západ.\n\nV roce 1964 bylo území Chodova a Hájů vybráno a schváleno jako nejvhodnější místo pro výstavbu rozsáhlého sídlištního celku. Nezávisle na tom byl přes chodovské území stavěn a 12. července 1971 otevřen 1. úsek dálnice D1 z Prahy do Mirošovic). Dálnice spolu s páteřními komunikacemi, vedenými k ní od Hostivaře a Spořilova, narušily dosavadní tradiční urbanistické řešení prostoru, vážně zatěžují životní prostředí a dálnice dělí i obě základní části Jižního Města jako bariéra. 1. září 1971 poprvé vyjely bagry a buldozery do ulic a polí Chodova a Hájů. Začínalo se skrývkou ornice a technickými sítěmi. Sídliště se stavělo od východu, jako první se stavělo sídliště Háje, přičemž centrum původní vesnice Háje bylo z větší části zbouráno.\nSe stavbou domů bylo započato v roce 1973 (Plickovou ulicí) a v roce 1976 byla už část sídliště dokončená. Při projektování samotných betonových domů nebyl, tak jako téměř nikde v republice, brán příliš ohled na estetický vzhled, což je ale charakteristický znak pro velkou část panelových domů vybudovaných v 70. letech 20. století. Postupně přibývaly další obytné soubory jako např. Litochleby a Opatov.\n\nV rámci Jižního Města I se rozlišují tyto celky: \nMezi jižním okrajem sídliště Háje a Milíčovským vrchem, v katastrálním území Háje, od hranice Chodova a Újezdu až k Červené škole, vyrůstá obytný soubor Milíčovský háj, někdy nazývaný též obytný soubor Milíčov. Soubor má zaujímat asi 15 hektarů a pojmout zhruba 2200 obyvatel. Je budován po částech: první část, tvořená třemi dvojdílnými budovami o 4 až 6 podlažích, jejichž dvě sekce jsou vždy spojeny jen polopodzemním podlažím, se 163 byty a 167 místy v podzemních garážích, se nazývá Milíčovský háj - sever (případně jen Milíčov - sever) a byla zkolaudována 23. března 2009. Druhá, rozsáhlejší část nese název Milíčovský háj - jih a východ a výstavba započala v roce 2010. Oba celky buduje Skanska Program Domov, s. r. o., generálním projektantem severního celku je PPP, spol. s r.o., celku jih a východ Qarta architektura s. r. o. Kácení dřevin a výstavba inženýrských sítí v souboru Jih a východ byly zahájeny 1. února 2010. V souboru Jih a východ má být 27 domů o 36 sekcích, s celkem 120 byty, z toho 66 bytů v nízkoenergetických viladomech, jiný zdroj uvádí pro soubor Jih a východ cílový stav 750 nových bytů. Jižní část má tvořit 19 domů o 26 sekcích, v její jižní řadě mají být převážně třípodlažní viladomy a v její severní řadě čtyř až pětipodlažní domy. Výstavba společnosti Skanska negativně zasáhla biotyp stovky silně a kriticky ohrožených živočichů. Nejvyšší správní soud v květnu 2013 potvrdil zrušení Výjimky z ochrany kriticky a silně ohrožených živočichů Městským soudem v Praze.\n\nKomplex Jižní Město II se nachází celý na území Chodova, část území spadala do změny katastrálních hranic v 80. letech do Záběhlic. Výstavba sídliště byla zahájena v roce 1979. Při řešení tohoto celku se tvůrci částečně již poučili z chyb při výstavbě a osidlování Jižního Města I. Od začátku byla k dispozici určitá fungující občanská vybavenost a vnější úpravnost. Jižní Město II je tvořeno 4 soubory odlišenými barevně, které byly stavěny podle uceleného autorského návrhu kolektivu architektů Zeleného a Rothbauerové. Černý a hnědý soubor byly stavěny v letech 1979–1985, červený a zelený soubor v letech 1984–1988. Jednotlivé barevné celky dostaly názvy Slunce, Voda, Země a Vzduch a svá loga, použitá na slepých štítech, trafostanicích, komínech kotelen i v orientačním systému.\n\nV Jižním Městě II se rozlišují tyto celky: \n\nDruhý hnědý soubor, ležící na severní straně ulice \"Ryšavého\", východně od stanice metra Roztyly, severně od autobusové zastávky Dědinova a jižně od ulice 5. května (pokračování dálnice D1), se označuje jako Roztyly. Stavěn byl v letech 1989–1991. Domy jsou zde nižší a koncepce se vrací ke čtvercovým blokům se skrytými vnitrobloky.\n\nNa Jižní Město II na jihu navazuje areál vysokoškolských Kolejí Jižní Město, který leží již na území Kunratic.\n\nNa sever od Roztylské ulice byl vybudován tzv. The Park (v některých mapách označený jako Technologický park Chodov), komplex moderních kancelářských budov.\n\nŠestou stavbou Jižního Města II měla být část Flora, nacházející se na jih od Jižního Města na území Kunratic. K její výstavbě podle původní koncepce však již nedošlo. O současné podobě sídliště se dočtete v článku Kunratice\n\nPáteří dopravního spojení s centrem Prahy je trasa metra C. Cesta do stanice Muzeum jím trvá kolem 18 minut. Stanice metra jsou umístěny tak, že některé části sídliště jsou přímo v jejich docházkové vzdálenosti.\n\nU stanic metra (Roztyly, Chodov, Opatov a Háje) jsou více či méně rozsáhlé terminály pro autobusy. U stanice Roztyly je kromě autobusové otočky MHD, dnes užívané již jen dvěma linkami zejména k obsluze Spořilova, i autobusové stanoviště meziměstských a dálkových linek především na Benešovsko a do jižních Čech, ale odjíždějí odtud i některé linky na Ukrajinu. Stanice Chodov slouží zejména k lokální obsluze Jižního Města II a Chodovce, stanice Opatov má význam pro spojení s Hostivaří a Vršovicemi, autobusovou obsluhu sídlišť Litochleby a Opatov a končí zde i příměstské autobusové linky od Průhonic, Čestlic a Vestce. Stanice Háje slouží kromě místní obsluhy též pro přestup do oblasti Petrovic, Horních Měcholup a Uhříněvsi, od 14. prosince 2008 sem byly převedeny i příměstské linky PID ve směru od Kostelce nad Černými lesy a Kutné Hory V blízkosti stanic Opatov a Chodov se nacházejí parkoviště P+R. Významnější obratiště autobusů, s názvem Jižní Město, se nachází ještě u východního okraje sídliště Háje, nad Hostivařskou přehradou.\n\nTradičně významné a frekventované je autobusové spojení přes Spořilov a Bohdalec do Vršovic. Tato trasa bývá zmiňována v rámci Prahy jako první při úvahách o zavedení výraznější preference autobusové dopravy ve stylu metrobusů. Frekventované jsou rovněž autobusové trasy směrem do Hostivaře a do Petrovic a Horních Měcholup. Městská část na začátku roku 2008 zveřejnila záměr prosadit do pražského územního plánu tramvajovou trať na Jižní Město ke stanici metra Opatov (ze Spořilova či přes Horní Měcholupy z Hostivaře). Autobusy s návazností na stanice metra zajišťují spojení v rámci sídliště, propojení s některými ze sousedních čtvrtí i svoz cestujících na metro především ze čtvrtí ležících jižně a východně od Jižního Města (Šeberova, Petrovic a Uhříněvsi) a obcí jižně od Prahy (Průhonice, Čestlice, Vestec).\n\nNejbližšími železničními tratěmi jsou Trať 221 (přímé spojení z Jižního Města mají nádraží Praha-Uhříněves, Praha-Hostivař a zastávka Praha-Horní Měcholupy) a Trať 210 (nejbližší stanice Praha-Krč). Pro obsluhu Jižního Města mají minimální význam.\n\nMezi oběma částmi sídliště vede dálnice D1 směrem do Brna, v opačném směru přecházející v Severojižní magistrálu, která zajišťuje přímé spojení do centra.\n\nJižní Město obklopují Spořilov, Kačerov, Kunraticko-michelský les, Kunratice, Šeberov, Újezd-Kateřinky, Milíčovský les a za ním Křeslice, Petrovice, Lesopark Hostivař a sídliště Košík, sídliště Slunečný vrch a Chodovec, krom toho se prolíná s nesídlištní zástavbou Chodova a Hájů.\n\nV blízkosti Jižního Města se tedy nachází množství městských lesů parkového typu. Blízká Hostivařská nádrž je největší přírodní koupaliště v Praze, mimoto se v oblasti Milíčova, Hrnčířů a Kunratic nachází množství rybníků, z nichž některé jsou vhodné i k rekreaci a některé jsou chráněnými územími.\n\nO Jižním Městě pojednává hip-hopová skladba \"Jižák\". Pochází ze singlu skupiny Lesík Hajdovský a Manželé z roku 1984. Jižák je též název studia, v němž nahrávala své skladby uskupení PSH, Jižní Pionýři či Indy & Wich. První léta na Jižním Městě zachytil také film Panelstory.\n\n\n"}
{"id": "32385", "url": "https://cs.wikipedia.org/wiki?curid=32385", "title": "Kabát (hudební skupina)", "text": "Kabát (hudební skupina)\n\nKabát je česká rocková skupina z Teplic existující od roku 1983 a na hudební scéně aktivně působící od roku 1989. Za svou 30letou kariéru skupina vydala 11 studiových alb, kterých se prodalo přes 1 000 000 kopií, reprezentovala Česko na soutěži Eurovision Song Contest ve Finsku v roce 2007, kde ovšem neuspěla, a v roce 2015 vyhrála desátého slavíka za 1. místo v anketě Český slavík. Návštěvnost jejich vystoupení se pohybuje okolo 20 000 lidí na jeden koncert. Největším úspěchem skupiny bylo výroční vystoupení na pražském Vypichu roku 2014, kam dorazilo přes 70 000 fanoušků. V roce 2014 byla uvedena do Beatové síně slávy rádiem Beat. Od roku 1989 hraje bez personální změny a nikdy od té doby nepřerušila svoji činnost. Pro svou jednoduchou, převážně tříakordovou hudbu, doplněnou prostoduchými texty, zabývající se především běžným životem hospodských jedinců, je označována za hlavní kámen a vliv českého agrorocku.\n\nHudební skupinu Kabát založil v roce 1983 v Teplicích spolu s kamarády ze školy baskytarista Milan Špalek. K původně thrashmetalové skupině se připojil zpěvák Josef Vojtek, kytarista Tomáš Krulich a bubeník Radek Hurčík. V roce 1985 byli někteří členové skupiny odvedeni na tehdy povinnou vojenskou službu a Kabát přibližně na tři roky zastavil svoji činnost. Podle skupiny došlo ke zlomu v roce 1989, kdy vydali některé své písně na projektových albech \"Rockmapa\" a \"Ultrametal\". Tehdy Kabáti vystupovali s kytaristy Jiřím Buškem a René Horňákem, kteří kapelu chvíli poté opustili a byli nahrazeni vracejícím se Tomášem Krulichem a novým kytaristou Otou Váňou. Tentýž rok obsadila skupina třetí místo v anketě Objev roku se skladbou „Koleda, koleda“.\nV letech 1989 a 1990 natočila skupina své první demo s názvem \"Orgazmus\", které ovšem nikdy oficiálně nevyšlo a šířilo se mezi posluchači na audiokazetách. V roce 1991 poté Kabáti uvedli na trh pod společností Monitor své debutové album, \"Má ji motorovou\". Na vydání desky měl velkou zásluhu také Petr Janda, který kapele umožnil zveřejnění některých písniček na projektu \"Rockmapa\". Zde si jich všimli právě lidé z vydavatelství Monitor a nabídli kapele Kabát spolupráci. Alba se celkově prodalo 69 000 kusů. Skupina díky tomuto úspěchu vyhrála ceny Anděl v kategorii Objev roku a zároveň obsadila 3. místo ve vídeňské soutěži talentů. S vydáním první desky se managementem skupiny stala společnost Sokol's Power Voice, se kterou Kabát spolupracoval až do roku 1999.\n\nV roce 1992 Kabáti vydali koncertní album \"Živě!\", které bylo nahráno na koncertech v Brně a Břeclavi. Na tomto „živáku“ kromě písní z předchozí studiové desky kapela vydala také píseň „Žízeň“, jež se stala prvním velkým hitem skupiny. Další rok vyšlo album \"Děvky ty to znaj\", které měla skupina natočeno za dva týdny. Obal desky nakreslil malíř Petr Urban, jemuž Kabáti následně věnovali písničku „Pivrnec“. K propagaci alba skupina vyrazila na své první „velké“ turné, které vzbudilo obrovský zájem. Koncert v pražské Lucerně se podařilo vyprodat tři dny před začátkem vystoupením a současně byl vyhlášen akcí roku. Alba se celkem nakonec prodalo okolo 85 000 kusů, čímž se podařilo překonat počet prodaných kopií předchozí desky.\n\nV září roku 1994 vydala skupina třetí řadovou desku \"Colorado\", za kterou za necelé dva týdny získala zlatou desku za tehdejších 25 000 prodaných kusů a na konci listopadu také platinovou desku za 50 000 prodaných kusů. Obě ocenění Kabát přebral na vyprodaném koncertu v pražské Lucerně. S touto deskou se kapela zároveň dostala také do českých rádií, a to paradoxně s bluegrassovou písní „Colorado“, která byla původně zamýšlena pouze jako vtip. Toto album se stalo nejúspěšnější studiovou nahrávkou v historii skupiny, prodalo se ho kolem 96 000 kopií. Píseň „Jak ti šlapou Kabáti“ se později stala hymnou českého hokejového týmu, který v roce 1996 vyhrál mistrovství světa.\n\nNa začátku roku 1995 skupina získala za album \"Colorado\" od časopisu Rock Report ceny skupina roku a deska roku. Ocenění přebrala také od časopisu Bang, a to v kategorii skupina roku, album roku a radost roku. Mezitím skupina ve studiu Hacienda nahrávala čtvrtou desku, kterou vydala v listopadu téhož roku pod názvem \"Země plná trpaslíků\". Původní název měl podle kapely znít \"Sněhurka je negr\", ale nakonec nebyl použit. I přes rozporuplné přijetí fanoušky se celkový počet prodaných kusů vyšplhal na 82 000. Zpěvák Vojtek o ní s odstupem času prohlásil, že je to jeho nejméně oblíbená deska, a to především z důvodu studia, ve kterém se točila. K propagaci tohoto alba vyrazila v roce 1996 Kabát na turné, během kterého vystoupila ve čtrnácti sportovních halách a kulturních domech po celém Česku.\n\nPo turné k albu \"Země plná trpaslíků\" začala skupina ve studiu Propast nahrávat další studiové album. To nakonec vyšlo v říjnu 1997 pod názvem \"Čert na koze jel\". Obal, který navrhl Martin Lepka, znázorňuje čerta sedícího na ženském poprsí. Ten se podle některých novinářů podobá tehdejšímu předsedovi vlády České republiky Václavu Klausovi, textař a baskytarista Kabátu Milan Špalek ovšem tuto teorii odmítl se slovy, že se „jedná pouze o čertíka, který je Klausovi jen podobný.“ Alba se nakonec prodalo 72 000 kopií a kapela se tentýž rok umístila v anketě Český slavík na 11. místě. Po vydání desky navíc skupina vyrazila v březnu 1998 na turné po České republice. Koncert v brněnské hale Rondo byl natáčen a později vysílán Českou televizí. V Českém slavíku se Kabáti propadli o pět pozic na 16. místo.\n\nPoté následovalo album \"MegaHu\", které vyšlo v květnu roku 1999 a bylo nahráno ve studiu Sono Records. Na přebalu desky se objevila fotka močícího bezdomovce z Košťan, o kterém kolovala fáma, že má „penis gigantických rozměrů“. V říjnu 1999 odjela skupina na koncertní šňůru po Česku. Turné měl poprvé na starosti Radek Havlíček a Petr „Panki“ Volek z agentury Pink Panther Agency. \"MegaHu\" se nakonec prodalo 50 000 kusů a skupina se poprvé ve své historii umístila v první desítce ankety Český slavík, konkrétně na deváté pozici.\n\nTéhož roku také kapela přešla od dosavadního managementu Sokol's Power Voice ke skupině Pink Panther Agency. Zároveň Kabáti změnili strategii koncertování. Místo velkého počtu koncertů v malých klubech začali upřednostňovat méně koncertování ve větších prostorách s profesionální zvukovou a světelnou technikou.\n\nV listopadu 2000 vyšlo album \"Go satane go\". V rámci reklamy na tuto desku byly vyvěšeny billboardy se slogany \"Go satane go\", které se nelíbily skupině důchodců. Ti podali oficiální stížnost k Radě pro reklamu se slovy, že se jedná o „urážku všech křesťanů, židovských obcí a muslimů žijících v Česku.“ Žádost byla zamítnuta, jelikož se nejednalo o urážku, ale pouze o parodii na slogany Go Ježíšku go od společnosti Eurotel. Celá záležitost se dostala do televizních zpráv a udělala tak skupině reklamu. K podpoře desky kapela vyrazila na turné a plně spolupracovala s Pink Panther Agency. Během turné Kabáti vystoupili v sedmi sportovních halách a celková návštěvnost byla kolem 30 000 fanoušků. Pražský koncert byl zároveň zaznamenán a později vydán jako první DVD kapely. Počet prodaných alb \"Go satane go\" se v té době vyšplhal ke 48 000 kopií. \n\nDalší album vyšlo v listopadu 2001 a jednalo se o kompilaci \"Suma sumárum\", která obsahovala 2 CD. Na prvním byl výčet v té době největších hitů skupiny, plus jako bonus předělaná verze písně „Má jí motorovou“ a nová píseň „Pohoda“. Ta se na kompilaci objevila na nátlak manažera skupiny a její nahrávání provázely projevy nespokojenosti ze strany textaře Špalka, kterému se vůbec nelíbila. Nakonec se ovšem stala jedním z největších hitů skupiny. Druhé CD obsahovalo zvukový záznam z koncertu z turné k předchozímu albu \"Go satane go\". Kompilace se nakonec prodalo přes 130 000 kusů, stala se v té době nejprodávanějším albem kapely a získala šestiplatinovou desku. \n\nNásledující rok Kabáti jako první České republice připravili turné, během kterého bylo pódium umístěno ve středu sportovních hal. Celkem turné navštívilo 60 000 fanoušků, čímž byla překonána návštěvnost minulého turné k albu \"Go satane go\". Na podzim téhož roku kapela odletěla do USA na své první větší turné v zahraničí. Poté bylo vydáno historicky první DVD skupiny nazvané \"Suma sumárum – Best of video\", čímž se kapela přidala k hrstce českých interpretů, kteří do té doby vydali DVD. Na něm se objevili jak videoklipy skupiny, tak záznam koncertu z turné Go satane go z pražské sportovní haly Tipsport arena. V Českém slavíku se Kabát umístil na třetím místě.\n\nDalším albem je deska \"Dole v dole\", která vyšla 14. října 2003 a následně se stala čtyřplatinovou. Před vydáním desky skupina koncertovala na Slovensku a v den vydání se přesunula do Česka, kde začalo halové turné. Kapela poprvé ve své historii vyprodala všechny zimní stadiony, ve kterých během turné vystoupila. V prosinci poté Kabát přebral ve Státní opeře Praha svého prvního zlatého slavíka v kategorii skupina roku. Následující rok kapela zvítězila v cenách Anděl v kategoriích album roku rock, skupina roku a nejprodávanější titul roku, kterého se v té době prodalo přes 78 000 nosičů. Poté skupina vyrazila na své první samostatné , během kterého vystoupila na deseti fotbalových stadionech v Česku a na jednom na Slovensku. Celková návštěvnost turné byla přibližně 180 000 fanoušků a průměr návštěvnosti na koncert 15 000 diváků. Ještě téhož roku Kabáti vydali DVD \"Kabát 2003–2004\". To obsahovalo záznam vystoupení z koncertu v pražské T-Mobile areně, záznam z koncertu na atletickém stadionu Slavia a dokument k turné 2004. Poté skupina s velkým náskokem obhájila první místo v Českém slavíkovi.\n\nNa jaře 2006 začali Kabáti pracovat na nové studiové desce. Podle původních plánů mělo album vyjít již v září téhož roku, ale kvůli nedopsaným textům se jeho vydání postupně odkládalo. Deska, která dostala název \"Corrida\", nakonec vyšla 8. prosince 2006. Kvůli tomu bylo původně podzimní turné odloženo na jaro roku 2007. Po pěti dnech prodeje získali Kabáti za album tříplatinovou desku za 45 000 prodaných kopií. Do konce roku 2006 se alba prodalo 56 900 kusů, za což skupina v roce získala cenu Anděl za nejprodávanější desku roku 2006. Skupina v roce 2007 vyhrála s písní „Malá dáma“ české kolo mezinárodní soutěže Eurovision Song Contest a postoupila do semifinále, které se konalo ve Finsku v Helsinkách. Do finále soutěže už ovšem nepostoupila. Krátce po návratu z Finska kapela vyjela na k tehdy poslední desce \"Corrida\". Tato koncertní šňůra čítala celkem třináct koncertů po fotbalových stadionech a celková návštěvnost se pohybovala okolo 240 000 diváků. Na konci roku poté Kabáti získali svého třetího zlatého slavíka v kategorii skupina roku.\n\nV roce 2008 získala kapela cenu Deska roku 2007 Allianz v kategorii Nejprodávanější interpret patnáctiletí za prodej 825 606 kusů alb. Poté vystupovala na českých a slovenských festivalech. Během vystoupení skupiny na festivalu Votvírák se podle pořadatele nacházelo v areálu přes 50 000 lidí. V listopadu vyšlo DVD \"Kabát Corrida 2007\", které obsahuje záznam koncertu z lehkoatletického stadionu na Slavii v Praze. Součástí balení byl i dokument z celého turné. Limitovaná edice obsahovala také knihu s fotkami, která však byla širší než samotný obal, takže musela být stažena z prodeje a znovu vydána v upravené verzi. Tento rok skupina opět zvítězila v anketě Český slavík a připsala si tak své čtvrté prvenství.\n\nJiž na začátku roku 2009 skupina oznámila, že pro tento rok chystá pouze jeden koncert pod širým nebem, který by měl být v září a byl by k příležitosti oslavy 20 let ve stejné sestavě. Do tohoto termínu chtěli Kabáti vydat také novou řadovou desku, což se ovšem nepovedlo. Výroční koncert byl nakonec stanoven na 12. září 2009 na louce u pražského letohrádku Hvězda. K příležitosti koncertu byly dovezeny speciální tribuny z Maďarska, které se používají při závodech Formule 1 na Hungaroringu. Zvukový aparát L'Acoustics o výkonu přes 500 000 W dodala společnost Black Box Music, pódium a zastřešení pro tuto událost zapůjčila Stageco, osvětlení bylo od firmy AC Lighting a na realizaci se podíleli odborníci z celé Evropy. Výbavou se tak jednalo o koncert na úrovni světových interpretů, jako jsou například AC/DC, The Rolling Stones, Robbie Williams nebo Metallica. Několik dní před koncertem manažer skupiny, Radek Havlíček, oznámil, že je již prodáno 50 000 vstupenek.\n\nNa koncertě, který začal přesně v plánovaných osm hodin večer, kapela zahrála 36 svých největších hitů od alba \"Má jí motorovou\" až po do té doby nejnovější album \"Corrida\". Celkem se nakonec dostavilo přes 60 000 fanoušků, čímž se Kabát vyrovnal koncertu Jana a Františka Nedvědových na pražském Strahově a předčil srpnový koncert Madonny na Chodově, jenž se uskutečnil ve stejném roce. Celé vystoupení na Vypichu kapela nahrávala a ke konci listopadu ho vydala na dvou DVD v rámci „živáku“ nazvaném \"Po čertech velkej koncert\". Na konci roku kapela s náskokem téměř 10 000 bodů porazila v anketě Český slavík skupinu Chinaski a vyhrála tak svého pátého slavíka.\n\nV roce 2010 získali Kabáti na konci listopadu zlatého slavíka v kategorii skupina, a to i přesto, že v Česku ani jednou nevystoupili a odehráli pouze čtyři koncerty na slovenských festivalech. Cenu za kapelu převzal Vladimír Kočandrle ze společnosti EMI, jelikož členové skupiny v té době pracovali na připravované desce. Dne 10. prosince 2010 vydali CD s názvem \"Banditi di Praga\". Přestože vyšlo pouhé tři týdny před koncem roku, stalo se s 68 000 prodanými kopiemi nejprodávanějším albem v Česku za rok 2010. S touto deskou Kabáti zároveň překonali hranici 1 000 000 prodaných nosičů, za což 21. dubna 2011 během vystoupení v pražské O areně obdrželi diamantovou desku. Stejnou desku dostal také jeden vylosovaný fanoušek skupiny, který si zakoupil poslední album \"Banditi di Praga\".\n\nBěhem nadcházejícího , které čítalo sedmnáct koncertů v halách po České a Slovenské republice, kapela zvolila variantu s pódiem uprostřed haly, která se osvědčila již na turné Suma sumárum v roce 2002. Díky této koncepci návštěvnost překonávala rekordy jednotlivých hal. Skupina pražský koncert v O areně zaznamenávala a následně vydala na CD a DVD pod názvem \"Banditi di Praga Turné 2011\", které se stalo tříplatinové. Ke konci roku kapela ještě získala svého sedmého zlatého slavíka a zároveň také cenu Anděl v kategorii nejprodávanější deska roku 2011.\nDalší rok kapela vystupovala pouze na festivalech a získala za turné k desce \"Banditi di Praga\" cenu OSA v kategorii koncert roku. Její baskytarista Milan Špalek zároveň obdržel ocenění jako nejúspěšnější textař roku.\n\nNa rok 2013 kapela nachystala turné s big bandem, které podle vlastních slov tajně připravovala téměř čtyři roky. Kvůli velké technické náročnosti mělo turné pouze šest zastávek v Česku a tři na Slovensku. Později Kabáti přidali ještě jeden koncert, a to ve svých rodných Teplicích na fotbalovém stadionu Na Stínadlech, který navštívilo více než 20 000 diváků. Celé scéna turné, které se jmenovalo , byla pojata ve stylu 30. let a designu klubů a kabaretů z té doby. Big band se ke kapele vždy připojil přibližně v polovině koncertu a zároveň s ním se odhalila také celá scéna, kterou doplňovaly tanečnice. Z největších hitů se ovšem bigbandovských aranží dočkala jen píseň „Dole v dole“, ostatní zahráli Kabáti bez big bandu.\n\nNa konci roku skupina oznámila, že se v roce 2014 vrátí na Vypich a uspořádá další výroční koncert. V listopadu 2013 zároveň vyšla reedice kompilace \"Suma sumárum\" původně vydané v roce 2001. Původní 2 CD byla upravena Vladimírem Fialou, takže se kvalita zvuku starších skladeb podobala kvalitě nových písní. Zároveň byly jako bonus přibaleny 2 DVD s videoklipy a záznamem koncertu z roku 2001, které původně vyšly v samostatné edici \"Suma sumárum – Best of video\" z roku 2002. Celá reedice byla balena v novém obalu a obsahovala aktuální fotky skupiny. Na konci roku kapela v anketě Český slavík skončila na úkor skupiny Kryštof na druhém místě, čímž byla přerušena série šesti vítězství v řadě.\nNa rozdíl od oslavy výročí v roce 2009, kdy Kabát odehrál pouze jeden koncert, přidala skupina během roku 2014 kromě avizovaného vystoupení na Vypichu také jeden koncert na Slovensku, a to na festivalu Topfest. Kapela původně plánovala vydat novou studiovou desku ještě před létem 2014, nakonec ale kvůli nedostatku textů, které píše Milan Špalek, nedodržela ani termín před výročním koncertem.\n\nCelý koncert, který se uskutečnil 13. září 2014, zahajovala jako předskokan vítězka soutěže Hlas Československa 2014 Lenka „Lo“ Hrůzová. Ta s frontmanem skupiny Josefem Vojtkem spolupracovala již během soutěže, jíž se v roli mentora také účastnil. Po jejím krátkém setu nastoupila dánská rocková skupina D-A-D, kterou si Kabáti pozvali jako speciální hosty. Stejně jako před pěti lety i tento rok Kabáti připravili show s kvalitním zvukem, spoustou světel a s pyrotechnickými efekty. Celé vystoupení bylo zároveň zaznamenáváno a později vydáno na DVD. Podle neoficiálních odhadů Po čertech velkej koncert II navštívilo celkem 75 000 lidí, což je největší počet lidí na jednom koncertu českého interpreta. Samotná kapela přesný počet diváků nezveřejnila, pouze uvedla, že přišlo víc lidí, než v roce 2009. Vzhledem k tomu, že několik dnů před i po koncertu pršelo, byla louka na Vypichu vlivem použití těžkých aut na odvoz techniky naprosto zdevastována, což vzbudilo protesty některých místních obyvatel. Management kapely pak na vlastní náklady dal celou louku do pořádku a znovu osel trávu. Na konci roku 2014 vyhrála skupina Kabát v anketě Český slavík zlatého slavíka s náskokem přibližně 7 000 bodů.\n\nV květnu 2015 vyšla dlouho odkládaná deska \"Do pekla/do nebe\", na níž se objevilo dvanáct písní. Pro toto album se kapela domluvila na spolupráci s producentem Yardou Helešicem, jelikož podle vlastních slov potřebovala „pořádně nakopnout“. Zároveň také zkoušela několik různých studií, včetně berlínského Riverside Studios, nakonec ale s ohledem na největší spokojenost preferovali spojení s mixem z českého Sono Records. Na albu se objevila píseň „Brousíme nože“, kterou kapela věnovala českým hokejistům. Tuto písničku zahrála na zahajovacím ceremoniálu mistrovství světa v ledním hokeji 2015, které se konalo v Česku. \n\nV rámci propagace alba se kapela vydala na open air turné po jedenácti městech v České republice. Během turné také odehrála jeden koncert na Slovensku, a to na festivalu Topfest. Na konci listopadu Kabáti ve státní opeře Praha převzali jubilejního desátého zlatého slavíka. Dne 15. prosince 2015 poté vystoupili na vánočním koncertu ve vyprodané O areně v Praze. Před koncertem kapela převzala od společnosti Pink Panther Media „pětiplatinovou“ desku za v tu dobu více než 50 000 prodaných nosičů CD \"Do pekla/do nebe\". Pár dní na to skupina vystoupila také ve vyprodaném brněnském klubu Sono Centrum.\n\nV dubnu 2016, pár dní před udílením ocenění Ceny Anděl 2015, kapela prohlásila, že byla z těchto cen „de facto“ vyřazena, jelikož album \"Do pekla/do nebe\" prodávala převážně v síti prodejen Tesco, které ovšem nehlásí prodeje alb Mezinárodní federaci hudebního průmyslu. Zároveň uvedla, že je schopná doložit, že Kabáti prodali koncovým zákazníkům za rok 2015 celkem 52 000 fyzických nosičů alba. Ceny Anděl 2015 nakonec vyhrála kapela Kryštof se svým albem \"Srdcebeat\", kterého se prodalo 28 753 kusů. OSA později oznámila, že podle nahlášených prodejů za rok 2015, jež obdržela od jednotlivých vydavatelů, nejvíce desek skutečně prodala kapela Kabát, a to přes 50 000 kusů. Na výsledky ocenění to ale již nemělo vliv.\nK písni „Valkýra“ z alba \"Do pekla/do nebe\" vyšel na začátku července 2016 videoklip, který byl nejdražší v historii kapely. V létě 2016 pak skupina objela Topfest, Vysočinafest a putovní festival Hrady CZ. V listopadu 2016 vyšel multinosič \"Kabát 2013–2015\", který obsahuje záznam z vystoupení v pražské O areně v rámci turné s big bandem z roku 2013, záznam z výročního koncertu na pražském Vypichu a jako bonus navíc poslední řadové CD \"Do pekla/do nebe\". Na konci listopadu kapela pojedenácté vyhrála Českého slavíka. Kabáti zároveň slavností večer zahajovali písní „Myslivecký ples“ z alba \"Do pekla/do nebe\".\n\nNa podzim roku 2017 kapela pro fanoušky připravila halové turné. Na něm bylo opět postaveno pódium uprostřed hal a skupina využívala především světelných efektů a projekce tvořené ze čtyř nad sebou umístěných pohyblivých oblouků. Zároveň během turné navštívila i taková města, v nichž dosud podle Vojtka nehráli. Mezi ně byl zařazen Chomutov, Třinec, Znojmo a Bratislavu. Celé turné bylo zakončeno ve vyprodané O areně, kde Kabáti zároveň vytvořili nový rekord této haly; 20 083 diváků. Ještě před tímto koncertem skupina převzala zlatého slavíka v anketě Český slavík Mattoni 2017 v kategorii Skupina roku. Za pár dní ho ovšem z vlastní iniciativy vrátila zpět agentuře, a to z důvodu neuznání hlasů skupině Ortel, která skončila na druhém místě. Její fanoušci totiž na sociálních sítích inicializovali akce, kde nabádali ostatní lidi k odesílání hlasů právě pro skupinu Ortel. Podle pořádající agentury Musica Bohemica se jednalo o porušení pravidel a proto této skupině nezapočetli hlasy z ročníku 2017, nýbrž z ročníku 2016. Skupině Kabát se toto zdůvodnění zdálo nedostatečné, vrátila tedy zlatého slavíka a požadovala po agentuře uvedení přesného počtu hlasů, jaké skupiny za rok 2017 dostaly, se slovy, že ráda přijme ocenění za své skutečné umístění, ať již bude jakékoliv. Poté, co se ke Kabátům připojil také zpěvák Michal David, který vrátil svého stříbrného slavíka v kategorii zpěvák, a od postupu ankety se začal distancovat také její generální partner, společnost Mattoni, zveřejnili pořadatelé skutečné výsledky za rok 2017. Podle nich se skupina Ortel opravdu umístila před Kabáty, a to s náskokem téměř 5 000 bodů. Pořadatelé zároveň uvedli, že byl jejich zásah „oprávněný“, na výsledcích zveřejněných při předávání cen nehodlají nic měnit. \n\nV roce 2018 skupina vystupovala na českých a slovenských hudebních festivalech, zároveň také začala připravovat nové studiové album.\n\nNa rok 2019 kapela již tradičně po pěti letech naplánovala oslavit své působení ve stejné sestavě, tentokrát třicetileté. Na začátku tohoto roku též skupina začala ve studiu Sono Records s producentem Milanem Cimfem s nahráváním nových písní. Na rozdíl od předchozích dvou oslav, kdy se uskutečnil pouze jeden koncert na pražském Vypichu, tentokrát skupina absolvovala malé koncertní turné, které nazvala Po čertech velký turné. Ještě před začátkem turné v květnu skupina vystoupila na střeše budovy Diamond Point, toto vystoupení bylo v rámci projektu rádia Impuls, které celý koncert živě vysílala. Během turné hudebníci postupně vystoupili na stadionech v Brně, Ostravě, Bratislavě, Teplicích, Praze a Plzni. První čtyři koncerty se odehrály v červnu, poslední plzeňský se uskutečnil v září 2019. Během pražského koncertu skupina s více jak třiceti tisíci fanoušky pozdravila zpěváka Karla Gotta a poblahopřála mu k jeho 80. narozeninám. Ota Váňa v rozhovoru pro fanklub Kabátu prozradil, že pražský koncert natáčela Česká televize, jejíž sestřih se odvysílal 31. prosince. V říjnu toho roku skupina otevřela nové multifunkční centrum O universum, jehož výtěžek šel pro nadaci Dejme dětem šanci. Při té příležitosti se kapela vyfotila do benefičního rockového kalendáře PÁLÍ!2020 . 16. října pak kalendář Josef Vojtek a Ota Váňa společně s dalšími hudebníky pokřtili v pražském klubu Roxy. Výtěžek z prodeje kalendáře byl určen na prevenci popálenin a pomoc popáleným dětem. Skupina se pro tento rok rozhodla pro ještě jeden komornější koncert v brněnském klubu SONO, který odehrála 10. prosince a tím završila tento rok. \n\nNa konci roku skupina ohlásila halové turné, chystané na konec roku 2020 a zahájila předprodej vstupenek. Kabát chce opět využít umístění pódia doprostřed hal, stejně tak jako v letech 2002, 2011 a 2017. Repertoár na turné kapela doplní novými písněmi, které chce do začátku turné vydat v podobě dlouho očekávaného alba. Nejraději by jej chtěla vydat na jaře tohoto roku. \n\nV rozhovoru pro pořad \"Ježkovy voči\", kam byli pozváni Tomáš Krulich s Hurvajsem, prozradili, že \"„muziky je dost“\" pro nové album a nové písně se skupina intenzivně učí na zkušebně. Termín vydání není vždy jistý, jak je u skupiny zvykem, vydání desky vždy závisí na textařovi Milanu Špalkovi a celkové spokojenosti skupiny. Tomáš Krulich přiznal, že by si nový repertoár rád zahrál co nejdříve, ovšem \"„nové pecky nejsou zatím natočené, zprodukované a otextované“.\" Ota Váňa již v červnu 2019 prozradil, že \"„máme nahraných už asi osm singlů“.\" Milan Špalek přiblížil: \"„Dneska už desky vydává málokdo, kapely vydávají singly a dávají je na sociální sítě. Jdou písničku po písničce a pak až vydají album toho, co hrají na koncertech. Už to není, že se čeká na desku. My jsme ale zvyklí jít opačnou cestou. A to nejprve vydat desku a pak koncerty.“\" \n\nVýběr hudby se podle Krulicha provádí u něho doma, kde se provádí tzv. „domácí zkouška“ a právě tam se scházejí Krulich s Váňou a Špalkem, kteří vyhodnocují jednotlivé skladby pro desku. Skupina nové album natáčí tradičně ve studiích SONO v Nouzově, kde své počiny nahrává od roku 1999 (album \"MegaHu\"), připomněl Hurvajs. Studiový materiál skupina ráda nahrává postaru, do magnetofonového pásu, \"„aby ta nahrávka byla teplejší, aby to neznělo digitálně“\" odkryl techniku nahrávání Tomáš Krulich.\n\n4. ledna 2020 by skupina měla zahrát českým fanouškům na \"Hockey Open Air 2020\" na stadionu Rudolf-Harbig-Stadion v Drážďanech, kde se utkají HC Litvínov proti HC Spartě. Ovšem Tomáš Krulich vystoupení okomentoval slovy: \"„není to o nás, ale o hokeji“.\" \n\nTurné 2020 chystané na podzim tohoto roku, zavítá skupina po roce do krajských měst, ale i větších okresních měst mezi ně byl zařazen Chomutov, Třebíč a neokresní Třinec. Management skupiny plánuje také slovenskou část turné, kde by koncerty měli být v Bratislavě, Košicích, Žilině a Zvolenu.\n\nPřestože byla skupina založena původně jako thrashmetalová, tento styl Kabátům vydržel pouze do vydání jejich debutové desky \"Má jí motorovou\". Poté se začali postupně přibližovat k hard rocku, klasickému rocku a bigbítu. Zpěvák Josef Vojtek v roce 1993 řekl, že Kabáti hrají „přímočarej rock 'n' roll“. V textech se v začátcích skupiny objevovaly hlavně vulgarity, sexuální motivy a opěvování opilosti. Těchto motivů ovšem od vydání desky \"Colorado\" ubylo a začaly se objevovat především jednoduché a humorné texty, ve kterých je často komentováno politické nebo sociální dění v Česku a ve světě. V některých skladbách zároveň Kabáti začali kombinovat další hudební styly jako například country. Také odehráli jedno koncertní turné za doprovodu big bandu, jinak ale běžně vystupují jako klasické rockové kvarteto (dvě kytary, baskytara, bicí) se zpěvákem.\n\nVeškeré texty, až na pár výjimek, píše ve skupině Milan Špalek. Vždy k tomu ovšem potřebuje prvně slyšet hudbu, podle které pak text napíše. Tu skládá dvojice kytaristů Ota Váňa a Tomáš Krulich. Všechny texty jsou psané v češtině. O anglickém textu uvažovali u písničky „Malá dáma“ k příležitosti vystoupení na evropské hudební soutěži Eurovision Song Contest, nakonec se ale podle Špalka rozhodli, že „nebudou podlejzat“. Vojtek ještě doplnil, že „jsou Češi, tak zpívají česky“.\n\nHudební styl skupiny je občas urážlivě označován jako agro metal, a to především kvůli začátkům skupiny a přebalu desky \"Má jí motorovou\". Na ten se totiž Kabáti nechali nafotit ve vepříně spolu s prasnicemi a traktorem. Členové kapely totiž nechtěli napodobovat americké skupiny a rozhodli se dle vlastních slov působit jako „naprostí burani“. Kytarista Tomáš Krulich je znám tím, že na koncertech kouří cigarety. Podle vlastních slov si jich za vystoupení zapálí kolem sedmi. Některé ovšem po chvíli uhasí, jelikož musí zpívat. Druhý kytarista Ota Váňa zase na koncertech téměř vždy nosí kšiltovku. \n\n\n\n\n\n\n\nTelevizní filmy\n\n\n"}
{"id": "32390", "url": "https://cs.wikipedia.org/wiki?curid=32390", "title": "Náměsíčníci", "text": "Náměsíčníci\n\nNáměsíčníci (v originále německy \"Die Schlafwandler\") je románová trilogie rakouského spisovatele Hermanna Brocha. Kniha patří mezi přední díla moderní evropské prózy.\n\nČesky byl román vydán v roce 1966 v překladu Rio Preisnera (verše přebásnil Josef Suchý).\n\nHermann Broch začal s literární tvorbou až ve zralém věku. \"Náměsíčníci\" byli jeho prvním románovým dílem a vytvořil je během čtyř let, 1928 až 1932. V roce 1932 pak vyšla kniha, jejíž celý titul zní \"Die Schlafwandler: Ein Romantrilogie: Passenow; oder, Die Romantik - 1888, 1931; Esch; oder, Die Anarchie - 1903, 1931; Huguenau, oder, Die Sachlichkeit - 1918.\" (česky \"Náměsíčníci|Náměsíčníci: Pasenow neboli romantika, 1888; Esch neboli anarchie, 1903; Hugenau neboli věcnost 1918.\").\n\n\"Náměsíčníkům\" předcházely kratší texty, které Broch vydal ještě před zahájením práce na románu (řada esejů napsaná během první světové války a po ní) a následovaly je další práce, zejména eseje ze 30. let, týkající se umění, estetiky, ornamentu a kýče.\n\nBrochova dlouholetá přítelkyně, vídeňská žurnalistka Ea von Allesch, byla modelem Ilony v druhém díle trilogie.\n\nNáměsíčníci se setkali s velkým čtenářským ohlasem, který vedl některé Brochovy současníky (Robert Musil) ke kritickému postoji k jejich skutečné hloubce záběru či zpracování. Později se toto Brochovo dílo stalo jakýmsi emblémem \"prestižního intelektualismu\" – s ironickým odstupem od tohoto jevu se můžeme setkat například ve filmu Michelangela Antonioniho Noc (La Notte, 1961)\n\nNáměsíčnictví představuje v trilogii iracionální jistotu, jež vede své protagonisty k jejich cílům. Tato cesta může znamenat manželství bez lásky, udavačství či vraždu. Zároveň se tak dotyční jedinci udržují v systému svých hodnot, takže jejich činy se jim jeví jako správné a jediné možné.\n\nPrvní část trilogie je situována do roku 1888 a je nadepsána jako \"Pasenow neboli Romantika\". Šestadvacetiletý důstojník Jáchym von Pasenow, zastánce racionality a řádu a zároveň bašta společenských předsudků své doby, řeší morální i emocionální dilema, milostný vztah k české číšnici a společnicí v důstojnickém kasinu a pozdější sboristce Růženě Hruškové či manželství se stavovsky rovnou, urozenou a ctnou Alžbětou von Baddensen. Na jedné straně erotický prožitek, na druhé straně ctnost a mravní čistota, mezi nimi se Pasenow zmítá, veden svým mefistofelským přítelem, obchodníkem Eduardem Bertrandem, svým protipólem. Jáchym si zakládá na své armádní kariéře a vojenská uniforma se mu stala kultem; Bertrand armádu opustil a věnuje se zámořskému obchodu a cestám. Zatímco poměr k Růženě znamená vzájemný vroucí sexuálně konzumovaný vztah, svatbou s Alžbětou, připomínající Pannu Marii, chce Jáchym uchránit její čistotu a zabránit tak „pošpinění světice“.\n\nJako protiváha Jáchymovu romantismu stojí Bertrandova pragmatičnost, cynismus a latentní homosexualita. S těmito motivacemi manipuluje vztahy kolem sebe a řídí osudy Jáchyma, Růženy i Alžběty. Pod Bertrandovým vlivem volí Pasenow Alžbětu, s níž vstupuje do chladného a citově prázdného manželského svazku.\n\nDruhý díl, \"Esch neboli Anarchie\" se odehrává v roce 1903. Účetní August Esch je propuštěn a nachází si nové zaměstnání u mannheimských Středorýnských loděnic, jejichž prezidentem je Eduard Bertrand z prvního dílu trilogie. Esch opouští své známé v Kolíně nad Rýnem, přítele a odboráře, mrzáka Martina Geyringa či hospodskou Gertrudu Hentjenovou, přezdívanou „matka Hentjenová“, aby nalezl nové známosti v Mannheimu, mj. kolegu Baltasara Korna a jeho vdavek chtivou sestru Ernu.\n\nEschův osud dostane zcela nový směr i rychlost, když pronikne do společnosti divadelníků provozujících varieté. Zvlášť jej pohne osud uherské dívky Ilony, asistentky vrhače nožů Teltschera, jíž vnímá jako „ukřižovanou“ a snaží se její osud za jakoukoli cenu změnit k lepšímu. Opouští bezpečné místo účetního ve Středorýnské a v Kolíně pomáhá zakládat revue s ženskými zápasy. Jednou z adeptek je i zestárlá a opuštěná Růžena Hrušková, bývalá milenka Jáchyma Pasenowa, která se nyní živí jaké číšnice v hospodě. Zápasy žen vynášejí a Esch se připravuje na cestu do Ameriky, kam chce vzít i Gertrudu Hentjenovou, s níž, přes její počáteční odpor, navázal milostný poměr.\n\nKdyž je při demonstraci zatčen Eschův přítel Geyring, rozhodne se Esch pomstít ho zavražděním majitele Středorýnské Bertranda, symbolizujícího pro něj kapitalistický útlak nad bezmocnými. V napůl snové návštěvě u Bertranda však od činu ustoupí. Bertrand však přesto umírá, spáchá sebevraždu.\n\nEsch zůstává v Německu; o peníze ze zápasů přišli podvodem jejich společníka Gernertha; a žení se s „matkou“ Hentjenovou.\n\nPoslední díl trilogie, nazvaný \"Huguenau neboli Věcnost\" se odehrává v roce 1918, v posledním roce první světové války. Jedná se o strukturně nejrozvrstvenější vyprávění. Krom propojení osudů Pasenowa, Esche a bývalého obchodníka a válečného zběha Viléma Huguenaua obsahuje ještě příběh berlínské dívky Marie z Armády spásy, měšťanské paničky Hanny Wedlingové, jejíž muž je na frontě a osudy několika pacientů i zaměstnanců vojenské nemocnice. Do prózy je integrálně zapojen esej nazvaný „Rozpad hodnot“. Příběh berlínské dívky z Armády spásy je psán v pravidelném rýmovaném verši a traktuje bezbarvost emocionality jedinců ponořených do povinností, které jim diktuje jejich bigotní víra.\n\nHlavní dějový proud dílu Huguenau je tento: do městečka v povodí Mosely přichází válečný zběh Vilém Huguenau a s pomocí velitele města, majora Jáchyma von Pasenow získává podíl na místním listu, který vydává tiskař August Esch. Do obchodních intrik postupně vtkává celé městské představenstvo. Jeho obchodnický duch mu nebrání lhát, donášet a v posledních dnech války dokonce znásilnit Eschovu ženu a samotného Esche zavraždit. Huguenau opouští město nepotrestán jako doprovod zraněného majora Pasenowa, vrací se do rodného Alsaska a vede spokojený obchodnický život.\n\nEsej nazvaný Rozpad hodnot je Brochův exkurz do filozofie i dějin společnosti a morálky. Celý cyklus krom obrazu německé společnosti na rozhraní 19. a 20. století dokumentuje a dokládá postupný rozvrat hodnot a rozpad společnosti v chaos, počínaje středověkem, kdy veškeré lidské úsilí i hodnoty směřovaly k Bohu skrze teologii, přes renesanci, v níž původní středověkou zbožnost nahrazují zákon logiky a zákon ekonomie, až k Brochově době, kdy jedinci individualizované společnosti vytvářejí své vlastní, osobní systémy hodnot, které však tím, že nejsou sdílené celospolečensky, neposkytují dostatečnou oporu a vedou k sebedestrukci (morální jako u Huguenaua či fyzické jako u Hanny Wedlingové) či chaosu (náboženský chaos).\n\nTéma hodnot a jejich významu v životě jedince je ústředním motivem knihy. Všichni protagonisté s němu nějakým způsobem vymezují.\n\nJáchym Pasenow stále věří v hodnoty ustavené církví a nepochybuje o nich; jsou to mj. řád, morálka a čest, jejímž nejdokonalejším symbolem je Jáchymova vojenská uniforma. Je hrdý na svého bratra, který padl v souboji za čest, což Bertrand komentuje slovy: \"“Ale nejpodivnější na tom je, že člověk žije ve světě strojů a železnic a v téže chvíli, kdy jezdí železnice a pracují továrny, stojí proti sobě dva lidé střílejí na sebe.“ Ztratil už jakýkoliv smysl pro čest, řekl si Jáchym, a přesto se Bertrandův názor zdál přirozený a samozřejmý.\" (Hermann Broch: \"Náměsíčníci\". Str. 45 v českém vydání).\n\nPasenowův příběh vrcholí jeho svatební nocí, kdy se on i nevěsta bojí možného sblížení a všemožně je oddalují, až Pasenow usne na její posteli oblečený v uniformě, symbolu stavovské hrdosti a cti.\n\nOproti Jáchymovi Esch také ví, že existují pro člověka zásadní hodnoty jako řád, věrnost, spravedlost, atd., ale neví, jaký nabývají obsah. Jeho osud je jakési tápání ve snaze naplnit svůj život těmito hodnotami, navrátit do světa řád (za tímto účelem se snaží zachránit Ilonu, pomáhat odborům, být věrný i nevěrný matce Hentjenové, odjet do Ameriky a legitimní prostředky, které volí, mohou být i vražda či udání na policii) a bojovat proti narušitelům tohoto řádu (podvody bývalého nadřízeného Nentwiga či homosexualita Bertranda).\n\nHuguenau už jako jediné kritérium vidí vlastní zisk a jím se řídí ve svých činech. Svým závěrečným zločinným počínáním dosahuje Huguenau tzv. „nulového bodu“, momentu, kdy už opustil hodnoty jednoho morálního systému a ještě nepřijal hodnoty druhého. \"[…] na přechodu z jednoho systému hodnot k druhému se musí projít oním nulovým bodem atomizace hodnot, musí se projít pokolením, které je bez vztahu k starému i novému systému hodnot, a právě touto bezvztažností, touto takřka šílenou lhostejností k cizímu utrpení, tímto nejradikálnějším odmrštěním hodnot historicky ospravedlňuje krutou nevšímavost k humanitě, příznačnou pro revoluční doby.\" (Hermann Broch: \"Náměsíčníci\". Str. 553 v českém vydání).\n\nV okamžiku, kdy Huguenau už nabyl nových hodnot (v jeho případě hodnot maloměstského obchodníka a opustil hodnoty zběha bojujícího o přežití), zásadně redefinoval celou svou osobnost. \"Huguenau se dopustil vraždy. Časem na ni zapomněl, nemyslel už na ni, zatímco kdejaký zdařilý kšeftařský úskok […] si vryl do paměti.\" (Hermann Broch: \"Náměsíčníci\". Str. 546 v českém vydání).\n\nTrilogie \"Náměsíčníci\" má komplikovanou vnitřní stavbu, která se velmi blíží kompozici Joycova Odyssea. V závislosti na obsahu volil Broch také formu jednotlivých částí (proměnlivý jazykový styl od nejpěstěnějšího při líčení osudu důstojníka Pasenowa k běžně věcnému v příběhu válečného zběha Huguenaua; esejistický jazyk popisu rozpadu hodnot; verše v příběhu dívky z Armády spásy, drama, novinový styl, korespondence, aforismy atd.).\n\nStejně kompozičně propracované jsou i jednotlivé osudy příběhu. V první části tvoří Jáchym von Pasenow a Bertrand dva póly logiky a Alžběta a Růžena dvě podoby lásky. V druhé části tyto póly tvoří impulsivní Esch, snažící se o nápravu světa, byť by měla vražda být odčiněna vraždou a vyrovnaný Geyring, chtěje dosáhnout změny společnosti pokojnou cestou a jako třetí, silně nábožensky založený trafikant Fritz Lohberg, budoucí manžel Erny. Proti nepřístupné a upjaté Gertrudě Hentjenové stojí povolná Erna Kornová a jako třetí lhostejná a tajemná Ilona.\n\nPoslední díl je propletencem osudů konce války; téměř až fanatický náboženský agitátor Esch stojí proti oportunistickému Huguenauovi; vnitřně prázdná Hanna Wedlingová proti obětavé sestře Martě, která si však svou existenci nijak neuvědomuje a nikam nesměřuje; zmrtvýchvstalý zedník Gödicke znovu formující svou osobnost poté, co byl zavalen v zákopu proti stále pasivnějšímu majoru Pasenowovi, jenž upadá v závěru knihy po automobilové nehodě do bezvědomí a válečném invalidovi a alkoholikovi Jareztkém snažícímu se najít nový směr svého života. Jednotlivé příběhy se navzájem vyvažují a kontrastují, všechny pak tvoří románovou protiváhu eseje o rozpadu hodnot.\n\nStudie Rio Preisnera o románové trilogii \"Náměsíčníci\" vyšla jako doslov stejnojmenné knihy a ve výboru Preisnerových textů.\n\n\nDílem \"Náměsíčníci\" se zevrubně zabýval také Milan Kundera. Jeho esej o \"Náměsíčnících\" však nebyla nikdy přeložena do češtiny.\n\n"}
{"id": "32391", "url": "https://cs.wikipedia.org/wiki?curid=32391", "title": "Ea von Allesch", "text": "Ea von Allesch\n\nEa von Allesch (11. květen 1875 Vídeň – 30. červenec 1953 Vídeň) byla rakouská novinářka a spisovatelka, přední dáma vídeňského kulturního života meziválečného období.\n\nEa von Allesch, rozená Emma Elisabeth Täubele, jedno z dvanácti dětí vídeňského brusiče a optika Karla Täubeleho a jeho ženy Aloisie, začínala svou životní dráhu jako modelka pro akty malířů vídeňské akademie. Později se začala věnovat profesi žurnalistky zejména v oblasti módy. \n\nJejím prvním manželem byl německý obchodník a knihkupec Carl Theodor Rudolf, s nímž měla dceru Ellu Dorotheu (1896–1943). Z tohoto manželství si však také odnesla traumatickou neurózu, jež se později negativně projevila v jejích dalších vztazích k mužům. Ovšem díky knihovně svého muže se Emma mohla věnovat studiu a složila maturitu. Poté, co Rudolf přišel v roce 1899 o téměř všechen majetek, jej opustila a vrátila se do Vídně. V té době také přijala umělecké jméno “Ea”, sloučení iniciál vlastního jména Emma a matčina jména Aloisie. \n\nVe Vídni se stala proslulou „vídeňskou múzou” a „nekorunovanou královnou Café Central”, kde kolem sebe sdružovala skupinu umělců. Tak se stala blízkou přítelkyní spisovatele Hermanna Brocha, s nímž nejprve prožila milostný poměr a později více jak dvacetileté přátelství, během něhož si vyměnili desítky dopisů. Broch ji charakterizoval jako \"„neurotickou, frigidní a nanejvýš sadistickou”\". Stala se mu předobrazem artistky Ilony v druhém díle románové trilogie \"Die Schlafwandler\" (česky \"Náměsíčníci\"). Mezi její další přátele patřili rakouští spisovatelé Arthur Schnitzler a Robert Musil, který ji zobrazil ve svém dramatu \"Vinzenz und die Freundin bedeutender Männer\" (česky \"Vincenc neboli přítelkyně významných mužů\") či básník Rainer Maria Rilke, jenž jí věnoval báseň. Jako model stála malířům Gustavu Klimtovi i Egonu Schielemu. \n\nV roce 1904 se seznámila s literárním kritikem Johannesem von Allesch, za nějž se provdala roku 1913. Během manželství však spolu netrávili mnoho času (dílem také proto, že Allesch rukoval do první světové války a definitivní rozluka přišla v roce 1936. \n\nBěhem druhé světové války pečovala o Brochovu matku, která zůstala ve Vídni, ovšem záhy byla Johanna Brochová pro svůj židovský původ poslána do koncentračního tábora, kde zemřela. Ea von Allesch zemřela ve Vídni v roce 1953.\n"}
{"id": "32394", "url": "https://cs.wikipedia.org/wiki?curid=32394", "title": "Jemnice", "text": "Jemnice\n\nJemnice ( ) je městem ležícím v okrese Třebíč v Kraji Vysočina, jihozápadně od města Třebíče. Nadmořská výška obce je 470 metrů nad mořem. Obec patří do správního obvodu obce s rozšířenou působností Moravské Budějovice. Žije zde obyvatel.\n\nPrvní zmínky o Jemnici jsou již z roku 1227. Historické jádro města je městskou památkovou zónou. V roce 2013 schválilo Ministerstvo kultury zápis jádra jemnické historické slavnosti Barchan („Běh o barchan“) na Seznam nemateriálních statků tradiční a lidové kultury ČR. Jemnice se pro rok 2020 hodlá ucházet o titul Historické město roku.\n\nV roce 2018 byla nedaleko autobusového nádraží vybudována pumptrack dráha pro cyklisty. V roce 2019 měl být dokončen v obci koupací biotop, který se nachází na místě bývalého koupaliště. Otevřen měl být dne 1. července 2019. Je připraven na 400 návštěvníků, rozměry jsou 50 na 30 metrů. Součástí je velký tobogán, bylo připraveno i nové zázemí v budově poblíž. Technika vymění vodu v celém koupališti za den a půl, v laguně se biologicky i mechanicky čistí od sinic. Zásobování vodou je provedeno pomocí podzemního vrtu. Celková cena nového koupaliště dosáhla 28 milionů Kč. V roce 2019 bylo oznámeno, že společnost Detail.CZ plánuje v Jemnici postavit novou výrobní halu.\n\nStarostou byl do roku 2018 Miloslav Nevěčný, od roku 2018 je jím Miloň Slabý. Na rok 2020 je v městě plánován rozpočet 110 milionů Kč.\n\nNázev města Jemnice (Jamnic, Gemeniz, Gemnyc, Jamnice) poukazuje na jeho hornickou tradici, sídlo „jamníků“ (horníků) či místo, kde se dolovalo (Jamnice, Jemnice, Jemnička, Jemniště i Jámy), tedy „Jamné místo”. Původ pomístního jména „jáma“ najdeme v zaniklém německém apelativu „Gruba“ (z něm. Grube = jáma). Zatímco v historických pramenech uváděná těžba zlata je v Jemnici založena pouze na falzu, stříbro se u Jemnice skutečně dolovalo a starší románská osada Podolí s kostelem zasvěceným sv. Jakubu, tehdejšímu patronu havířů, bývala hornickou osadou.\n\nMapování z roku 1824 uvádí polní tratě: Bažantnice, Smrček, Za Šibenicí (Nad Šibenicí), Pod Smrčkem, V Dílech za cihelnou, Za cihelnou, Wleží Hora (Rovný Hory), Padielky k Loučce, U Havířských jam, Díle k Stráži, Druhý Díle k Stráži, Swiceník, V Jemničkách, Na Jemničkách (Gemnickach), Theinitzer Mühle, U Denyse (Denyze), Nad Sádky, Díle k Podolí, Na Strážnych rybníčkách, Nad Landowy, Za zahradou, Podolí, Nad Rasovnou, Kopaniny, Jaborer Berg, Předlisech (Na Předlišku), Jaworny Kopec, Berg nebo Rothen Mühl, Leithen nebo Rothen Teichl (Nivky za Červenym rybníčkem), Kundalka Leithen, Wawara Wald, Za Červeným rybníčkem, Obern Zlabe, Moderazky Koppetz, Za Svatým Vítem, Za panskou zahradou, Díle u Police, Druhé Díly u Police, Dolní Strachowetz (Strachovec), Horní Strachowetz.\n\nPrvní počátky osady v Podolí jsou spojeny s nedalekým hradem Bítovem, střediskem brněnsko-znojemského údělu, po roce 1101 znojemského údělného knížectví a nakonec vydělené bítovské provincie, z kterého byla od 12. století řízena kolonizace dosud téměř neosídlených lesů Českomoravské vrchoviny. Poprvé je město Jemnice zmíněno v písemných pramenech roku 1227, kdy Přemysl Otakar I. pověřil správce bítovské provincie Petra prodejem lovětínského újezdu louckému klášteru. V 90. letech 13. století postoupil český král Václav II. hrad Bítov Raimundovi z Lichtenburka, který jej získal v roce 1307 od Jindřicha Korutanského do svobodného dědictví. Jeho správní úlohu pak přebral zeměpanský hrad v Jemnici. První písemná zmínka v zemských deskách (Liber domini Erhardi de Cunstat primus) o jemnické provincii pochází z roku 1348, kdy jsou ve výčtu přísedících u zemského soudu v Brně uvedeni znojemští a jemničtí úředníci (Snoymensis et Jempnicensis beneficiarijs).\n\nNa základě archeologického průzkumu z roku 1995, který byl prováděn v lokalitě současného zámku, se pravděpodobně původní knížecí dvorec nacházel na pravém břehu řeky Želetavky, v lokalitě u kostela sv. Jakuba Většího. Ve 13. století za vlády Přemysla Otakara II. pak došlo k přeložení osady na strmý ostroh na levém břehu řeky. Z románské rotundy neznámého svěcení se zachovala jen její kamenná věž, sloužící dlouhá století jako zvonička kostela.\n\nNěkteří starší historikové a vlastivědní pracovníci (zejména vídeňský profesor August Prokop, Dr. J. L. Červinka a Ing. K. Bakeš) zastávali názor, že loď stávajícího kostela sv. Jakuba a tato románská věž jsou zbytky bývalého knížecího dvorce z 11. až 12. století. Podle nich se měl v místě kostela sv. Jakuba nacházet knížecí palác, postavený kolem roku 1100 královnou vdovou Svatavou Polskou, která zde měla prožít část svého života a odtud usmiřovat své znepřátelené příbuzné, po ní pak i někteří její synové, vnuci a další Přemyslovci (např. Jaromír Jemnický, syn Bořivoje II. a Helbirgy Babenberské, Děpolt I. či Svatopluk Jemnický).\n\nUvedená tvrzení opírali o některé dochované stavební prvky, jako je třeba tvar původní zdi a způsob spojení paláce a kostela do jednoho celku, kdy zeď zůstala zachována jako opětný pilíř později přistavěné presbytáře, z oblého tvaru zakončení zdiva v dolní části válcové věže, které kopírovalo kruhovou stavbu, nebo o archeologickým průzkumem potvrzenou skutečnost, že rotunda měla proporce odpovídající typu velkomoravských kostelů. Románský dvorec tak podle nich nebyl vystavěn jako celek na zelené louce, ale válcová věž na západní straně a palác na straně jižní byly přistavěny k již existující rotundě. Z faktu, že válcová věž byla v horní části opatřena ochozem, se usuzuje na její obranný charakter.\n\nNejvýznamnější stavební úpravy kostela sv. Jakuba proběhly na počátku 16. století a dotýkaly se nejen samotného kostela, ale i jeho okolí. Například na východní straně byla postavena nová opěrná zeď, čímž došlo k rozšíření celého prostoru a bylo možné postavit nové (gotické) kněžiště. Jeho žebrová klenba má hvězdicový tvar a plochy klenebních polí vyplňují malby datované rokem 1515. O tři roky později bylo k severní straně kněžiště umístěno kamenné sanktuárium. K zaklenutí kostelní lodi a vestavění kruchty došlo až po požáru v roce 1832; do té doby měla loď plochý trámový strop.\n\nKostel sv. Jakuba v Podolí sloužil jako farní až do roku 1658, kdy byla fara přenesena do města a úlohu farního kostela převzal kostel sv. Stanislava. Samostatná obec Podolí měla svého rychtáře, který skládal účty jemnické vrchnosti, samosprávu a vlastní rozpočet si podrželo až do roku 1921, kdy došlo ke sloučení. Podolské posvícení se slavívalo v den zasvěcení kostela, tj. na sv. Bartoloměje.\n\nZaložení hradu je připisováno Přemyslu Otakaru II., jeho dokončení pak Václavu II. Samotné město, přeložené na výběžek náhorní planiny na protějším břehu Želetavky, prošlo do této doby zakládající fází a k jeho úplnému zformování s hlavní opevňovací hradbou přikročil Jan Lucemburský. Na počátku 14. století získali páni z Lichtenburka do dědičné lenní držby hrad Bítov a provinční správu převzal jemnický hrad. Město Jemnice se tak stalo hospodářským centrem provincie.\n\nJemnici s prostorným tržištěm chránil na východní straně hrad se třemi nárožními věžemi, na němž byli koncem 13. století zmiňováni purkrabí, v roce 1295 Tymo (purcrauius de Gemnicz) a roku 1298 Jan z Benešova, předek pánů z Bučovic. Předhradí se rozprostíralo až k Velké (Horní, východní) bráně, která stála mezi hradem a severovýchodním nárožím městského opevnění. K Velké bráně se sbíhaly cesty od Moravských Budějovic, Znojma a Drosendorfu, od druhé Dolní brány (též Malé) v severozápadním cípu města cesta pokračovala po úbočí dolů k brodu či mostu přes Želetavku do Podolí, odkud se pak větvila ve směru na Staré Hobzí – Slavonice a druhým směrem na Dačice. Vzhledem k tomu, že ve městě chyběl kostel, sloužil kostel sv. Jakuba v Podolí jako farní. Na náměstí zprvu stála kaple, ke které byl v poslední čtvrtině 14. a počátkem 15. století přistavěn filiální kostel sv. Stanislava. Na přelomu 14. a 15. století došlo k zesílení fortifikace. Parkán o šířce 4–10 m obíhaly ještě dva příkopy.\n\nDolování stříbra se odrazilo u jemnických měšťanů zlepšením jejich majetkové situace, například jemnický rychtář Jindřich vlastnil ves Pálovice (r. 1349), paní Ofka z Jemnice a její syn Adam zboží v Chotěbudicích (r. 1358), rychtářská rodina Mikuláše a Martina (též Martin z Radotic či z hradu Holoubka), pozdějšího mincmistra brněnského, vlastnila většinu osad v okolí Jemnice a z části na Hrotovicku, jemnický měšťan Mikuláš a jeho manželka Strežna ves Hornice, čtvrtlán v Lomech, další měšťan Mikuláš, původem ze Slavonic, ves Lomy (r. 1373) a s Heřmanem z Hradce a Ješkem z Němčic ves Hradištko se dvěma poplužími, dvěma mlýny a dvěma rybníky (r. 1379), Hirš (Hirsso, Herso, Herš) z Jemnice (farář ze Stonařova a bratr Filipa z Police) koupil úrok z obilí na mlýně v Cedlicích.\n\nBěhem husitských válek se husité pokusili několikrát zmocnit Jemnice, avšak pozice Zikmunda a jeho zetě Albrechta byla za pomoci měst a hradů na jihozápadní Moravě silnější. Za věrné služby pak český král Albrecht II. potvrdil městu roku 1428 všechna dosavadní městská privilegia. Svízelná finanční situace jej v roce 1433 donutila zastavit Jemnici Janu Bítovskému z Lichtenburka. I když město zůstalo královským, takové svobody a hospodářského rozmachu jako za Lucemburků už nenabylo.\n\nNeustálé spory Arkleba z Boskovic s jemnickými měšťany vyvrcholily roku 1525, kdy Jemnici postoupil Janovi z Perštejna a na Helfštejně, hejtmanu markrabství moravského. Nový majitel městu povolil roku 1529 stavbu městského vodovodu, upravil městské právo vařit pivo a stanovil daň z domu, což pak stvrdil i král Ferdinand I. Za Pernštejnů došlo pravděpodobně k dokončení městského opevnění (linie rondelové fortifikace před hradem s okrouhlým barbakánem Velké brány).\n\nV roce 1530 propustil Ferdinand I. Habsburský Jemnici z manství a udělil ji v svobodné dědictví Jindřichovi Meziříčskému z Lomnice.\n\nBěhem náborové akce do Národního souručenství (NS) v Jemnici a na soudním okrese se z celkového počtu 3 458 mužů přihlásilo 3 435, což činilo 99,5 %. V 16 obcích soudního okresu byl výsledek náborové akce stoprocentní. Přihlásili se všichni mužové starší 21 roků. V Jemnici samé se přihlásilo ze 1 033 mužů starších 21 roků 1 025 mužů. Okresní vedení Národního souručenství schválil inž. Karel Staněk, krajský vedoucí NS: zástupce vedoucího br. Ant. Simandl (rolník, Jemnice-Podolí), druhý zástupce vedoucího Fr. Plechl (rolník, Louka), jednatel br. Jan Brychta (malorolník, Budkov), hospodář br. Jos. Šenda (rol. syn, Menhartice), sociální činovník br. Fr. Bulant (skladník, Police), propagační činovník br. Miloslav Knessl (úředník, Jemnice); samosprávný br. Jan Břečka (obchodník, Jemnice), zapisovatel br. Josef Čapek (zřízenec státních drah v Jemnici). Dále byla zřízena místní organizace „Mládež Národního souručenství” (MNS).\n\nOkresním náčelníkem Mládeže Národního souručenství byl jmenován br. Josef Šenda z Menhartic, jeho zástupcem br. Bohumil Kreuzwieser z Jemnice. Dalšími funkcionáři byli jmenováni: jednatelem br. František Pokorný (rolnický syn z Třebětic), hospodářem br. František Králík (z Pálovic), kulturním referentem br. František Bína z Jemnice, hospodářským referentem br. Miroslav Marek (z Menhartic), sportovním referentem br. Jan Mauritz z Jemnice, dívčí referentkou s. Vlasta Dvořáková (abiturientka z Jemnice). Okresní výbor mládeže NS jmenoval v každé obci dva zmocněnce z řad mládeže. Odběr krajinského tisku byl ve všech MNS povinný, doporučen byl týdeník „Západomoravská Stráž”, list Národního souručenství pro Jihlavský kraj.\n\n\nJemnice má dvě vzácné památky na své dějiny: sochu, která je lidově označována jako „Kamenná panna“, a svatovítskou slavnost zvanou „Barchan“. Je přirozené, že neznámý původ obou památek odedávna zajímal občany města a existují pověsti, které je vysvětlují. Původ „Kamenné panny“ klade lidová až k samým základům města Jemnice, původ svatovítské slavnosti „Barchan“ do dob největšího rozkvětu bohatstvím a svobodami kdysi oplývajícího města.\n\nRodilí občané pod pojmem „svatovítská slavnost Barchan“ dlouho rozuměli slavnost mající dvě části – církevní a světskou. Dopolední část (církevní) se skládala z procesí (pouť) ke kostelíku sv. Víta a slavné mše, odpolední část (světská) z běhu čtyř mládenců oblečených v krojích, na který navazovala zábava a tanec. Pojmenování slavnosti je odvozeno od látky barchet, kterou obdrží vítěz běhu.\n\nPrvní zmínka o slavnosti pochází z roku 1713 a praví se v ní:\nZe zprávy vyplývá, že v roce 1713 měla slavnost ustálená pravidla a byla tedy slavena již delší dobu. Pravidla se však v průběhu doby měnila a dnes má slavnost jiný průběh než tomu bývalo dříve. Lze rozeznat tři hlavní druhy slavnosti. Její nejstarší podobu přibližuje J. S. Menšík:\n\nKdyž koncem 19. století přešlo vedení radnice z německých do českých rukou, změnil se i průběh odpolední části slavnosti. Z popudu učitele Hosáka, za přispění horlivých pomocníků učitele Lisovského a syna obchodníka Antonína Procházky a za finanční podpory místních obchodníků byl scénář slavnosti přepracován a slavnost v novém provedení připravena a poprvé provedena v roce 1902. Hlavní změna spočívala v tom, že se její součástí stal „královský“ průvod. Podle pamětníka měla slavnost zhruba následující průběh:\n\nSlavnost v tomto provedení, s menší či větší okázalostí, se konala více než 60 roků a lákala diváky z celého dalekého okolí. Hostem byl i prezident T. G. Masaryk; z jeho návštěvy Jemnice se zachoval film. V šedesátých létech minulého století přestal být konán poutní průvod ke kostelu sv. Víta a změnil se i scénář slavnosti. Krojovaný průvod včele s „králem“ a „královnou“ se řadí na Horních Valech, následně prochází městem, chvíli zůstane stát před cílem běhu, kde se k němu po doběhnutí připojí běžci, a všichni pak pokračují do areálu sokolovny. Tam je namísto proslovu o původu slavnosti konáno divadelní představení přibližující divákům historii Barchanu. V jeho průběhu jsou běžcům předávány ceny.\n\nExistují dva základní druhy názorů (dvě teorie) na původ slavnosti. V menšině jsou ti, kteří tvrdí, že chybí záznamy o pobytu královny Elišky a krále Jana v Jemnici, slavnost nemá historické opodstatnění, vyvinula se z jiné slavnosti známé pod názvem „střílení k ptáku“ a jde svým způsobem o „pouťovou atrakci“. Druzí, a těch je většina, vychází z dochovaného ústního podání a jsou přesvědčeni, že slavnost je připomínkou pobytu královny Elišky v Jemnice, tedy odrazem skutečné historické události. Ti druzí se liší nejen v názorech, kdy Eliška ve městě přebývala, ale také v tom, co je starší, zda slavnost nebo svatovítská pouť.\n\nVálečných tažení, kdy král Jan pobýval na Moravě nebo přes ni s vojskem táhl, bylo několik. V úvahu přicházejí dva termíny. V roce 1312 se Jan vydal na Moravu k pokoření vzpoury mnoha moravských pánů i opavského vévody, v roce 1315 svedl u Holíče bitvu s Matůšem Čákem, který ohrožoval vojenskými vpády východomoravské pomezí.\n\nJosef Stanislav Menšík se ve svém článku odvolává na starodávnou pověst, z níž dovozuje, že slavností se oslavuje památka šťastného příchodu čtyř poslů do města Jemnice, jež vyslal roku 1315 Jan Lucemburský ke své manželce Elišce, která tam přebývala, protože ji král v ten čas jemnickým měšťanům svěřil do hostinské ochrany. Poslové královně přinášeli zprávy o průběhu bitvy a o vítězství, kterého mladý král dobyl nad Matějem hrabětem Trenčanským. Ústřední postavou pověsti je královna Eliška Přemyslovna, která však v té době manžela doprovázet nemohla, protože 20. května 1315 porodila v Praze druhou dceru Jitku.\n\nNa výše uvedený fakt poukázal již František Jech ve své knize \"Založení a zlatá doba Jemnice\". Týž se domnívá se, že Eliška pobývala v Jemnici v roce 1312 a královští poslové ji informují o tom, jak její mladý manžel postupně získává faktickou vládu nad Moravou. Začal obléháním hradu Ungersperku (nyní Sádku) nedaleko Třebíče, který dobyl (červen) a odbojníky tam na místě potrestal. Pak vyvrátil pevný hrad Račice, (19. července); obléhání hradů Sádek a Račice vojsky Jana Lucemburského je zaznamenáno ve Zbraslavské kronice. Úspěšná byla i diplomatická jednání. Např. Mikuláš Opavský mu v Brně (20. července) složil slib věrnosti. Pak se podle F. Jecha král vrací zpět do Prahy. Z pramenů je však známo, že král Jan na Moravě pobýval dále, protože ještě v srpnu (29.) potvrzuje brněnským měšťanům privilegia svého předchůdce českého krále Rudolfa Habsburského.\n\nO pobytu královny Elišky na Moravě v roce 1312, okolo svátku Nanebevzetí Páně (v roce 1312 připadal na 4. květen), existuje písemná zpráva. Je uvedena v \"Kronice zbraslavské\". K roku 1312 se v ní připomíná zázrak, který se měl stát v Ivančicích. Kronikář v ní uvádí, že „V oné době okolo svátku Nanebevzetí Páně přišla do krajin moravských jasná paní Eliška, královna česká a polská, dcera blahé paměti pana Václava, krále týchž království, prvního zakladatele Zbraslavi, a uslyšela tam z pravdivého vypravování paní abatyše z Oslavany a od četných jiných hodnověrných osob, které byly při té události přítomny, co se slavně stalo s onou spasitelnou svátostí. A proto hned začala z vrozené sobě zbožnosti vřele planouti zbožnou touhou, aby mohla uviděti onu tak spasitelnou a zázračnou hostii.“\n\nExistuje i další nepřímý důkaz o tom, že v Jemnici skutečně být mohla. Při své cestě z Ivančic do Jemnice onemocněla a vyhledala pomoc v jednom mlýnu nedaleko Příštpo; druhá verze pověsti mluví jen o tom, že „kdysi se ve mlýně nechtěně zdržoval jakýsi král či jeho manželka“. Tam ji ošetřili, jí a její doprovod na nezbytnou dobu ubytovali a uhostili. V té době v Čechách i na Moravě panovala velká drahota a mlynář v souvislostí s tím musel vynaložit mnoho peněz. Královna ho za odměnu povýšila na svobodníka a mlýn byl od té doby nazýván Královec. Kamenný erb, který nechal mlynář zhotovit a umístit do štítu mlýna a měl budoucím pokolením prokazovat udělení svobody a dokládal pobyt královny ve mlýně, byl odstraněn až po roce 1918. Tato událost je však významná ještě z jiného důvodu. Je dokladem toho, že královna měla právo udělovat poddaným svobodu a také ho využívala.\n\nZajímavá zmínka vztahující se ke slavnosti Barchan se nachází také v historii osady Tři Koroptve. K jejím vzniku se váže pověst, podle které král Jan Lucemburský, když táhl s vojskem od Jemnice proti Matyáši Trenčanskému, v prostoru dnešní osady zastřelil tři bělavé koroptve. Králův doprovod viděl v této příhodě dobré znamení pro válečnou výpravu. Později zde byla vystavěna zájezdní hospoda z názvem „U tří koroptví“.\n\nNové poznatky vztahující se k historii slavnosti uvádí v dosud nepublikovaném článku „Slavnost Barchan v Jemnici“ (1971) Ing. Karel Bakeš, místní rodák, znalec středověké historie, historie města i problematiky středověkých rytířských řádů. Uvádí v něm např. že: „\"na počátku 14. stol. se šlechtické tituly nedědily ale získávaly za službu králi, a to na základě prokázané statečnosti a věrnosti; ne každý šlechtic byl rytířem, na každý rytíř byl šlechticem. Povyšování až do stupně Rytíř příslušelo též královně. Rytíři se seskupovali do rytířských řádů, kde platila jiná pravidla. Například komtuři byli voleni. Jan Lucemburský byl členem řádu rytířů Krista (Panny Marie?) a později i jeho hlavou. Proto v jeho doprovodu byli řádoví rytíři, ale i ti, kteří o členství usilovali. Každý kdo se ucházel o přijetí do rytířského řádu byl seznámen (zasvěcen) nejen s podmínkami které musí splnit chce-li se stát rytířem, ale i s vnějšími znaky, které se ke každému stupni vázaly (v dnešní terminologii s hodnostním označením daného stupně). Základní povyšování mělo čtyři stupně. Uchazeč o přijetí do rytířského stavu nosil bílý plášť, páže se prokazoval pestrobarevnou korouhví, znakem štítonoše jsou punčochy a rytířem se stává ten, komu za přítomnosti svědků královna, v případě, že se rozhodla svého práva využít, vloží na hlavu korunu (mohlo jít i o věnec z růží jak ukazuje obraz Růžencová slavnost). Jiný průběh mělo pasování válečníků, nečlenů řádu, na rytíře. V raném středověku mohl rytíře pasovat kterýkoliv jiný rytíř. Později, kdy rytíř = šlechtic, toto právo příslušelo jen králi, který pasovaného lehce udeřil plochou stranou meče na obě ramena, předal mu přilbu, štít, ostruhy a připnul mu pás s mečem jako odznak rytířství.\"“\n\nAutor článku se dále domnívá, že z bezpečnostních důvodů mohl být poslem jen ten, komu král důvěřoval a kterého znala i královna. Je tedy pravděpodobné, že ve všech čtyřech případech šlo o jednoho a toho samého posla a že slavnost je obrazem toho, co královně příslušelo a co také prováděla, tj. povýšila mladého muže, který v tomto případě plnil úlohu královského posla, na rytíře. Doručit zprávy královně znamenalo projet na koni krajem, kde se válčilo desítky či stovky kilometrů, a to ještě čtyřikrát po sobě a v průběhu krátkého časového období. Podle autora to samo o sobě mohlo být považováno za čin dostačující k povýšení na rytíře, protože nešlo o žádné výlety a ke splnění úkolů bylo zapotřebí hodně odvahy, zručnosti i fyzické síly. Ing. Bakeš se tak řadí do skupiny těch, kteří kladou pobyt královny Elišky v Jemnici do roku 1312. Na rozdíl od jiných se domnívá, že Eliška musela ve městě pobývat delší dobu.\n\nNa podporu toho, že slavnost má svůj základ v historické události autor článku uvádí i další argumenty. Například na základě rozboru existující politické situace dospívá k závěru, že po korunovaci na krále byl Jan vlastně králem bez království, protože fakticky ovládal jen okolí Prahy a západní Čechy. Na Moravě byla situace ještě horší, protože téměř celá uznávala za krále Fridricha Sličného. Na straně Fridricha byla města Brno, Jihlava i Znojmo, které se na čas stalo jeho sídlem, jeho stoupenci ovládali další města a hrady. Část území opanovali Poláci, kteří se nechtěli vzdát dědictví Violy Těšínské. Jemnice byla jedním z mála královských měst, která se přiklonila na stranu nového krále, či lépe řečeno na stranu královny. Hlavním důvodem zřejmě byly obavy měšťanů z toho, že Rajmund z Lichtenburka na Bítově město obsadí (na čas se tak stalo v roce 1311), přijdou o svobodu, ale také o příjmy plynoucí jim z práva těžit stříbro a zlato. Jemnice v té době byla město malé, ale silně opevněné. Proto se král o bezpečnost své manželky nemusel obávat.\n\nRozhodnutí poskytnout ochranu a pohostinství královně a jejímu doprovodu se zúročilo až s odstupem času, kdy na základě privilegií udělených králem Janem a jeho synem Karlem město prožilo svou „zlatou dobu“. Stálo tedy zato, aby si měšťané rozhodnutí svých předků připomínali. A aby připomínka byla srozumitelná nejen radním bylo nutné dát ji podobu která zaujme, nejlépe vizuální, a která bude snadno zapamatovatelná. Slavnost Barchan toto splňuje; běh o ceny láká diváky, protože má často dramatický průběh a o vítězi se rozhoduje až v cíli a při předávání cen je vhodná chvíle pronést několik vět vztahujících se k historii města.\n\nTi, kteří stáli u zrodu slavnosti, neměli o šlechtických způsobech života a řádové symbolice ani ponětí a nedokáží uspokojivě zdůvodnit královniny dary poslům – běžcům. Proto je vysvětlují její chudobou. Ta byla údajně tak velká, že si musela svléknout punčochy z nohou, aby posla mohla obdarovat. Byly zde však i jiné problémy. Prapor nešel vytvořit z barchetového náprsníku, a proto byl nahrazen kusem bílé látky, místo jednoho věnce, aby to lépe vypadalo, jich bylo na prapor umístěno pět, pestrobarevná korouhve byla nahrazena pestrobarevným šátkem. Přesto je zde na první pohled zřejmá shoda královniných darů (podle J. S. Menšík to byl barchetový náprsník, pestrobarevný šátek, punčochy a jeden věnec) se symboly označujícími hodnostní označení rytířských stupňů (podle K. Bakeše to byl bílý plášť, pestrobarevná korouhev, punčochy a jeden věnec). Je s podivem, jak přesné informace dokáže ústní podání děděné z pokolení na pokolení uchovat.\n\nKostel sv. Víta patřil k františkánskému klášteru, který roku 1455 založili bratři Albrecht, Hynek a Štěpán z Lichtenburka. Roku 1529 se stal novým pánem na Jemnici luterán Jindřich Meziříčský z Lomnice. Téhož roku vydal zákaz kázání v klášterním kostele a netrvalo dlouho a Jemnice se řídila luterským náboženským řádem. Luterskou se stala i její fara. V roce 1546 obyvatelé města klášter napadli a mnichy vyhnali. Důvodem jejich konání byl spor o vodu, kterou bylo město zásobováno z pramene vyvěrajícího v areálu kláštera. Mezi vrchností a městem dál docházelo ke sporům o kostely, které vyřešil až patent císaře Maxmiliána (1560). Podle něj klášterní kostel sv. Víta mohl být využíván ke katolickým bohoslužbám pro zbylé měšťany katolického vyznání. To znamenalo, že z města, ale i z Podolí a odjinud, každou neděli ke kostelíku putovali katolíci na bohoslužbu. Lze předpokládat, že ve svátek patrona kostela na bohoslužbu přicházeli ve větších skupinách či dokonce v procesích (průvodech), aby tak vyjádřili svůj odpor k panujícím poměrům.\n\nTento stav trval nejméně do roku 1636, kdy Jemnici koupil katolík Fridrich Jankovský z Vlašimi a katolická bohoslužba byla přenesena zpět do města. Přestože již nebylo zapotřebí chodit do kostela sv. Víta, uchovávali občané Jemnice a jejího okolí vzpomínku na časy, kdy jim byl jediným útočištěm, a to tím, že se v neděli po svátku sv. Víta účastnili mše, která se tam konala. Za josefínských reforem byl kostel zrušen jako „nepotřebný polní chrám“. Město nemělo peníze na jeho zakoupení. A tak chrámovou stavbu koupila v dražbě hraběnka Daunová, která ji v roce 1790 městu darovala. To si roku 1791 vyžádalo povolení, aby se v kostele několikrát ročně mohly konat bohoslužby. Kostel se stal místem svatovítské pouti, která sehrála významnou roli i v době národního obrození. Například v roce 1850 zde kázal vlastenecký farář Beneš Metod Kulda, který perem i řečí bojoval za práva českého lidu, a účastníky bohoslužby nabádal k tomu, aby nezapomínali na rodnou řeč. A protože konání slavnosti a konání pouti spadá do stejného časového období, došlo v této době k jejich spojení.\n\nStarobylá výroční slavnost o první neděli po sv. Vítu (15. června) je zaznamenána v několika písemných historických pramenech. Německý pražský časopis \"Hesperus\", 1817, č. 28. podal o této slavnosti obšírný popis i s historickými daty k původu slavnosti, který byl pak městskou radou v Jemnici několikrát česky i německy vydán. Julius Urban rytíř ze Švabenova vylíčil „Slavnost výroční v Jemnici na Moravě\" v \"Čechoslavu\", 1831, s. 44 a to podle pověsti, která se udržovala v lidovém podání na sklonku 13. století. Překlad článku v němčině byl vydán v pražském časopise \"Panorama des Universums\", 1837, s. 364. V Klácelových \"Moravských Novinách\" 1850, č. 152 uveřejnil neznámý účastník slavnosti téhož roku „Rozjímání na sv. Víta”. O vzniku slavnostního běhu o závod psal také \"Znaimer Wochenblatt\", 1852, č. 43. Tehdejší dosavadní zprávy shrnul Jos. S. Menšík v \"Lumíru\" Mikovcově, 1853, s. 544. Jemnická čtenářská Jednota vydávala k svatovítské slavnosti od roku 1849 v Brně u K. Winikera básně historicko-vlastenecké. Česky a německy byl vydán popis slavnosti roku 1857 ve Znojmě. Další příspěvky k Barchanu lze najít u D' Elverta v dějinách Jemnice a další zmínky jsou roztroušeny také v Hormayerově Archivu. Jos. Svátek vylíčil na podkladě lidové slovesnosti svatovítské slavnosti v \"Besídce pro zábavu a poučení 1880\", č. 78. Do dnešních dob se takto dochovala slavnost, která patří k nejstarším běžeckým závodům ve střední Evropě a vedle historické hodnoty má i význam z hlediska sportovního. Běh o Barchan je od 9. prosince 2013 zapsán jako 9. položka na Seznamu nemateriálních statků tradiční lidové kultury ČR.\n\nKamenná panna je druhou „tajemnou památkou“ Jemnice. Jde o figurální reliéf, (poloplastický reliéf) znázorňující ženu s rukama zkříženými na řasnatém oděvu. Je vysoká 88 cm a stáří ani motiv (účel) nejsou známy. V roce 1801 byla „znovuobjevena“ v rumu, když se zřítila část hradební zdi do příkopu Jordán. Následně byla umístěna na vnější stranu zdi Dolní (Malé) brány, protože v té době převládl názor, Kamenná panna je znamením, že „Jemnice je pannou zachovalou, protože nikdy a nikterak od nepřátel dobyta nebyla“.\n\nK této památce se vztahují dvě pověsti. Podle první se jedná o podobiznu bájené zakladatelky města panny Jemné, dcery pohanského knížete, který držel krajinu od pramenů Želetavky hluboko do Rakous a sídlil v Drozdovicích. Na pověst se odvolávají F. Jech i J. S. Menšík, ale poprvé byla zveřejněna až v roce 1998“. Podle této pověsti jsou Drozdovice a Jemnice města sesterská, která v době svého založení si byla podobná jako vejce vejci. Podle druhé pověsti je obrazem pohanské bohyně.\n\nI když se jedná o památku starou, žádný ze znalců umění ani historie se jí nezabýval. F. Jechem byla vyslovena domněnka, že Kamenná panna by mohla připomínat dobu, kdy zde pobývala královská dcera Anežka. Tu otec Přemysl Otakar I. zasnoubil synu císaře Fridricha II. Jindřichovi. Aby nabyla dvorních mravů, dal ji k vychování ke dvoru rakouského vévody Leopolda do Vídně. Leopold však přiměl císaře, aby svého syna oženil s jeho dcerou a Anežku v roce 1225 vrátil s potupou otci. Vracel ji nejen s potupou, ale také bez patřičného doprovodu. Jemničtí se princezny, která tudy projížděla, ujali a dali jí doprovod do Prahy. To prý krále ovlivnilo natolik, že když o rok později byla Jemnice a její okolí popleněno Rakušany, v té době bylo zničeno i hradiště v Podolí, kázal „nové město“ obehnat hradbami a měšťanům udělil svobodu. Že tomu tak skutečně bylo nelze ničím doložit.\n\nKamenný reliéf, pravděpodobně gotického původu, je značně zvětralý. Přesto vykazuje některé shodné znaky, např. způsob zastřižení vlasů nebo řasení oděvu, s kamennou plastikou Ježíše Krista (zhotovena okolo 1250), která pochází z kostela v Předklášteří u Tišnova. Lze se tedy domnívat, že Kamenná panna je přibližně stejného stáří, byla určena pro výzdobu církevní stavby a může znázorňovat donátorku kostela, jak tomu bylo i v jiných případech. Vznik nejstarší části kostela sv. Stanislava na náměstí lze datovat do období na přelom 14. a 15. století a jedna z klenebních konsol jeho kněžiště má tvar lidské postavy. Ale výstavba filiálního kostela na stejném místě, farní byl v Podolí, je pravděpodobná již při stavbě hradeb. Farář J. Wessely ve svém rukopise vztahujícím se k jemnickému kostelu mluví o „staré gotické presbytáři z 13. století“.\n\nV minulosti Jemnice u svého názvu (jména) uváděla „královské, věnné a horní město“. Věnná města byla útočištěm českých královen, ale hlavně zdrojem jejich příjmů. Podle L. Konečného byla Jemnice na začátku 13. století v držení královny Konstancie, kterou někteří považují za lokátorku města. Mohla být tedy i donátorkou kostela na náměstí a reliéf by pak mohl znázorňovat královnu Konstancii; později, pravděpodobně v roce 1230, založila v Předlášteří u Tišnova klášter Porta coeli. Při pozdější přestavbě původního kostela (velká přestavba probíhala koncem 16. století) byl reliéf spolu se sutí, a to z neznalosti jeho významu nebo úmyslně, uložen, aby se vyrovnala terénní nerovnost, na vnitřní stranu hradební zdi. Tam se Kamenná panna nacházela až do doby, kdy se zeď zřítila, a při odklízení rumu byla nalezena.\n\nNa severním okraji města vedle kostela sv. Víta, který se dochoval ze zaniklého kláštera, se nachází prastará lípa. Staří stromu se odhaduje na 450 až 550 roků a obvod kmene měří téměř 9 metrů. Její korunu poničil v srpnu 1890 silný vítr a zdálo se, že strom dožije. Pak ale z původního kmene vyrazily omladky a strom začal opět obrůstat. Zbytek kmene byl zpevněn cihlovou výplní a maltou tak dovedně, že i dnes budí dojem věkovitého a mohutného stromu. Dříve byla lípa známá i pod názvem „svatovítská“. Mše svaté při svátku zdejšího patrona sv. Víta se účastnil velký počet věřících a kázání bylo nutné uspořádat mimo nevelký kostel a jediný vhodný prostor byl pod lípou. Tehdy bývala lípa i její okolí ozdobeno chvojím a květinami.\n\nPodle první pověsti lípa dostala název po italském františkánském mnichu Janu Kapistránovi (1386–1456), který pod ní v roce 1451 kázal. Z jeho podnětu byl také v tomto místě postaven v letech 1451–55 františkánský klášter s kostelem sv. Víta. Podle druhé pověsti lípu měli zasadili zdejší mniši, když se město Jemnice v roce 1554 ocitlo v rukách nekatolíků a byli z kláštera vyhnáni. Dříve než se tak stalo prý vykopali několik lip a na znamení protestu je zasadili korunami do země. Jedna z nich se ujala. V poslední době je prezentován blíže nezdůvodněný názor, že lípa byla zasazena a je památkou na pobyt královny Elišky v Jemnici.\n\nV roce 1940 navrhl do Jemnice dětský domov mládeže český architekt Bohuslav Fuchs, domov byl pojmenován podle Jaroslava Kallaby. V poválečných letech se započalo se stavbou domova, plány B. Fuchse byly upraveny a asi o jednu třetinu umenšeny. Domov je poměrně zachován zvenku v téměř nezměněném stavu. Bohuslav Fuchs navrhoval pro Jemnici ještě další stavby.\nJemnická židovská čtvrť leží v jihovýchodní části městského centra u zámku – dnes jde o ulici U Templu, Zámeckou a Havlíčkovo náměstí. Dodnes zde stojí 22 z původních 31 domů včetně chederu otevřeného v roce 1812 v ulici U Templu čp. 160 a čp. 27 v Zámecké ulici, což byl původní obecní dům s rabinátem. Ve 30. letech 19. století židovské ghetto vyhořelo. Zdejší synagogu z roku 1649 zbořili nacisté v roce 1942, kdy byli také všichni místní židovští obyvatelé transportováni do Terezína. Jemnická židovská komunita přestala oficiálně existovat v roce 1940. Na místě připomíná synagogu a židovské oběti holokaustu památník instalovaný v roce 2006.\n\n\nV Jemnici do roku 1970 sídlila lesnická střední škola, při které bylo provozováno arboretum, to bylo později uzavřeno a mezi lety 2015 a 2017 opraveno, otevřeno bylo v roce 2017. V něm bylo ošetřeno 468 stromů a v roce 2017 pak bylo také vysazeno 117 nových stromů. Dojde také ke stržení plotů a většímu otevření parku veřejnosti.\n\n\n\n\n"}
{"id": "32395", "url": "https://cs.wikipedia.org/wiki?curid=32395", "title": "Kladníky", "text": "Kladníky\n\nKladníky jsou obec ležící v okrese Přerov. Žije zde obyvatel a jejich katastrální území má rozlohu 346 ha.\n\nPrvní písemná zmínka o obci pochází z roku 1358.\n\n\n"}
{"id": "32396", "url": "https://cs.wikipedia.org/wiki?curid=32396", "title": "Kokory", "text": "Kokory\n\nKokory jsou obec ležící v okrese Přerov. Žije zde obyvatel a jejich katastrální území má rozlohu 671 ha.\n\nOblast Kokor patří k nejstarším známým osídleným místem na Přerovsku, což dokládají i archeologické nálezy datované do doby bronzové. První písemná zmínka o obci pochází z roku 1279 (\"Cocor\"). Obec postupně vlastnili páni z Kokor, Ludanicové, jezuité, studijní fond a nakonec Eichhoffové, majitelé panství rokytnického.\n\nNa městečko byly Kokory povýšeny dekretem Ferdinanda I. v roce 1535 (za Ludaniců). V 18. století byly Kokory v majetku jezuitů, po nich se zachovaly barokní památky, jako jsou kaple sv. Františka Xaverského z roku 1724 a jezuitský pivovar z roku 1761. Je zde též socha sv. Floriána, která měla obec chránit před požárem.\n\nK dalším památkám patří románský kostel Nanebevzetí Panny Marie se zvonem Ježíš Kristus z roku 1477, křtitelnice z roku 1771 a fara z počátku 18. století. Dále pak renovovaný bývalý klášter dominikánek postavený v novogotickém slohu (dnes slouží jako ÚSP pro ženy). Unikátní kryté schodiště ke kostelu a stylová rondokubistická škola reprezentují 20. století.\n\nVe východní části obce je chatová oblast, v jejíž blízkosti se nacházejí rybníky s možností rybaření. Dále pak myslivecká chata u lesa Háje. V obci se nachází sportovní areál umožňující sportovní vyžití (Sokol Kokory). Působí zde Sdružení dobrovolných hasičů. Nacházejí se zde Základní škola a mateřská škola Kokory.\n\n\n"}
{"id": "32397", "url": "https://cs.wikipedia.org/wiki?curid=32397", "title": "Křenovice (okres Přerov)", "text": "Křenovice (okres Přerov)\n\nKřenovice jsou obec ležící v okrese Přerov, při pravém břehu řeky Hané. Žije zde obyvatel, jejich katastrální území má rozlohu 928 ha a tvar přibližného obdélníka, jehož kratší strany jsou obráceny k severu a jihu. Vesnice leží při severní hranici tohoto území. Katastrální oblast se rozkládá většinou na severním svahu Chřibů. Nejvyšší místo katastru je 350 metrů nad mořem, při jeho jižní hranici.\n\nSvým půdorysem se Křenovice řadí mezi tzv. osady návesní. Nejvýraznějším znakem jejich půdorysu je prostorná náves - v průměru cca 40 metrů. Na ohbí je její šířka přibližně dvojnásobná, v dolní části je naopak zúžená na 30 metrů. Horní konec osady je zúžen až na 11 metrů - tato část byla kdysi uzavřena bránou. Odtud její název 'Na Zabrání'. Opačnému konci se říká 'Na Dole', středu obce 'Dědina'.\n\nHistorie Křenovic sahá až do počátku 14. století. První zaznamenané zprávy o Křenovicích pocházejí z období kolem roku 1322. Nejstarší plán Křenovic pochází z roku 1833. Na půdě zdejších sedláků se před nedávnem našel nejstarší obecní znak na Moravě. Překřížené křenové listy potvrzují etymologický název obce Křenovice. Je uložen v okresním archivu v Přerově – Henčlově.\n\nV období kolem roku 1322 prodal polovinu vsi \"Crenouicz\" Záviš z Potštátu olomouckému biskupovi Konrádovi. Ten ji odkázal v roce 1326 v poslední vůli metropolitní kapitule u sv. Václava na olomouckém hradě.\n\nDruhá polovina obce patřila Záviši z Bojanovic, který ji později daroval olomoucké kapitule. Postupně se majitelé měnili, až byla roku 1406 celá dědina sloučena se statky olomoucké kapituly.\n\nJihovýchodně od Křenovic (resp. jižně od silnice na Kroměříž) je zajímavé hradisko, obehnané na severovýchodě příkrou mezí a od jihu příkopem. Mez byla tři až pět metrů vysoká. Pod ní býval hluboký příkop, v němž se mohl skrýt jezdec na koni. Příkop nechal vybudovat císařský generál Gallas, když zde očekával útok švédského generála Lennaela Torstensona od Tovačova a Horní Moštěnice v roce 1643.\n\nNa svahu pod hradiskem jsou patrné stopy starého osídlení z doby bronzové. Bylo tu vykopáno mnoho střepin z nádob dělaných v ruce bez kruhu, s lesklým grafitovým nátěrem a zdobených ornamentem. Nalezeny byly i pazourkové nože, kamenné sekyrky, brousky, kostěné i parohové nástroje, bronzové jehlice, náramky a jiné ozdoby. V úvozové cestě byla nalezena stříbrná mince císaře Gally. Nálezy svědčí, že zde bylo i sídliště keltské a z doby římské, datované nálezem mince do 3. století před n. l. Mince je uložena v Moravském museu v Kroměříži. Archeologické nálezy prokazují, že v době markomanských válek zde Římané měli ležení.\n\nPřed domem číslo 16 stávala kaple, na jejímž místě byl letech 1887–1888 vystavěn chrám svatého Jana Nepomuckého. Domy byly stavěny většinou z 'vepřovic', stodoly z 'vepřovic' nebo ze dřeva. Střešní krytinou bývaly obvykle došky z režné slámy. V polovině 19. století byla náves vroubena řadou stromů. Roku 1884 byly duby na návsi nahrazeny ovocnými stromy a parčíky.\n\nZa nejstarší známé vesnické znakové privilegium na Moravě je považována listina z roku 1496, v níž děkan a olomoucká kapitula obdařil ves Křenovice pečetí a právem pečetit černým voskem. Toto právo roku 1525 potvrdil král Ludvík. V roce 1887 bylo podle znázornění v listině pořízeno obecní razítko, které bylo užíváno od 12. listopadu 1887. První zmínka o listině pochází z roku 1904, kdy přispěvatel do Selského archívu napsal následující článek:\n\nV roce 1907 uveřejnili A. Beneš a Em. Zezulka v Selském archívu spolu s jinými archiváliemi i přepis zmiňované listiny. Listina samotná se po válce ztratila a opět nalezena byla v roce 2001.\n\nOriginál listiny je na pergamenu o rozměrech 41,3 x 23,2 – 7,4 cm, psaný česky. Na originálu chybí pečeť vydavatele, obsahuje zbytek červených hedvábných nití. Listina byla konzervována v roce 2001 v Zemském archívu v Opavě. Text obsahuje také vyobrazení pečeti, na hnědém obdélníkovém podkladu v rámu 6 x 7,1 cm se zlaceným stylizovaným rostlinným motivem, rámované štítem modré barvy. Na něm jsou zobrazeny křížem dva křenové výhonky s hnědou podzemní částí a zelenými listy.\n\n13. července 1496 v Olomouci kněz a děkan Konrád Althamer a olomoucká kapitula udělili vsi Křenovice pečeť a právo pečeti:\n\nJméno obce se během staletí vyvíjelo. V listinách jsou použity různé historické varianty, obecně však platí, že v dokumentech do roku 1330 bývalo první písmeno jména C-, do konce 15. století Ch- a potom K-.\n\n\nRoku 1499 dovolila olomoucká kapitula Křenovským klučit les nad vsí a 15. června 1592 jej listinou vesnickým přenechala, aby ho společně užívali rubáním dříví, braním trávy a pasením. Les míval přes 200 metrů. Kus lesa vymýtili roku 1490 poddaní s povolením vrchnosti, aby cesty byly bezpečnější proti loupežníkům. Roku 1592 měl les ještě 120 m. Později v něm Švédové na jednom místě udělali šance, kolem nichž velkou část lesa vymýtili. Křenovští ji však vzdělali na pole, řečené „Padělky od lesa“ a „Klče“. Les je asi od konce 19. století v majetku Lesní singulární společnosti v Křenovicích, která se stará o jeho hospodárné využití. Singulárních podílů je 38. Lesní singulární společnost Křenovice se řídí stanovami, které byly 19.7.1994 registrovány MVČR. Les má výměru 128 ha, 18 a, 19 m². Další část lesa, o výměře 66,83 ha, náleží Lesní singulární společnosti ve Stříbrnicích.\n\nV Křenovicích působily následující spolky:\n\n\nUvedení legionáři se vraceli domů v roce 1921.\n\nRody starší sta let:\n\nVymřelé rody:\n\nOdborné učiliště je speciální střední škola založená v roce 1955, součástí je internát s kapacitou 29 ubytovaných a školní jídelna s kapacitou 400 obědů. Škola nabízí vzdělání ve tříletých učebních oborech Kuchař, Prodavač, Pečovatel a Zahradník, aranžér a ve dvouletém oboru Pekař.\n\nKřenovice měly jednotřídní školu již od 18. století. Původně sídlila v domě č.45, později, roku 1849 byla přemístěna do budovy č.4, bývalé palírny. V roce 1883 byla škola rozšířena na dvojtřídku a roku 1885 pro ni byla vystavěna nová budova, v jejíchž dvou třídách probíhala výuka až do roku 1987, kdy byla uzavřena. V letech 1987 - 1990 využívalo její prostory odborné učiliště. Roku 1990 byla základní škola obnovena, první školní rok jako jednotřídní a od roku 1991 opět jako dvoutřídní.\nŠkolu navštěvují nejen žáci z Křenovic, ale i z okolních obcí – Stříbrnic, Popůvek a několik žáků z Kojetína.\n\nV budově základní školy byla roku 1943 v přízemí umístěna malá mateřská škola. V roce 1978 byla v blízkosti školy dokončena nová jednopatrová budova pro dvě oddělení mateřské školy. Takto byla využívána až do roku 1994, kdy byla kvůli slábnoucím populačním ročníkům redukována na jedno oddělení. Od té doby je v přízemí budovy umístěna knihovna a technické zázemí.\nRoku 2003 byla mateřská škola přidružena k základní škole. Kapacita mateřské školy je cca 30 dětí.\n\nDo druhé světové války:\n\nPředsedové MNV po druhé světové válce:\n\nStarostové Obecní úřadu v Křenovicích od roku 1990:\n\nÚzemím obce prochází dálnice D1 a silnice I/47 v úseku Vyškov - Kroměříž. Dále zde vede silnice III/43328 Křenovice - Kojetín.\n\n\n\n"}
{"id": "32398", "url": "https://cs.wikipedia.org/wiki?curid=32398", "title": "Lazníčky", "text": "Lazníčky\n\nLazníčky jsou obec ležící v okrese Přerov. Žije zde obyvatel a jejich katastrální území má rozlohu 293 ha. Obec leží v údolí na okraji hanácké roviny.\n\nSetkávají se zde meteorologické vlivy Hornomoravského úvalu a Moravské brány, proto je zde počasí poměrně složité. V letech 1961 až 1975 byla naměřena průměrná roční teplota 8,5 °C.\n\nPrvní písemná zmínka o obci pochází z roku 1365. V šestnáctém století byly nazývány jako Malé Lesinky. V okolí obce byly nalezeny známky osídlení v době 5 500 před našim letopočtem.\n\n\n\n\n"}
{"id": "32399", "url": "https://cs.wikipedia.org/wiki?curid=32399", "title": "Slavíkovice (okres Třebíč)", "text": "Slavíkovice (okres Třebíč)\n\nSlavíkovice jsou obec v okrese Třebíč, asi 3 km na jihovýchod od města Jemnice. Žije zde obyvatel. Obcí prochází silnice druhé třídy II/408.\n\nSlavíkovice (německy Laukowitz) jsou v pramenech poprvé zmiňovány v roce 1350 v souvislost se jménem Bernarda ze Slavíkovic. V roce 1574 koupil ves a tvrz Slavíkovice společně s Trpičovicemi, Lhoticemi a polovinou pustých Račic Jindřich Václav Krajíř z Krajku. V 17. století byla obec připojena k budkovskému panství. Slavíkovská tvrz stávala blízko kostela a zanikla po spojení s budkovským panstvím. Od roku 1849 patřila obec pod správu okresního úřadu v Dačicích, po zřízení okresu Moravské Budějovice v roce 1896 připadly pod jeho působnost. O roku 1980 byly Slavíkovice součástí Jemnice, v roce 1993 se opět osamostatnily. V létě 2016 v obci při lokální povodni praskla hráz rybníka a vyplavila dům.\n\nV letech 2006–2010 působil jako starosta Pavel Valenta, od roku 2010 do roku 2014 tuto funkci zastával Lukáš Čurda, od roku 2014 vykonává funkci starosty David Habr.\n\nDominantní památkou obce je barokní kostel svaté Kateřiny z poloviny 18. století, na hřbitově jsou dvě šindelem kryté kaple. Za obcí u rybníka Stodoláku stojí barokní sýpka.\n\n\n\n"}
{"id": "32400", "url": "https://cs.wikipedia.org/wiki?curid=32400", "title": "Lazníky", "text": "Lazníky\n\nLazníky jsou obec ležící v okrese Přerov. Žije zde obyvatel a jejich katastrální území má rozlohu 303 ha.\n\n\nPrvní písemná zmínka o obci pochází z roku 1355.\n\n"}
{"id": "32408", "url": "https://cs.wikipedia.org/wiki?curid=32408", "title": "Grand Prix Německa 2005", "text": "Grand Prix Německa 2005\n\nGrand Prix Německa LXVII Grosser Mobil 1 Preis von Deutschland\n\n\n\n\n\n"}
{"id": "32430", "url": "https://cs.wikipedia.org/wiki?curid=32430", "title": "ISO 3166-2:FI", "text": "ISO 3166-2:FI\n\nKódy ISO 3166-2 pro Finsko identifikují 19 provincií. První část (FI) je mezinárodní kód pro Finsko, druhá část sestává z dvou číslic identifikujících provincii. Tento systém členění do 19 provincií vstoupil v platnost 13. prosince 2011 skrz věstník organizace ISO. Dříve bylo Finsko dle ISO kódů rozděleno do 6 krajů.\n\nNásledující tabulka obsahuje současný systém dělení Finska dle ISO 3166-2 na 19 provincií. V závorce jsou uvedeny názvy provincie ve finštině a švédštině.\n\n\n"}
{"id": "32432", "url": "https://cs.wikipedia.org/wiki?curid=32432", "title": "ISO 3166-2:GE", "text": "ISO 3166-2:GE\n\nKódy ISO 3166-2 pro Gruzii identifikují 9 provincií, 2 autonomní republiky a 1 město (stav v roce 2015). První část (GE) je mezinárodní kód pro Gruzii, druhá část sestává z dvou písmen identifikujících region.\n\n"}
{"id": "32433", "url": "https://cs.wikipedia.org/wiki?curid=32433", "title": "ISO 3166-2:GH", "text": "ISO 3166-2:GH\n\nKódy ISO 3166-2 pro Ghanu identifikují 16 oblastí (stav v roce 2019). První část (GH) je mezinárodní kód pro Ghanu, druhá část sestává z dvou písmen identifikujících region.\n\n GH-AA Greater Accra\n\n"}
{"id": "32434", "url": "https://cs.wikipedia.org/wiki?curid=32434", "title": "Felix Maria Davídek", "text": "Felix Maria Davídek\n\nFelix Maria Davídek (12. ledna 1921 Chrlice – 16. srpna 1988 Brno) byl český katolický kněz, tajně vysvěcený biskup a zakladatel rozsáhlého společenství podzemní církve Koinótés.\n\nVystudoval teologii (1945), obhájil doktorát v oboru filosofie, pedagogika a psychologie na Filozofické fakultě Masarykovy univerzity (1948), vystudoval lékařství (bez závěrečných zkoušek), postgraduální studium na VŠE Bratislava (1971). Samostudiem se zabýval kybernetikou, teorií řízení, ekonomií. Plynně hovořil německy, anglicky, španělsky, polsky. V letech 1950–1964 byl vězněn. Po propuštění začal budovat rozsáhlé „podzemní“ teologicko-vzdělávací struktury. Pod vlivem dřívějšího komunistického teroru i sovětské okupace v roce 1968 a moderní teologie období Druhého vatikánského koncilu budoval paralelní církevní struktury a vysvětil tajné biskupy, desítky kněží včetně ženatých a také tři ženy, z nichž je známa jen Ludmila Javorová.\n\nNarodil se 12. ledna 1921 v Chrlicích (dnes městská část Brno-Chrlice), pokřtil ho někdejší kaplan v Tuřanech, pozdější duchovní otec a spoluvězeň Dominik Pecka. Jeho otec Antonín byl lékárník, ale tomuto povolání se kvůli nedostatku peněz nevěnoval. Roku 1919 přišel i s rodinou do Chrlic z Přerova, byl zaměstnán u berního úřadu, kde se později stal ředitelem. Jeho matka Gabriela Alžběta byla učitelkou hudby. Tomuto povolání se rovněž nemohla věnovat tak, jak by si přála, neboť prodělala v mládí tuberkulózu, která jí až do konce života působila zdravotní obtíže. Měl dva sourozence – sestru Deboru a mladšího bratra Lea Antonína, který v dospělosti pracoval na katedře prehistorie brněnské univerzity.\n\nNarodil se s tuberkulózou. Až do věku 6 let nebylo zcela jasné, podaří-li se ho doktoru Rejnartovi, rodinnému příteli, zachránit. Přes zdravotní obtíže uměl již ve čtyřech letech hrát na klavír (díky péči matky), k jeho dalším zájmům patřily vycházky do přírody (sbíral kameny a motýly) a četba (již jako dítě četl hlavně v noci tajně pod peřinou a tato charakteristická vlastnost – projevovat největší čilost v nočních hodinách – ho provázela po celý život). Od roku 1932 studoval na klasickém gymnáziu (na dnešní tř. Kpt. Jaroše), zajímal se zejména o přírodní vědy a o medicínu. K překvapení profesorského sboru i rodiny se však již v patnácti letech rozhodl nikoli pro studium medicíny, ale teologie. V letech 1940–1945 studoval tedy na brněnském diecézním bohosloveckém učilišti (ostatní vysoké školy byly uzavřeny), během studia se dále zajímal o lékařství, studoval cizí jazyky a jako vhodnou přípravu na misie. Psal básně pro některá literární periodika (\"Akord\", \"Úsvit\", \"Řád\"), které později vydal ve čtyřech sbírkách pod pseudonymem Václav Ara. V této době začal propracovávat myšlenku katolické univerzity Atheneum, která by umožnila studovat teologii mužům, kterým německá okupace znemožnila dosáhnout středoškolského vzdělání.\n\nDne 29. července 1945 byl vysvěcen v brněnské katedrále na kněze pozdějším spoluvězněm biskupem Stanislavem Zelou. V září nastoupil do duchovní správy v Horním Štěpánově, vesničce poblíž Boskovic. V této době pomýšlel na odchod do misií a připravoval se na to studiem medicíny, psychologie, přírodních věd a filosofie na Brněnské univerzitě. Roku 1948 získal doktorát na filozofické fakultě (práce: Psychologie empirická a psychologie filozofická). K obdržení doktorátu potřeboval Davídek po únoru 1948 souhlas štěpánovského MNV. Protože bylo jasné, že ho neobdrží, vlezl v noci do budovy MNV oknem a potvrzení si sám orazítkoval. Tato záležitost později posloužila jako jeden z důvodů k jeho zatčení za protistátní činnost.\n\nV Horním Štěpánově založil Davídek Atheneum – možnost studia pro dospívající mládež, chápanou jako přípravu jednak na studium teologie, jednak na externí zkoušky na gymnáziu. Se stále rostoucím vlivem komunistů stále více rozvíjel svoji myšlenku založit katolickou univerzitu. Začátkem roku 1950 ilegálně vznikla za pomoci olomouckých dominikánů a několika sympatizujících profesorů a kněží filozofické fakulty. Studenti fakulty byli oficiálně zapsáni na univerzitě v Olomouci, jejich vzdělávání se však odehrávalo v Horním Štěpánově. V této době měl již absolvovánu také lékařskou fakultu, vzhledem k politické situaci však nemohl složit závěrečné zkoušky. Na požádání a se souhlasem obvodního lékaře, který nemohl být pravidelně přítomen v Horním Štěpánově, nahrazoval jej místním obyvatelům právě Davídek. Tuto jeho lékařskou praxi však odmítal brněnský biskup Karel Skoupý, a protože na něj docházely i stížnosti okresního církevního tajemníka, biskup jej roku 1949 poslal jako náhradu za nemocného faráře do Petrovic. Odtud však dál dojížděl do Horního Štěpánova a na univerzitu, což se stalo příčinou napětí mezi ním a biskupem.\n\n22. dubna 1950 byl společně se dvěma svými studenty zatčen. Všichni tři byli odvezeni do Boskovic a drženi v místní škole. Po dvouhodinovém výslechu mu bylo dovoleno odejít na WC, jehož okénkem uprchl do blízkého lesa. Skrýval se u přátel a připravoval se s několika svými studenty na emigraci. Na začátku září se rozhodli pro ilegální přechod do Rakouska přes Nedakonice, který se zdál nejbezpečnější. Byli prozrazeni a při pokusu o překročení Dyje v noci z 5. na 6. září dopadeni a zatčeni; druhé části skupiny se podařilo projít.\n\nVe vazbě strávil 23 měsíců. 21. března 1952 se konal s ním a s dalšími 14 zatčenými v Brně soudní proces. On sám byl odsouzen za založení soukromé školy Atheneum, výchovu k nepřátelskému smýšlení proti lidově demokratickému zřízení, ukrývání vysílací stanice, neodborné léčení osob, nedovolené získání potvrzení k doktorátu a útěk do zahraničí k 24 letům vězení, propadnutí majetku, pokutě 10 000 korun a ztrátě občanských práv na 10 let.\n\nByl internován v nejrůznějších československých věznicích. O této době se později mnoho nezmiňoval, pouze o tom, že nejhůře snášel vazbu v uherskohradišťské věznici. Podle svědectví spoluvězňů se choval ve vězení mimořádně statečně, snažil se pokračovat ve vzdělávání ve vězení organizací tajných přednášek od uvězněných univerzitních profesorů a kněží, nahrazoval spoluvězňům absentující řádnou lékařskou a psychologickou pomoc. Často býval za svoje postoje trestán korekcí (František Mikloško píše, že pouze na Mírově to bylo alespoň 150 dní). S ostatními duchovními diskutoval o formě života církve a vzdělávání, kterou chtěl po svém propuštění realizovat. V únoru 1964 byl po čtrnáctiletém vězení propuštěn.\n\nOd svého propuštění z vězení v roce 1964 pracoval v brněnské dětské nemocnici jako desinfektor.\n\nIhned také začal kolem sebe shromažďovat jednak možné spolupracovníky a jednak zájemce o studium, především z řad těch, kdo byli v padesátých letech ze studia teologie vyloučeni, kdo poslechli výnos vatikánské kongregace a českých biskupů a odmítli nastoupit ke studiu do komunisty ovládaného semináře v Litoměřicích a dále z řad vysokoškoláků majících zájem o studium teologie. Roku 1964 vytvořil text nazvaný „Konkrétní spirituální práce“, který znamenal počátek jeho budování tajné církevní struktury.\n\nVe druhé polovině šedesátých let navázal na své zkušenosti s katolickou univerzitou a se svými spolupracovníky vytvořil systém studia, jež bylo tvořeno pravidelnými večerními, nočními a víkendovými semináři. Od roku 1965 se tato setkání konala po celém Československu (např. Brno, Kobeřice u Brna, Praha, Košice, Prešov, Poprad, Spišská Nová Ves aj.). Semináře byly většinou monotematické, začínaly mší a přehledem aktuálních politických a církevních zpráv, závěr tvořilo hutné shrnutí. Nočních seminářů se účastnilo většinou 6 až 20 účastníků, končívaly okolo dvou hodin v noci. Byly zaměřeny hlavně na následující témata: religionistika, teorie řízení, teorie evoluce a antropologie, dogmatika, morální a pastorální teologie, řeholní život, exegeze. Davídek se snažil nepředstavovat jednotlivé obory samostatně, ale pokoušel se o syntézu. Jeho přednášky, jakkoli respektovaly tradiční církevní učení, byly z mnoha hledisek velmi originální, např. proto, že se pokoušel aplikovat teorii řízení na jím vytvořený model církve (např. vikář \"ad hoc\"). Ve svém zdůraznění evoluce navazoval Davídek na myšlenky francouzského kněze, paleontologa a filozofa Teilharda de Chardin. Dále nabízel svým posluchačům i formaci čistě spirituální (pro zájemce vypracoval např. zpovědní schémata).\n\nSvůj model místní církve žijící v podmínkách totalitního státu nazval \"Koinótés\" (řecké slovo pro společenství). Cílem jeho snažení bylo jednak vytvořit církevní organismus schopný života i v situaci nekompromisního odmítání jakékoli spolupráce s komunistickou mocí a jednak příprava kandidátů na kněžské svěcení.\nV situaci, kdy biskupské stolce byly řídce obsazené a biskupové buď internováni nebo žalářováni, se rozhodl získávat svěcení pro kněze skrze zahraničí. K těmto svěcením docházelo nejprve díky pochopení Gerharda Schaffrana, biskupa v Görlitz v NDR, který sám měl zkušenosti s komunistickou mocí ze svého pobytu v Sovětském svazu. Kromě svěcení zprostředkovával Schaffran také zasílání zpráv o stavu církve v ČSSR do Vatikánu. Pro náročnost a komplikovanost nakonec zvolil získání biskupského svěcení pro některého člena Koinótés.\n\nOn sám ani jeho nejbližší spolupracovník Stanislav Krátký, jako političtí vězni vycestovat do zahraničí nemohli, a to ani do socialistických států. Proto získal příslušné fakulty od papeže Pavla VI. tajně vysvěcený kněz, Ing. Jan Blaha z Brna, a roku 1967 na zahraniční cestě byl vysvěcen na biskupa Peterem Dubovským, tehdy též tajně vysvěceným slovenským biskupem. Davídek přijal biskupské svěcení 29. října 1967 následně od Blahy. Od té chvíle F. M. Davídek mohl budovat úplnou církevní strukturu, paralelní k oficiální, komunisty velmi ostře sledované církvi. Kromě řady kněžských svěcení, po srpnu 1968, kdy očekával od sovětské okupace věznění a deportace církevních představitelů do SSSR a pokus o úplnou likvidaci církve, konsekroval na biskupa do roku 1970 osm kněží. Za dobu svého biskupského působení formoval a vysvětil sedmdesát kněží, ženatých i celibátních.\n\nI v tomto období zůstával jeho vztah s brněnským biskupem Skoupým napjatý. Oba se sice snažili o nalezení odpovídající formy dialogu, nicméně rozdílnost povah, věku a formy rezistence vůči komunistickému režimu jim nedovolovala podstatnější přiblížení.\n\nNa 25. prosince 1970 svolal dva roky připravovaný pastorální synod, který se měl věnovat vývoji místní církve a postavení ženy v církvi (otázka kněžského svěcení žen). O právu svolat tento sněm byl pevně přesvědčen na základě svého studia dokumentů Druhého vatikánského koncilu, ukončeného pět let předtím. Synod se uskutečnil na faře v Kobeřicích (jihovýchodně od Brna), zúčastnilo se ho asi 60 osob. Probíhal ve velmi vzrušené atmosféře. Tři z jím vysvěcených biskupů zpochybnili jeho právo svolat sněm a jeho rozhodnutí světit na kněze i ženy. Suspendoval je z funkcí pro porušení přísahy. Stanislav Krátký se pokoušel obě strany usmiřovat, jeho odpůrci hledali zastání u Dubovského. Po synodu se vytvořily v Koinótés dva proudy (jednoduše se dají rozdělit na proudy pro a proti závěrům synodu), které se již nepodařilo sjednotit.\n\nIhned 28. prosince 1970 vysvětil na jáhna a vzápětí na kněze svou nejbližší spolupracovnici, generální vikářku Ludmilu Javorovou. V následujících letech udělil ještě tři kněžská svěcení ženám, jména však nejsou veřejně publikována. Byl si vědom, že svěcení žen bylo v rozporu s Kodexem církevního práva, ale postupoval tak, jak v situaci církve bojující v totalitě považoval za nezbytné. Každé svěcení bylo prováděno za účelem konkrétního poslání. Kromě toho byl ovlivněn filozoficko-teologickými názory T. de Chardin (svět je dobudováván na základě evoluce realizované ve stvoření) a dokumenty Druhého vatikánského koncilu, jejichž výklad neměl prakticky s kým konzultovat. Rovněž jeho zkušenost s komunistickou perzekucí jej vedla k pesimističtějším očekáváním a konspirativním postupům.\n\nV letech 1970–1971 jej vyslala nemocnice, kde pracoval, na postgraduální studium na fakultu řízení Vysoké školy ekonomické v Bratislavě, které zakončil mezioborovou prací z okruhu ekonomických a biologických věd na téma „Problémy homeostatického ovládania podsystémov v rámci systému národného hospodárstva“. Také v této době sestavil ze svých básní z 60. a 70. let sbírku \"Nepřímé cykly\".\n\nRoku 1972 mu byl tlumočen prostřednictvím českobudějovického biskupa Josefa Hloucha a jeho generálního vikáře Augustina Malého zákaz činnosti od vatikánské Kongregace biskupů. Zákaz pravděpodobně považoval za důsledek neinformovanosti papeže Pavla VI. o jeho činnosti a za výsledek obav, které mohla způsobit nedostatečná informovanost Říma o kobeřickém synodu. Tohoto zákazu neuposlechl. Státní bezpečnost již kolem roku 1970 věděla o jeho biskupském svěcení a on se domníval, že jde o dezinformace.\n\nRoku 1976 přijela v červenci do ČSSR diplomatická mise Pavla VI. s cílem setkat se s ním a nechat se jím informovat o jeho podzemní církevní aktivitě. K tomuto setkání (s pověřeným knězem Johnem Bukovským) došlo (z důvodu jeho strachu před možným prozrazením) až 26. srpna v Brně-Chrlicích. Pravděpodobně ze strachu před vyzrazením některých informací anebo kvůli pochybnostem, zda se tato aktivita odehrává skutečně z vůle papeže, popřel, že by uděloval biskupská svěcení.\nPozději (1977–1978) se pokoušel o kontakt s papežem prostřednictvím polského kardinála Stefana Wyszyńského; po zvolení papeže Jana Pavla II. prostřednictvím kněze Dušana Špinera, který neměl státní souhlas a kterému se roku 1979 podařilo se zájezdem vycestovat do Říma.\n\nV letech 1971 až 1979 vysvětil dalších 7 biskupů, většina z nich však měla konat biskupskou službu pouze v nebezpečí nebo ve vězení. To je ale poměrně problematické, zvážíme-li, že biskup má církví stanovená určitá práva a není možné je světitelem (mimo Svatý stolec) předem omezovat.\n\nOd roku 1980 vysvětil poslední dva biskupy. V samizdatech se rovněž objevovaly pochybnosti o tom, zda je skutečně platně vysvěcen, a on sám se z konspiračních důvodů nemohl nařčením účinně bránit, protože nechtěl prozradit své světitele. Od počátku 80. let se neustále zhoršovaly jeho zdravotní potíže způsobené dlouholetým vězněním a zraněními po autonehodě z roku 1972. V této době se také natrvalo nastěhoval do rodného domu v Chrlicích. V prosinci 1983 utrpěl po pádu ze schodů těžké poranění hlavy a od té doby až do smrti byl víceméně upoután na lůžko. Těžká situace byla umocněna nepochopením a nejednoznačnými vyjádřeními oficiální církevní hierarchie ve vztahu k jím vybudované podzemní církvi. I v tomto období se snažil studovat a teprve několik měsíců před smrtí dovolil, aby za ním občas docházel lékař. 15. srpna 1988 byl převezen do brněnské nemocnice na Žlutém kopci. O den později zemřel při operaci na srdeční slabost. Pohřben byl na hřbitově v Brně-Tuřanech.\n\nPo pádu komunistického režimu v roce 1989 byla situace nepřehledná a komunikace mezi episkopátem a skrytou částí církve nebyla jednotná. Skrze rozhodnutí popsané v Normae bylo v roce 1992 vysloveno \"dubie validus\" (pochybnost o platnosti svěcení, což je v církevním právu dosud neznámý pojem) s tím, že do oficiální církevní služby budou začleněni jen ti Davídkovi kněží, kteří byli celibátní a přijali nové svěcení „sub conditione\" (podmínečné, v pochybnosti), ženatým kněžím bylo nabídnuto „sub conditione\" trvalé jáhenství nebo služba u řeckokatolíků. Svěcení žen bylo mimo Normae označeno za neplatné se zákazem kněžské služby bez platnosti exkomunikace. Část podzemní církve, která nepřijala podmínky připouštějící neplatnost církevních úkonů při jejich činnosti za totality, se soustřeďuje kolem časopisu Getsemany, další upustili od služby v pravomocech kléru a nemalá část podzemního kléru je na odpočinku nebo ve vysokém věku.\n\nV roce 1997 byla po Davídkovi pojmenována ulice v brněnských Chrlicích.\n\nVáclav Vaško o Davídkovi píše: „Sotva bychom se v české církvi druhé poloviny 20. století setkali se jménem, jehož vyslovení by vzbuzovalo více protichůdných emocí... Pro jedny byl prorokem, který přeběhl dobu, pro druhé neukázněným knězem, neuznávajícím žádnou autoritu, vyžadujícím však naprostou poslušnost od každého, kdo se svěřil jeho duchovnímu či intelektuálnímu vedení. Svatým ho nenazval nikdo, heretikem ale také ne.\"\n\n\n\n\n"}
{"id": "32436", "url": "https://cs.wikipedia.org/wiki?curid=32436", "title": "ISO 3166-2:GN", "text": "ISO 3166-2:GN\n\nKódy ISO 3166-2 pro Guineu identifikují 33 prefektur, 7 administrativních regionů a 1 město (stav v roce 2015). První část (GN) je mezinárodní kód pro Guineu, druhá část sestává z dvou písmen identifikujících prefekturu nebo jednoho písmene v případě administrativní regiony a guvernorát.\n\n GN-B Boké \n\n GN-BE Beyla\n\n"}
{"id": "32438", "url": "https://cs.wikipedia.org/wiki?curid=32438", "title": "ISO 3166-2:GT", "text": "ISO 3166-2:GT\n\nKódy ISO 3166-2 pro Guatemalu identifikují 22 departementů (stav v roce 2015). První část (GT) je mezinárodní kód pro Guatemalu, druhá část sestává z dvou písmen identifikujících department.\n\n GT-AV Alta Verapaz (Cobán)\n\n"}
{"id": "32439", "url": "https://cs.wikipedia.org/wiki?curid=32439", "title": "ISO 3166-2:GW", "text": "ISO 3166-2:GW\n\nKódy ISO 3166-2 pro Guineu-Bissau identifikují 3 provincie, 8 regionů a 1 samosprávný okruh hlavního města (stav v roce 2015). První část (GW) je mezinárodní kód pro Guineu-Bissau, druhá část sestává z dvou písmen identifikujících region nebo jednoho písmene v případě provincií.\n\n GW-BA region Bafatá (Bafatá)\n\n"}
{"id": "32440", "url": "https://cs.wikipedia.org/wiki?curid=32440", "title": "ISO 3166-2:GY", "text": "ISO 3166-2:GY\n\nKódy ISO 3166-2 pro Guyanu identifikují 10 regionů (stav v roce 2015). První část (GY) je mezinárodní kód pro Guyanu, druhá část sestává z dvou písmen identifikujících region.\n\n GY-BA Barima-Waini\n\n"}
{"id": "32441", "url": "https://cs.wikipedia.org/wiki?curid=32441", "title": "ISO 3166-2:HN", "text": "ISO 3166-2:HN\n\nKódy ISO 3166-2 pro Honduras identifikují 18 departementů (stav v roce 2015). První část (HN) je mezinárodní kód pro Honduras, druhá část sestává z dvou písmen identifikujících department.\n\n HN-AT Atlántida (La Ceiba)\n\n"}
{"id": "32443", "url": "https://cs.wikipedia.org/wiki?curid=32443", "title": "ISO 3166-2:HT", "text": "ISO 3166-2:HT\n\nKódy ISO 3166-2 pro Haiti identifikují 10 departmentů (stav v březnu 2015). První část (HT) je mezinárodní kód pro Haiti, druhá část sestává z dvou písmen identifikujících department.\n\n"}
{"id": "32444", "url": "https://cs.wikipedia.org/wiki?curid=32444", "title": "Volavka stříbřitá", "text": "Volavka stříbřitá\n\nVolavka stříbřitá (\"Egretta garzetta\") je středně velký brodivý pták z čeledi volavkovití. Vyskytuje se v Evropě, Asii, Africe a v Austrálii (konkrétnější rozšíření níže).\n\n\nVolavka stříbřitá je štíhlá s dlouhými končetinami, tenkých špičatým zobákem a v porovnání s jinými volavkami i poměrně silným a krátkým krkem. Má sněhové bílé opeření kontrastující s černým zobákem a černými končetinami se žlutými prsty. Ve svatebním šatě má dvě dlouhá zátylková pera, delší peří na hrdle a růžově nebo modře zbarvenou kůži mezi zobákem a okem. Obě pohlaví jsou zbarvena stejně, mladí ptáci se podobají dospělcům v zimním šatě.\n\nV České republice nám hrozí poměrně snadná záměna s větší volavkou bílou, která má na rozdíl od volavky stříbřité žlutý zobák a celé černé končetiny.\n\nVolavka stříbřitá obývá bažiny, zatopené nebo dostatečně podmočené louky a pole nebo bahnitá jezera a rybníky. Je tažná a na zimu migruje do Středomoří a do Afriky. V České republice se objevuje příležitostně od dubna do října jen jako letní host.\n\nMá velice pestrou stravu, loví ryby, obojživelníky, korýše, měkkýše, plazy a vodní hmyz. Při hledání potravy ve vodě stojí volavka stříbřitá téměř nehybně nebo se velice pomalu pohybuje a upřeně hledí na vodní hladinu. Poté, co kořist spatří se ji zmocňuje rychlým úderem zobáku.\n\nHnízdí v koloniích, často ve společnosti volavek popelavých nebo bílých. Hnízdo z větví si staví nejčastěji na stromech, vyšších keřích, na zemi, na útesech nebo v bambusových hájích. Klade 3 až 5 světle modrozelených vajec, na kterých sedí oba rodiče po dobu 21 - 25 dní. Mláďata opouštějí hnízdo po 30 dnech a plně opeřená jsou až ve věku 40 až 45 dní.\n\nV České republice se vzácně vyskytuje na větších, většinou chovných rybnících a jezerech, kde je přísně chráněná.\n\n\nNěkteří autoři rozlišují i třetí, australský poddruh \"E. g. immaculata\". Dříve patřily mezi poddruhy volavky střibřité i následující, dnes již uznané plnohodnotné druhy: volavka západní (\"Egretta gularis\") a volavka madagaskarská (\"Egretta dimorpha\").\n\n\n"}
{"id": "32447", "url": "https://cs.wikipedia.org/wiki?curid=32447", "title": "ISO 3166-2:HU", "text": "ISO 3166-2:HU\n\nKódy ISO 3166-2 pro Maďarsko identifikují 19 žup, 23 měst s župním právem a hlavní město (stav v roce 2015). První část (HU) je mezinárodní kód pro Maďarsko, druhá část sestává z dvou písmen identifikujících župu nebo město.\n\n"}
{"id": "32449", "url": "https://cs.wikipedia.org/wiki?curid=32449", "title": "Marek Antoš", "text": "Marek Antoš\n\nMarek Antoš (* 18. prosince 1979) je český novinář, podnikatel a právník.\n\nJiž na základní škole začal psát recenze pro počítačový časopis PC World. V roce 1994 se setkal poprvé s Internetem, krátkou dobu byl sysopem na BBS časopisu Bajt a v roce 1996 mu u Computer Pressu vyšla kniha \"Připojte se k Internetu\". Do roku 1997 působil jako redaktor časopisu \"Connect!\", psal do časopisu \"Computer\" a na zpravodajském serveru Živě.cz. V roce 2001 získal cenu pro internetového podnikatele roku. V současnosti kromě vedení společnosti Internet Info působí také v oborových sdruženích SPIR, SVIT a CZ.NIC.\n\nS Petrem Tesaříkem založil v únoru 1998 vlastní společnost Internet Info a v dubnu téhož roku spustili server Lupa.cz, zaměřený na aktuální dění českého Internetu. Šéfredaktorem serveru byl od založení do začátku roku 2005. Od léta 2005 je v čele jednoho z projektů Internet Info – poradenského centra Dobrý web.\n\nNa Právnické fakultě Univerzity Karlovy absolvoval v roce 2004 obor právo (JUDr.) a v roce 2008 Veřejné právo I (Ph.D.), roku 2005 potom na Fakultě sociálních věd politologii (PhDr.). Od roku 2007 působí na katedře ústavního práva Právnické fakulty jako odborný asistent. Zabývá se především ústavními problémy politického systému, přezkumem ústavnosti zásahů do sociálních práv, financováním politických stran nebo volbami a volebním právem.\n\nStal se také členem správní rady Nadace Open Society Fund Praha.\n\n"}
{"id": "32452", "url": "https://cs.wikipedia.org/wiki?curid=32452", "title": "ISO 3166-2:IN", "text": "ISO 3166-2:IN\n\nKódy ISO 3166-2 pro Indii identifikují 28 spolkových států a 9 svazových teritorií (stav v roce 2019). První část (IN) je mezinárodní kód pro Indii, druhá část sestává z dvou písmen identifikujících stát nebo teritorium.\n\n IN-AN Andamany a Nikobary (Port Blair)\n\n IN-AP Ándhrapradéš (Haidarábád)\n\n"}
{"id": "32453", "url": "https://cs.wikipedia.org/wiki?curid=32453", "title": "Kružnice (graf)", "text": "Kružnice (graf)\n\nV teorii grafů se termínem kružnice (též cyklus) označuje takový graf, který se skládá z jediného \"cyklu\" – tedy uzavřené posloupnosti propojených vrcholů. Kružnice může být orientovaná i neorientovaná.\n\nGraf, který jako podgraf obsahuje kružnici, se nazývá cyklický. V opačném případě se nazývá acyklický (viz strom).\n\nKružnice je graf formula_1, kde formula_2 a formula_3 a platí:\n\nKružnice je graf:\n"}
{"id": "32457", "url": "https://cs.wikipedia.org/wiki?curid=32457", "title": "ISO 3166-2:IT", "text": "ISO 3166-2:IT\n\nKódy ISO 3166-2 pro Itálii identifikují 15 regionů, 5 autonomních regionů, 80 provincií, 2 autonomní provincie, 14 metropolitních měst a 6 volných sdružení obcí (stav v roce 2019). První část (IT) je mezinárodní kód pro Itálii, druhá část sestává z dvou písmen identifikujících provincii či dvou číslic v případě krajů.\n\n IT-65 Abruzzo\n\n IT-23 Valle d'Aosta\n\n IT-AL Alessandria\n\n IT-TN Trento\n\n IT-BA Bari\n\n IT-EN Enna\n"}
{"id": "32458", "url": "https://cs.wikipedia.org/wiki?curid=32458", "title": "DCF77", "text": "DCF77\n\nDCF77 je rádiová stanice vysílající dlouhovlnný tzv. frankfurtský časový signál, podle kterého se synchronizují některé rádiové hodiny, hodinky, budík, vysílače a jiná zařízení, která potřebují přesný kmitočet či čas. Časový údaj vychází z měření césiových atomových hodin z Fyzikálně-technického institutu v Braunschweigu.\n\nZkratka DCF znamená: D (Deutschland = Německo), C (označení pásma dlouhých vln), F (frankfurtský region), 77 (vysílací frekvence).\n\nPravidelné a nepřetržité vysílání je od roku 1970. Pokusné vysílání začalo však mnohem dříve.\n\nMnoho rádiových hodin a budíků je synchronizováno pomocí časových značek vysílaných stanicí DCF77. DCF77 zajistí, že hodiny si samy nastaví čas, datum a jdou stále přesně včetně nastavení na letní čas.\n\nČasová informace je vysílána stanicí DCF77 na dlouhých vlnách s kmitočtem 77,5 kHz z vysílače v Mainflingenu (asi 24 km jihovýchodně od Frankfurtu nad Mohanem). Vysílač má výkon 50 kW, odhadnutý vyzářený výkon je přibližně 25 kW. K vysílání je určena 150 m vysoká (200 m vysoká záložní) vertikální všesměrová anténa s kapacitním nástavcem. Dosah vysílače je okolo 1500–2000 km. Vysílač vysílá nepřetržitě a jeho signál se využívá i k dalším účelům, např. se na jeho nosnou vlnu zavěšují různé oscilátory (např. některých rozhlasových AM vysílačů), kterým se po zavěšení na tento kmitočet zvětší stabilita vlastního kmitočtu. Jeho význam tedy není pouze pro řízení hodin a budíků, ale i jako kmitočtový etalon. Do roku 1995 byl i v ČR v provozu podobný vysílač OMA.\n\nPřijímač signálu DCF je v podstatě běžný AM přijímač, který musí být schopen pracovat i s velkou změnou intenzity pole vysílače, což je vzhledem k vzdálenosti vysílače v oblasti ČR nutností. Musí být také velmi selektivní (malá šířka propouštěného pásma), protože pásmo DV je dnes ohromným způsobem zarušené.\n\nStřední hodnota nosného kmitočtu 77,5 kHz se neodchyluje od jmenovité hodnoty více než o 10 týdně. Relativní nepřesnost za více než 100 dní je pouze 2×10. Provádět měření přesnosti za kratší dobu nemá význam, neboť vysílač vysílá za týden pouze 77500*3600*24*7 = 4,6872×10 sinusových kmitů. Aby bylo kontrolní měření prováděno s přesností 10, musí rozeznat 1/20 periody za týden. Dlouhodobá přesnost 2×10 odpovídá při 77,5 kHz jednomu kmitu za dva roky. Tato měření jsou ovšem prováděna buď přímo na výstupu buzení vysílače nebo v jeho vysílací blízkosti, což do určité míry zkresluje absolutní hodnocení přesnosti kmitočtu, protože signál v pásmu dlouhých vln se šíří prostředím s proměnlivými vlastnostmi a tak ve větších vzdálenostech od vysílače mohou být naměřené údaje mírně odlišné. Například pokud bychom chtěli hodnotit absolutní přesnost nějaké sekundární časové základny řízené časovými značkami DCF, museli bychom si uvědomit, že strmost hran značek v dlouhých vlnách není ideální a tak lze dosáhnout přesnosti pouze v řádu mikrosekund.\n\nPři využívání kmitočtu nosné DCF k synchronizaci např. oscilátoru si je opět nutno uvědomit, že se zvětšující se vzdáleností od vysílače bude větší závislost na změně fáze způsobené podmínkami šíření dlouhých vln a tedy opět se nemůžeme spoléhat na výše uvedené hodnoty přesnosti, které neuvažují vlivy prostředí. Nejsou to ovšem radikální odchylky.\n\nKódování časové informace je prováděno pulzně šířkovou modulací, poklesem amplitudy nosné na 25 % na začátku každé sekundy. Amplituda je pravidelně klíčována impulsy, které jsou dlouhé 100 a 200 ms. Vyhodnocují se v číslicové technice jako logická 0 a logická 1. Klíčování je synchronizováno fázovou synchronizací s nosnou a odpovídá na 10 μs přesně úřední časové stupnici fyzikálně technického ústavu v Braunschweigu (PTB - Physikalisch-Technischen Bundesanstalt). Volací značka vysílače byla (do r. 2006) přenášena třikrát v hodině a to v 19, 39 a 59 minutě každé hodiny tónovou modulací nosné 250 Hz, a to morseovkou bez přerušení vysílání časových značek .\n\nPřenáší se čas a datum platný pro následující minutu, tak aby na začátku následující minuty již byla kompletní časová informace. Během jedné minuty se tedy přenese kompletní informace. Všechny hodnoty čísel jsou v kódu BCD.\n\nPřenášejí se tyto informace:\n\nZhruba od roku 2007 obsahuje signál DCF77 informaci o předpovědi počasí pro 60 regionů v Evropě (na ČR připadají 3 regiony). Tuto informaci využívá množství domácích meteostanic, které jsou běžně na trhu.\n\n"}
{"id": "32460", "url": "https://cs.wikipedia.org/wiki?curid=32460", "title": "Radio Data System", "text": "Radio Data System\n\nRadio Data System (RDS) je systém určený k přenosu doplňkových informací v sítích VKV FM rádiových vysílačů.\n\nV RDS existuje několik služeb, tj. druhů přenášených informací. Ty jsou zpracovávány přijímačem obvykle formou zobrazovaných dat nebo přepnutím funkce. Mezi základní služby (kódy) patří:\n\nDalší služby (kódy) nemající souvislost s programem:\n\nData se zakódují a pak se přenášejí s rychlostí 1187,5 bit/s dvoustavovou fázovou modulací PSK na 57 kHz. Šířka pásma datového toku RDS je omezena filtrem na šířku která je k dispozici tj. 57 kHz ± 2,4 kHz. Tento filtr se nachází i v přijímači a slouží k potlačení rušení. Rychlost přenosu 1187,5 bit/s ± 0,125 bit/s byla stanovena jako násobek 57 kHz (dříve používaný systém dopravních hlášení ARI) a tím i násobek pilotního kmitočtu 19 kHz. Pevným fázovým vztahem s pilotním kmitočtem se zabraňuje případnému rušení stereofonního signálu.\n\nRDS-TMC (Radio Data System - Traffic Message Channel) je služba, která je určena k poskytování dopravních a cestovních informací před a během jízdy řidiči. Tato služba integruje veškeré relevantní informace a poskytuje tak řidiči možnost optimalizovat svoji trasu.\n\nV Praze je šíření signálu RDS-TMC zajištěno prostřednictvím rádia Plus na frekvenci 92,6 FM a Českým rozhlasem Radiožurnál na frekvenci 94,6 FM. V dalších lokalitách je možné přijímat dopravní informace na frekvencích Českého rozhlasu viz seznam vysílačů ČRo 1 - Radiožurnálu.\n\nPoskytování dopravních informací je zcela zdarma a investice spočívá tedy jen v koupi navigace, ale pro příjem signálu RDS-TMC nestačí jen mít navigaci s touto funkcí. Je důležité, aby navigační přístroj obsahoval mapové podklady dané oblasti a databázi předem definovaných pozic možných dopravních událostí na silniční síti, tzv. lokační tabulky. Obě dvě tyto datové sady bývají obvykle umístěny na tzv. „navigačním CD“.\nNavigace nabízí plno základních funkcí kromě znalosti aktuální dopravní situace lze rovněž využít výhod automatizovaného zpracování – takzvané „dynamické navigace“. Navigační přístroj ve vozidle po zadání startu a cíle cesty vypočítá optimální trasu s ohledem na rychlost jízdy, preferovanou třídu komunikací a další parametry zadané řidičem (místa na trase, která chce projet, apod.). Pokud se na trase, kterou je řidič veden k cíli, objeví dopravní problém s příznakem doporučené objížďky, přepočítá navigační přístroj během jízdy doporučenou trasu tak, aby se řidič vyhnul dopravnímu problému.\n\n"}
{"id": "32462", "url": "https://cs.wikipedia.org/wiki?curid=32462", "title": "Rosenauerův dub", "text": "Rosenauerův dub\n\nRosenauerův dub je památný strom u Velkých Hydčic, jihozápadně od Horažďovic. Dub letní (\"Quercus robur\") roste v lese za vodárnou u cesty směrem k Práchni, jižně od silnice Horažďovice–Velké Hydčice. Pojmenován je po Josefu Rosenauerovi, staviteli Schwarzenberského plavebního kanálu. Obvod jeho členitého kmene měří 447–600 cm (měření 2000). Dub je chráněn od roku 2001 pro svůj vzrůst a věk.\n\n\n"}
{"id": "32464", "url": "https://cs.wikipedia.org/wiki?curid=32464", "title": "Zličín", "text": "Zličín\n\nZličín () je městská čtvrť a katastrální území na západě Prahy, na severozápadním okraji městského obvodu Praha 5, o rozloze 317,61 ha. Tvoří severovýchodní část městské části Praha-Zličín.\n\nPraha-Zličín je od roku 1990 městská část tvořená celými katastrálními územími Zličín a Sobín a severní částí katastrálního území Třebonice. Vybrané přenesené působnosti státní správy pro městskou část Praha-Zličín vykonává městská část Praha 17 (Řepy) (jejíž vlastní území spadá do městského obvodu Praha 6) v rámci takzvaného městského správního obvodu Praha 17, který je tvořen těmito dvěma městskými částmi.\n\nTéměř všichni Pražané znají Zličín jako nákupní zónu a stanici a depo metra. Ty se ale paradoxně nacházejí převážně v katastrálním území Třebonice a jen zčásti v městské části Praha-Zličín, ovšem (s výjimkou části kolejiště depa) mimo katastrální území Zličín.\n\nSamotný Zličín vznikal jako vesnice; ještě roku 1910 se objevoval jako „Zlejčín“. Roku 1960 byla k obci připojena i nedaleká vesnice Sobín. V roce 1968 získala obec hranici s Prahou, když byly přičleněny sousední Řepy. Díky blízkosti ku Praze a silnici z metropole do Plzně, která východní částí Zličína procházela, se začala rozvíjet nová zástavba, hlavně tedy východně od původní obce; postavily se rodinné domy a později i sídliště. Obě obce se staly součástí Prahy v roce 1974, v souvislosti s jejím zatím posledním a zatím největším rozšířením.\n\nPřevažujícím typem zástavby jsou zde rodinné domky, ale také i jedno malé sídliště, ve své době vybudované pro potřeby armády. Tato celá zastavěná oblast je ohraničená průmyslovými závody, při připojení ku Praze bylo totiž rozhodnuto, že Zličín se stane podobně jako v té době Malešice průmyslovou oblastí. Využity byly volné plochy jižně a severovýchodně od zastavěné oblasti. V roce 1990 se Zličín stal součástí městské části Praha-Zličín.\nV 90. letech došlo k rozvoji na rozhraní Zličína a Třebonic spolu s výstavbou metra. Původně se zde mělo nacházet pouze depo a linka B měla vést právě do Třebonic; tyto plány však byly nakonec přepracovány a nejmladší linka pražské podzemní dráhy byla ukončena právě zde. Kromě stanice vznikl i přestupní terminál pro příměstské autobusy; později se začala rozvíjet i nákupní zóna. Ke konci prvního desetiletí 21. století se začala opět rozvíjet také i bytová zástavba, a to v místech nedaleko od nejstarších částí Zličína. Nové projekty znamenaly výstavbu několikapatrových městských domů přímo na zelené louce.\n\nV létech 2005 až 2008 proběhl archeologický výzkum v Praze-Zličíně, v poloze Za novou silnicí. Během výzkumu byly postupně prozkoumány a zdokumentovány tři hlavní komponenty, které se v této lokalitě podařilo objevit: palisádou ohrazené neolitické sídliště, pravěká cesta a především kompletní pohřebiště vinařické skupiny z doby stěhování národů. Dosud bylo odkryto 177 kosterních hrobů. Jde o největší prozkoumané kosterní pohřebiště v Čechách a jedno z největších pohřebišť ve střední Evropě datované do období druhé a třetí třetiny pátého století.\n\nNa Zličíně se nachází průmyslové podniky. Jedná se o tyto:\n\nMístní fotbalový klub FC Zličín byl založen roku 1929. V jeho sportovním areálu se nachází víceúčelová sportovní hala sloužící současně jako školní tělocvična. Dále je zde fotbalové hřiště s přírodní trávou a fotbalové hřiště s umělou trávou třetí generace. Mini hřiště s umělou trávou slouží k přípravě mužstev klubu a je přístupné také pro veřejnost.\n\nDíky metru (od listopadu roku 1994, úsek V.B), které se sice přímo ve Zličíně nenachází, ale leží na jeho okraji, má celá čtvrť dobré dopravní spojení. Na metro navazují i autobusy. Na nedalekém sídlišti Řepy (na sever od Zličína) se nachází tramvajová trať. Od stanice metra jezdí i meziměstské linky do Plzně, Berouna, Kladna a Rakovníka.\n\nNa hranici mezi Řepy a Zličínem se také nachází železniční nádraží, které umožňuje spojení do Kladna.\n\nÚzemím Zličína prochází Pražský okruh (zprovozněn v tomto úseku v roce 2002), dálnice D5 směřující do Plzně a její přivaděč z Jihozápadního Města. U stanice metra Zličín je také záchytné parkoviště P+R. Starým Zličínem prochází původní Plzeňská, hlavní tah do Plzně až do roku 1980, kdy se začala dálnice D5 stavět.\n\nPodle Zličína se pojmenovávají obchodní centra na území Třebonic:\n\nVšechna tři obchodní centra jsou vybavena rozsáhlými plochami parkovišť pro automobily. Do areálů Avion a Globus jezdí od stanice metra Zličín zvláštní autobusové linky s bezplatným tarifem. V oblasti byly postaveny i další obchodní nebo administrativní objekty. V sousedství obchodní zóny vzniká na území Stodůlek Západní Město.\n\n\n\n\n\n"}
{"id": "32471", "url": "https://cs.wikipedia.org/wiki?curid=32471", "title": "Blind Guardian", "text": "Blind Guardian\n\nBlind Guardian je německá hudební skupina založená roku 1985 ve městě Krefeld jako speed metalové těleso s názvem Lucifer's Heritage. První album, pojmenované \"Battalions Of Fear\", vydala již pod svým současným názvem v sestavě: Hansi Kürsch (zpěv a baskytara), André Olbrich (kytary), Marcus Siepen (kytary) a Thomas Stauch (bicí).\n\nV témže složení kapela úspěšně fungovala téměř dvacet let a vydala alba: \"Follow The Blind\" (1989), \"Tales From The Twilight World\" (1991), \"Somewhere Far Beyond\" (1992), živák \"Tokyo Tales\" (1993), \"Imagination From The Other Side\" (1995), \"Nightfall In Middle-Earth\" (1998), \"A Night At The Opera\" (2002), živé album \"Live\" (2003) a DVD \"Imagination Through The Looking Glass\" (2004). Za dobu své existence se hudba kapely vyvinula v kombinaci power a speed metalu, která však z definic obou žánrů silně vybočuje. V roce 2005 se stal novým bubeníkem kapely Frederik Ehmke a spolu s ním Blind Guardian začali pracovat na novém albu \"A Twist In The Myth\", jež vyšlo na podzim roku 2006 pod distribucí firmy Nuclear Blast.\n\nMezi témata, o která se kapela při své tvorbě opírá, patří především literatura (J. R. R. Tolkien, Stephen King…), bájná historie (antické eposy), fantasy motivy a vzácně i reflexe světových událostí.\n\nOd alba \"Nightfall In Middle-Earth\" se frontman kapely Hansi Kürsch soustředí již jen na zpěv a na baskytaru hraje hostující Oliver Holzwarth.\n\nV roce 2003 hrála kapela v Pardubicích na Fantasy Metalfest.\n\nV roce 2005 opustil dlouholetý bubeník Thomas Stauch kapelu z důvodů rozdílných názorů na její budoucí vývoj. Jeho místo zaujal Frederik Ehmke.\n\n\"Nightfall In Middle-Earth\" je koncepční album, které zhudebňuje příběh díla \"Silmarillion\" spisovatele J. R. R. Tolkiena .\n\nBlind Guardian jsou obecně považováni za kultovní mimo-mainstreamovou metalovou kapelu.\n\n\n\n\n\n"}
{"id": "32476", "url": "https://cs.wikipedia.org/wiki?curid=32476", "title": "Josef Rosenauer", "text": "Josef Rosenauer\n\nJosef Rosenauer (pravděpodobně 26. února 1735 Chvalšiny – 10. března 1804 Český Krumlov) byl český inženýr, který vyprojektoval a postavil Schwarzenberský a Vchynicko-tetovský plavební kanál.\n\nJosef se narodil v Chvalšinách jako nemanželské dítě Voršily Traxlerové, dcery tesaře Martina Traxlera. Ačkoliv by měl nést jméno po svobodné matce, byl 26. února pokřtěn s příjmením Rosenauer; otec jej však nikdy nepřiznal.\n\nOd 13 let se učil u lesníka Petra Lambechara, který spravoval bažantnici v nedalekém Červeném Dvoře. Během učení asi prokázal mimořádné schopnosti pro lesnictví, možná i pro práci geometra, protože vyhovění jeho žádosti o služební povýšení z roku 1758 bránil jen nemanželský původ. Listina Marie Terezie z 20. listopadu odstranila i tuto překážku a roku 1759 Rosenauer nastoupil jako lesní adjunkt do schwarzenberského lesního úřadu v Českém Krumlově. Na počátku 60. let studoval na náklady zaměstnavatele na tzv. inženýrské akademii ve Vídni, kterou dokončil v květnu 1770 s výborným prospěchem. Následujícího roku získal titul schwarzenberského knížecího lesního inženýra. V roce 1774 se Josef Rosenauer po složení zeměměřičských zkoušek stal také přísežným zemským zeměměřičem.\nJako zaměstnanec vrchnostenské správy schwarzenberského panství vypracoval návrh umožňující levnou dopravu dřeva z nepřístupných pralesů Šumavy v povodí Vltavy svahovým plavebním kanálem přes hlavní evropské rozvodí do řeky Mihely (Große Mühl) a dále do Dunaje. Odvážný návrh předložil knížeti Josefu I. Adamovi ze Schwarzenbergu v roce 1774, ale schválen byl až knížetem Janem Nepomukem I. v roce 1779. Samotná realizace začala po deseti letech v roce 1789 a první část – 39,9 km dlouhý tzv. \"starý kanál\" vedoucí od potoka Zwettelbach k Jelenímu potoku – byla zcela dokončena v roce 1793. Rosenauer se obával nedostatku vody z přítoků plavebního kanálu a raději ve stavbě nepokračoval, druhá část (\"nový kanál\") byla postavena podle Rosenauerova projektu až v letech 1821–1822.\n\nJosef Rosenauer také vypracoval projekt kanálu, který by obcházel nesplavné části Vltavy: u dnešní lipenské hráze měl opustit říční koryto a pokračovat v trase, které odpovídá dnešní silnice do Vyššího Brodu. Kanálem by se mohly plavit vory, dříví i polena, zároveň voda mohla pohánět okolo dvaceti pil. Ač byl kanál schválen v roce 1785, realizace se odložila pro výši pozemkových daní a projekt se nakonec nikdy nerealizoval.\n\nKníže Josef II. ze Schwarzenbergu na konci 18. století pověřil zkušeného Rosenauera, tehdy již ředitele schwarzenberské plavby, navržením systému plavení dřeva z oblasti Modravy a Roklanu. Návrh Vchynicko-tetovského plavebního kanálu, který obcházel nesplavný úsek řeky Vydry pod Antýglem (Povydří) spojením s Křemelnou, kníže schválil a okamžitě začal být budován.\n\nJosef Rosenauer stál také u zřízení plavebního kanálu pro plavení dříví na řece Aist v Horním Rakousku. Zemřel na jaře 1804 v 69 letech ve svém domě na následky neúspěšné operace močových cest, zanechal vdovu s osmi dětmi.\n\nV Chvalšinách jsou na domě čp. 118 umístěny dvě pamětní desky Rosenauera, první z roku 1928, druhá z roku 1991. V letech 1999-2000 pak byl ve Chvalšinách realizován projekt zřízení Muzea Schwarzenberského plavebního kanálu.\n\n\n"}
{"id": "32481", "url": "https://cs.wikipedia.org/wiki?curid=32481", "title": "Řepy", "text": "Řepy\n\nŘepy () jsou katastrální území Prahy, tvořící území městské části Praha 17 v městském obvodě Praha 6. Nacházejí se na západě města, severně od vjezdu dálnice D5 do Prahy. Vesnice Řepy vznikla kolem 13. století, k Praze byla připojena roku 1968; od poloviny 80. let zde stojí sídliště. Do 31. prosince 2001 se městská část Praha 17 nazývala Praha-Řepy. Vykonává působnost pověřeného úřadu i pro městskou část Praha-Zličín.\n\nÚřad městské části Praha 17 je pověřen výkonem rozšířené působnosti státní správy též pro území městské části Praha-Zličín, které leží v městském obvodu Praha 5 a zahrnuje katastrální území Zličín, Sobín a část katastrálního území Třebonice.\n\nÚzemí rozšířené působnosti státní správy úřadu městské části Praha 17 (takzvaný správní obvod Praha 17) tedy zasahuje do dvou městských obvodů podle zákona o územním členění státu. Podobný přesah do dvou obvodů má i správní obvod Praha 11.\n\nPrvní písemná zmínka o Řepích pochází z roku 993 ze zakládací listiny Břevnovského kláštera. V dalších stoletích se Řepy proslavily hlavně díky zločinci Babinskému, který je zde pohřbený. Bývala tu i ženská věznice. Rozvoj Řep ale nastal až po roce 1968, kdy byly připojeny ku Praze, v rámci menšího rozšíření města.\n\nNa začátku 80. let se na jih od původní vesnice začalo postupně v několika etapách přistavovat velké sídliště pro dvacet tisíc obyvatel. Začalo se od východu, směrem od Motola a postupovalo se podél železniční trati, kde je dnes jižní část sídliště, takže bylo možné severní oblast mezi tratí a starými Řepy dokončit do roku 1991. Nejprve se vybudovala část jižně od ulice Makovského (východo-západní osa sídliště) u trati, s výstavbou mezi starými Řepy a touto ulicí se pokračovalo ještě i po roce 1990. Ačkoliv následně vzhledem k změnám společenských poměrů výstavba sídliště ustala, v plánu bylo ještě rozšíření i v budoucích letech; hlavně směrem na západ ke Zličínu. Od podzimu roku 1988 je také v provozu tramvajová trať, spojující Řepy s centrem Prahy. V roce 2010 prošla tato trať kompletní rekonstrukcí. V roce 2014 proběhla kompletní revitalizace Řepského potoka.\n\nV Řepích se nachází fotbalové družstvo, které bylo založeno roku 1924 a nyní nese název TJ Sokol Řepy. V ulici U Boroviček se nachází dráha BIKROSCLUBU Řepy, mistra ČR 2009 družstev. Dále v ulici Španielova se nachází volejbalový klub SK ŠPANIELKA ŘEPY, který se v sezoně 2008/2009 mimo jiné umístil na 4. místě v extralize kadetek, a 3. místě v Pražském přeboru kadetek. Ve druhém patře obchodního střediska Shopping Point Řepy (bývalý OVUS) v Makovského ulici se nachází klub bojových umění Tiger Gym, který nabízí výuku kickboxu, japonského i brazilského Jiu Jitsu pro děti i dospělé všeho věku. Také je zde Sbor mladých dobrovolných hasičů SDH Praha-Řepy.\n\nV Řepích jsou 3 mateřské školy: Bendova (\"Bendova 1123/1\"), Pastelka (\"Španielova 1316/27\"), Socháňova (\"Socháňova 1176/23\") a MŠ Laudova se speciálními třídami (\"Laudova 1030/3\"), složená ze 4 samostatných MŠ Duha, Sluníčko, Opuková a Fialka.\n\nDům dětí a mládeže Praha 6 je v ulici \"U Boroviček 648/1\". V Řepích na adrese \"Španielova 1124/50\" se nachází Základní umělecká škola Blatiny.\n\nZákladní školy jsou zde následující:\nPůvodní stoletá řepská základní škola v sousedství kláštera (\"Žalanského 68/54\") zanikla v roce 2002 (připomíná ji název autobusové zastávky „Škola Řepy“).\n\nZe středních škol v Řepích sídlí jedno osmileté gymnázium a dále odborné střední školy:\nV roce 2000 zaniklo Střední odborné učiliště stavební (sídlilo \"U Boroviček 648/1\").\n\nJedna vysoká škola, a to Vysoká škola regionálního rozvoje (VŠRR), sídlí v budově historické řepské základní školy (\"Žalanského 68/54\") a společně s ní Vyšší odborná škola cestovního ruchu.\n\n\nNa území Řep se nachází větší množství supermarketů. Hlavní centrum obchodu se nachází v ulici Makovského u zastávky MHD Slánská. Je jím velký obchodní dům „Shopping point Řepy“, známý spíše pod starším názvem „Ovus“. Jeho součástí je pošta, policie, pobočky bank, mnohé obchůdky a supermarket. Má několik pater a vznikl ve dvou etapách. První byla otevřena nejspíš ještě za socialismu, druhá pak v roce 1995. Nově vznikla také tzv. Řepská pasáž, rovněž v ulici Makovského, ale u zastávky Blatiny. Nachází se v přízemí dvou panelových domů a zahrnuje malé obchody a služby různých druhů. Nejbližším velkým obchodním centrem ale přesto zůstává Zličín.\n\nVeřejnou dopravu pro sídliště zajišťují už zmíněné tramvaje. Spoje jsou sice četné, ale pomalé – k Andělu dojedou asi za 18 minut. Na tramvajové spoje navazují autobusové linky, zajišťují spoje do míst, kam tramvajové koleje nevedou, hlavně směrem k metru B (Nové Butovice, Zličín) a směrem k Břevnovu a posléze na metro k Dejvické. Výhledově se uvažuje i o prodloužení linky A ze stanice Dejvická do Řep a na Zličín k lince B; tento plán však, pokud bude realizován, tak až po roce 2015. Poblíž konečné tramvaje se nachází železniční stanice Praha-Zličín, na trati 122, ve všední den s taktovou železniční dopravou dopravou Esko S65 Praha-Smíchov Na Knížecí - Hostivice. O víkendu jsou provozovány vlaky Praha hlavní nádraží - Praha-Zličín - Hostivice, přičemž dva páry zajíždějí až do stanice Rudná u Prahy, posíleny vlaky Praha-Zličín - Hostivice. Během letního období provozuje společnost KŽC Doprava linku Pražského motoráčku vedenou historickým motorovým vozem M262.0 v úseku Praha hlavní nádraží - Praha-Řepy. Trať 122 je turisticky zajímavá pro svůj horský charakter, dvojicí Hlubočepských viaduktů, trasováním mezi skalami masivu Děvína a Žvahova s výhledem na jižní část Prahy, pročež je nazývána Pražským Semmeringem.\n\nProtože Řepy byly jako sídliště vybudovány na konci 80. let 20. století, byly dobře připraveny na velký vzestup automobilismu. Spojení do všech okolních částí Prahy je relativně dobré, hlavní silniční komunikace jsou koncipovány tak, aby nedocházelo k hluku. Jediná rušná třída, která sídlištěm prochází, je Slánská (v severo-jižním směru); v místech, kde je k ní blízko zástavba, však byl instalován odhlučňující prosklený tubus. Navíc byla už část provozu odkloněna na úsek Pražského okruhu vedoucí kolem Řep.\n\nHřbitov v Praze-Řepích v Žalanského ulici se skládá ze tří hlavních částí. Je zde civilní hřbitov, hřbitov kongregace sester sv. Karla Boromejského a trestanecký hřbitov. Na trestaneckém hřbitově jsou pochovávány trestanky, které zemřely v řepské trestnici, mimo ně je v levém rohu od vstupu na hřbitov hrob loupežníka Václava Babinského, který byl po odpykání trestu až do své smrti zahradníkem v místním klášteře. (Klášter sv. Karla Boromejského - Kostel sv. Rodiny)\n\nV Řepích byly natáčeny tyto filmy:\n\nNachází se zde farnost s dvěma kostely.\n\n\n\n\n\n"}
{"id": "32483", "url": "https://cs.wikipedia.org/wiki?curid=32483", "title": "Kahramanmaraş", "text": "Kahramanmaraş\n\nKahramanmaraş, dříve Maraş, je město v Turecku, správní středisko provincie Kahramanmaraş; má přes 300 000 obyvatel.\n\nV době 2. tisíciletí př. n. l. patřila Maraş do chetitské říše, jako městský stát. Po jejím obsazení Římany se jméno změnilo na Germanikeia. Arabové je obsadili roku 645, během byzantsko-arabských válek bylo několikrát poničeno a znovu obnoveno. Roku 962 je pro Byzanc získal Nikeforos II. Fokas, po bitvě u Mantzikertu se přičiněním Arména Philareta Brachamia, někdejšího císařského generála, stalo centrem jeho polosamostatného panství, které postupně Seldžukové dobývali. Roku 1098 se města zmocnil křižák Balduin I. Jeruzalémský, pozdější jeruzalémský král. Během křížových výprav několikrát přešlo z křižáckých do muslimských rukou, na začátku 14. století bylo dobyto Mameluky a ve 20. letech šestnáctého století ho anektovala Osmanská říše.\n\nVe městě se nacházejí mešity ze středověkých dob. Díky svému umístění v úrodné rovině je centrem lehkého průmyslu, obchodu a zemědělství, to také umožňuje jeho růst (roku 1990 mělo ještě něco přes 200 000 obyvatel). V okolí se těží železo a stříbro.\n"}
{"id": "32487", "url": "https://cs.wikipedia.org/wiki?curid=32487", "title": "Fiat iustitia, et pereat mundus", "text": "Fiat iustitia, et pereat mundus\n\nFiat iustitia, et pereat mundus je latinské úsloví, jež lze volně přeložit jako „Ať se stane spravedlnost, i kdyby měl zhynout svět“. Vyjadřuje myšlenku, že je třeba usilovat o spravedlnost za každou cenu, ať to stojí, co to stojí. Stalo se známým jako osobní heslo (devíza) česko-uherského krále a později římskoněmeckého císaře Ferdinanda I. Habsburského (1526–64), on však nebyl jeho původcem. Podle záznamů benátského historika Marina Sanuda použila poprvé tohoto rčení papežská kancelář za Hadriána VI. (1522–23) při rozhodování v jisté soudní záležitosti.\n\nDnes se úsloví cituje většinou pouze ironicky při kritice právního myšlení nebo právní praxe, která se snaží prosadit spravedlnost bez ohledu na důsledky a náklady, které musí společnost nést (v Česku se uvádí např. u případu Czechtek 2005).\n"}
{"id": "32489", "url": "https://cs.wikipedia.org/wiki?curid=32489", "title": "Jeseníky", "text": "Jeseníky\n\nJeseníky mohou znamenat:\n\n\n\n\n"}
{"id": "32490", "url": "https://cs.wikipedia.org/wiki?curid=32490", "title": "ISO 3166-2:IQ", "text": "ISO 3166-2:IQ\n\nKódy ISO 3166-2 pro Irák identifikují 18 guvernorátů (stav v roce 2015). První část (IQ) je mezinárodní kód pro Irák, druhá část sestává z dvou písmen identifikujících území.\n\n IQ-AN Anbár (Ramádí)\n\n"}
{"id": "32492", "url": "https://cs.wikipedia.org/wiki?curid=32492", "title": "Horské kolo", "text": "Horské kolo\n\nHorské kolo, často též označované zkratkou MTB (z anglického \"mountain bike\") – používá se též anglické slovo \"bike\" a od něj odvozené \"biker\", \"bikování\" a podobně – je bicykl navržený pro jízdu v terénu, a to jak z hlediska povrchu (lze jezdit od povrchů typu asfalt až k povrchům blížícím se špatně prostupnému terénu, jako jsou písek, bahno, kameny, skála), tak z hlediska sklonu (jak nahoru, tak dolů).\n\nOd silničního kola se horské liší robustním a menším rámem, širokými pneumatikami pro lepší zvládání terénních nerovností a převody uzpůsobenými pro větší sklony. Většina dnešních horských kol disponuje navíc odpružením předního kola a nezanedbatelná část i zadního. Horská kola mají navíc poslední dobou řádově účinnější brzdy než jakékoliv jiné kategorie kol.\n\nKolo přizpůsobené terénu se objevuje již roku 1896, kdy vojáci v Americe testovali možnost využití kola pro svoje účely. Další inspirací pro horské kolo bylo jistě celé odvětví cyklokrosu, které nachází své počátky v padesátých letech 20. století na předměstí Paříže. Zřejmě první název horské kolo (Mountain Bicycle) se objevuje roku 1966, kdy si D. Gwynn z Oregonu (USA) postavil terénní speciál.\n\nV České republice panuje názor, že s myšlenkou horského kola přišel na přelomu sedmdesátých a osmdesátých let Gary Fisher v Kalifornii (USA). Gary Fisher je spoluzakladatel první firmy, která horská kola vyrábí sériově, ale firmu s ním založili ještě Charlie Kelley a Tom Ritchey. Dne 21. října 1976 se jel v Mount Tamalpais v USA první sjezdový závod horských kol nazvaný Repack. Ten dále zvedl zájem a povědomí o horských kolech.\n\nHorská kola se dělí podle konstrukce do těchto hlavních kategorií:\n\n\nČeská republika patří k zemím, kde je velký podíl horských cyklistů vzhledem k celkovému počtu cyklistů. Tento trend vychází z několika historických elementů a není jasné, zda není pouze dočasným jevem, protože je pravděpodobné, že Česká republika bude víc a víc budovat cyklistické stezky sjízdné na všech typech kol.\n\nMimo jiné díky lesnímu zákonu je možné na kolech téměř neomezeně jezdit po krajině (vyjma chráněných území, kde platí škála omezení). Na rozdíl od Alpských států zde však není většinou terén natolik nepřístupný, aby byla horská cyklistika považována za extrémní sport. Vedle cest primárně zřízených pro zemědělskou aktivitu (polní a lesní cesty) se v České republice běžně jezdí po pěších cestách, a to i v těžším terénu. Díky turistické tradici a dodnes udržovanému značení je krajina protkaná stezkami, které vedle pěších vyhledávají cyklisté na horských kolech.\n\nTato situace zdaleka není standardem jinde ve světě, kde jsou (kromě specifický oblastí jako hory) pozemky buď soukromé a nepřístupné, nebo chráněné. Zlom tímto směrem zvolilo například Slovensko v roce 2007, kdy byl schválen tamní nový lesní zákon, který zakazuje jízdu mimo lesní cesty, které jsou na Slovensku definovány jako komunikace s minimální šířkou čtyři metry.\n\nObecným pojmem pro cyklistickou stezku vhodnou pro MTB je nebo , případně nově se rozšiřující singletrack pocházející z anglického jazyka.\n\nDíky rozmachu cyklistiky jako takové, ke kterému došlo v druhé polovině devadesátých let dvacátého století, existuje aktuálně velké množství cyklistických závodů přístupných veřejnosti. Od roku 1996 od letních olympijských her 1996 v Atlantě jsou tyto závody také olympijským sportem.\n\nZávody na horském kole, které jsou v regionu populární, se řadí zejména do kategorií tzv. maratónů (XCM), což je delší varianta (v mezinárodních pravidlech je definována mimo jiné tak, že vítěz potřebuje více než 4 h pro zdolání celé trasy), půlmaratonů a jim délkou podobných závodů. Tato móda není běžná v jiných státech. Za zmínku stojí například Francie, kde se místo maratonů jezdí spíše tzv. \"enduro,\" které vyžaduje lepší ovládání kola v technických pasážích. Tato móda má stále vzestupnou tendenci a některé podniky dosahují účasti 3000 závodníků, což již nutí organizátory volit tratě \"méně terénní.\" Závodů je již tolik, že existuje několik tzv. seriálů, které buď zajišťují jednotný styl organizace závodů, nebo alespoň bodují účastníky za celou sezónu.\n\n\n\n\n\n"}
{"id": "32494", "url": "https://cs.wikipedia.org/wiki?curid=32494", "title": "ISO 3166-2:JO", "text": "ISO 3166-2:JO\n\nKódy ISO 3166-2 pro Jordánsko identifikují 12 guvernorátů (stav v roce 2015). První část (JO) je mezinárodní kód pro Jordánsko, druhá část sestává z dvou písmen identifikujících provincii.\n\n JO-AJ Adžlún (Adžlún)\n\n"}
{"id": "32499", "url": "https://cs.wikipedia.org/wiki?curid=32499", "title": "ISO 3166-2:KW", "text": "ISO 3166-2:KW\n\nKódy ISO 3166-2 pro Kuvajt identifikují 6 guvernorátů (stav v roce 2015). První část (KW) je mezinárodní kód pro Kuvajt, druhá část sestává z dvou písmen identifikujících jednotlivá území.\n\n KW-AH Ahmadí (Míná al-Ahmadí)\n\n"}
{"id": "32501", "url": "https://cs.wikipedia.org/wiki?curid=32501", "title": "Aram Chačaturjan", "text": "Aram Chačaturjan\n\nAram Iljič Chačaturjan ( , Aram Chačatrjan, ) (6. června 1903, Kodžori () nebo Tiflis – 1. května 1978, Moskva) byl sovětsko-arménský hudební skladatel, klavírista a dirigent. Světový věhlas mu získala zejména věta z posledního jednání jeho baletu \"Gajané\" s názvem \"Šavlový tanec\", dokončená v roce 1942, která evokuje arménský vířivý bojový tanec, při němž tanečníci prokazují své umění se šavlemi.\n\nPoužití ve filmu:\n\n"}
{"id": "32502", "url": "https://cs.wikipedia.org/wiki?curid=32502", "title": "ISO 3166-2:LA", "text": "ISO 3166-2:LA\n\nKódy ISO 3166-2 pro Laos identifikují 17 provincií a 1 prefekturu (stav v listopadu 2015). První část (LA) je mezinárodní kód pro Laos, druhá část sestává z dvou písmen identifikujících provincii.\n\n LA-AT Attapu (Attapu)\n\n"}
{"id": "32503", "url": "https://cs.wikipedia.org/wiki?curid=32503", "title": "Evropský ombudsman", "text": "Evropský ombudsman\n\nEvropský ombudsman (také Euro-ombudsman nebo Evropský veřejný ochránce práv) se zabývá stížnostmi na činnost orgánů Evropské unie. Institut Evropského ombudsmana byl zaveden Maastrichtskou smlouvou, prvním ombudsmanem byl zvolen v roce 1995 Fin Jacob Söderman. Jeho nástupcem byl od dubna 2003 do září 2013 Řek Nikiforos Diamanduros. Současným Evropským ombudsmanem je od 1. října 2013 Irka Emily O'Reilly.\n\nV roce 2003 bylo podáno celkem 2436 stížností, 67 % z toho na Evropskou komisi. Nejčastějším předmětem stížností je malá transparentnost a špatný přístup k informacím.\n\nEvropský ombudsman je oprávněn přijímat stížnosti občanů unie a fyzických a právnických osob s bydlištěm nebo registrovaným sídlem v členském státu Evropské unie týkající se chybného jednání orgánů společenství s výjimkou Evropského soudního dvora a Soudu první instance. Je volen Evropským parlamentem.\n\n"}
{"id": "32507", "url": "https://cs.wikipedia.org/wiki?curid=32507", "title": "ISO 3166-2:LB", "text": "ISO 3166-2:LB\n\nKódy ISO 3166-2 pro Libanon identifikují 8 guvernorátů (stav v roce 2015). První část (LB) je mezinárodní kód pro Libanon, druhá část sestává z dvou písmen identifikujících provincii.\n\n LB-AK Akkar \n\n"}
{"id": "32508", "url": "https://cs.wikipedia.org/wiki?curid=32508", "title": "Rosenauer (planetka)", "text": "Rosenauer (planetka)\n\n(85389) Rosenauer je planetka objevená 22. srpna 1996 Janou Tichou a Milošem Tichým na hvězdárně Kleť.\n\nPojmenována je po Josefu Rosenauerovi, který na Šumavě vyprojektoval Schwarzenberský plavební kanál spojující povodí Vltavy a Dunaje.\n\n\n"}
{"id": "32512", "url": "https://cs.wikipedia.org/wiki?curid=32512", "title": "ISO 3166-2:LR", "text": "ISO 3166-2:LR\n\nKódy ISO 3166-2 pro Libérii identifikují 15 okresů (stav v roce 2015). První část (LR) je mezinárodní kód pro Libérii, druhá část sestává z dvou písmen identifikujících okres.\n\n LR-BM Bomi (Tubmanburg)\n\n"}
{"id": "32513", "url": "https://cs.wikipedia.org/wiki?curid=32513", "title": "Podgraf", "text": "Podgraf\n\nTermín podgraf se v teorii grafů používá jako jistá obdoba pojmu podmnožina.\n\nGraf formula_1 je \"podgraf\" grafu formula_2, jestliže platí následující podmínky:\nJinými slovy, podgraf vznikne vymazáním některých vrcholů původního grafu, všech hran do těchto vrcholů zasahujících a případně některých dalších hran.\n\nGraf H je \"indukovaný podgraf\" (též \"plný podgraf\") grafu G, jestliže je podgrafem G a pro každé dva vrcholy u, v grafu H platí: formula_7.\n\nIndukovaný podgraf vznikne vymazáním některých vrcholů a \"pouze\" těch hran, které do vymazaných vrcholů zasahují.\n\nPodgraf H je faktor grafu G, jestliže množina vrcholů grafu H je totožná s množinou vrcholů grafu G, formula_8. Faktor též nazýváme hranovým podgrafem.\n\nk-faktor grafu ke k-regulární podgraf, který pokrývá všechny vrcholy grafu G. 1-faktor je perfektní párování.\n\nKostra grafu G je takový jeho faktor, který neobsahuje kružnice. Ovšem musí být zachovány existence cest v grafu. Tzn. musí být zachován počet komponent grafu (počet souvislých částí grafu).\n\nKlikou grafu nazýváme takový podgraf, který je úplný. Nalezení kliky dané velikosti je známým NP-úplným problémem.\n\n"}
{"id": "32516", "url": "https://cs.wikipedia.org/wiki?curid=32516", "title": "ISO 3166-2:LT", "text": "ISO 3166-2:LT\n\nKódy ISO 3166-2 pro Litvu identifikují 10 krajů, 7 měst, 9 obcí a 44 okresů (stav v roce 2015). První část (LT) je mezinárodní kód pro Litvu, druhá část sestává z dvou písmen či dvou číslic identifikujících region.\n\n"}
{"id": "32520", "url": "https://cs.wikipedia.org/wiki?curid=32520", "title": "ISO 3166-2:LV", "text": "ISO 3166-2:LV\n\nKódy ISO 3166-2 pro Lotyšsko identifikují 110 obcí a 9 republikových měst (stav v roce 2015). První část (LV) je mezinárodní kód pro Lotyšsko, druhá část sestává z dvou nebo tří písmen identifikujících region nebo město.\n\n LV-DGV Daugavpils\n\n"}
{"id": "32521", "url": "https://cs.wikipedia.org/wiki?curid=32521", "title": "Omsk", "text": "Omsk\n\nOmsk, (), je město v Ruské federaci, na jižní Sibiři. Žije zde obyvatel, je sedmým největším městem Ruska a správním střediskem Omské oblasti. Je též centrem sibiřských kozáků, sídlem pravoslavného biskupa (omská eparchie) a sibiřského imáma.\n\nOmsk leží na Transsibiřské magistrále zhruba 2700 km východně od Moskvy na pravém břehu Irtyše, při ústí řeky Om, podle níž se město jmenuje. Omsk je příhraniční město, nedaleko hranice s Kazachstánem, na pomezí Barabinské stepi.\n\nKlima je kontinentální, suché, charakterizované dramatickými změnami teplot v průběhu roku. Průměrná denní teplota (souhrn za posledních třicet let) činí pro červen +20 °C, pro leden pak −19 °C. Často je však počasí extrémní a teploty dosahují až +40 °C v létě a -40 °C v zimě.\n\nV roce 1716 byla na soutoku Irtyše a Omu postavená dřevěná pevnost, která měla bránit rostoucí ruské impérium před vpády stepních nomádů (např. Kyrgyzů). Na sklonku 18. století byly Omsk povýšen na město (1782) a opevnění nahrazeno zděným, z něhož se dodnes dochovaly dvě brány – Tobolská a Tarská. Na začátku 19. století se stal Omsk centrem stepní oblasti (Kazachstánu) a západní Sibiře. Tehdy se zde nacházelo několik kostelů určených různým církvím, několik mešit, jedna synagoga, úřad gubernátora a vojenská akademie. Protože se hranice neustále posouvala na východ, význam města začal v 2. polovině 19. století upadat, byli sem posíláni vyhnanci, jako například Dostojevskij. Naštěstí přišla spása – Transsibiřská magistrála. Díky ní nastal od 90. let 19. století rozvoj, nastěhovalo se sem mnoho obchodních společností a obchodníků, byly otevřeny konzuláty západních zemí - Německa, Nizozemska a Velké Británie, ty zde zastupovaly obchodní zájmy svých zemí. Od roku 2013 je zde konzulát i České republiky. Na začátku minulého století, v roce 1910, se Omsk zviditelnil uspořádáním Sibiřské zemědělské a průmyslové výstavy. Atmosféra města této doby nadchla zahraniční pozorovatele natolik, že se o Omsku vyjádřili jako o Chicagu Sibiře. Po Říjnové revoluci se sem stáhli monarchisté a během občanské války tu ustanovili nejprve pětičlennné demokratické \"Direktorium\" a poté prozatímní vládu v čele s Alexandrem Kolčakem; Omsk byl prohlášen za hlavní město. Českoslovenští legionáři během svojí pouti na východ do Vladivostoku tu také pomáhali bílým udržet město a střežit carský zlatý poklad. V roce 1919 se Kolčakova vláda musela stáhnout do Irkutska a Omsk obsadili rudí.\n\nPrvním aktem, který bolševici provedli, bylo přemístění všech úřadů správy západní Sibiře do Nikolajevska, který byl později přejmenován na Novosibirsk. To si vyžádalo masivní stěhování veškerých správních úřadů. Do této doby také zasahuje historie rivality mezi těmito dvěma městy. V roce 1934 se Omsk stal správním střediskem stejnojmenné oblasti. Dalším impulzem byla až 2. světová válka, během níž sem bylo přemístěno mnoho závodů ze západní části Sovětského svazu; mnohé z nich po válce ve městě zůstaly natrvalo. V 50. letech byl na sever od města vybudován komplex na zpracování ropy. Dnes patří společnosti Sibněft a je největší v Rusku.\n\nOd 90. let si Omsk jako celé Rusko hledá svoje místo v moderním světě. Hned po pádu SSSR se snažili různí obchodníci získat vliv ve velkých průmyslových podnicích. Právě Sibněft získal největší vliv i majetek nad nejvýnosnějšími podniky. Dnes má většinu moci ve městě ale regionální vláda, včetně kontroly nad médii. Roku 2005 byl jako první nový konzulát otevřený zastupitelský úřad Kazachstánu.\n\nOmsk má zachovalé historické centrum z konce 19. a prvních let 20. století. Většina omských památek se nachází u hlavní městské třídy – Ljubinského prospektu. Nachází se tu divadlo z 19. století, Při řece jsou k vidění i domy ze století 18. Katedrála Nanebevzetí Panny Marie byla vybudovaná v letech 1891-1898, po říjnové revoluci byla uzavřená a zdemolovaná v roce 1935, obnovená byla na začátku 21. století. Významná je tu i novoklasicistní katedrála sv. Mikuláše z roku 1843 od Vasilije Stasova. V roce 2016 bude u příležitosti 350 let od založení města dokončena výstavba kopie Vojenského chrámu vzkříšení ve stylu sibiřského baroka, který byl v roce 1959 zbourán. Také tu jsou památky na předříjnové obchodníky a sibiřské kozáky.\n\nV Omsku sídlí tyto sportovní týmy:\n\nMěstem prochází Transsibiřská magistrála. Asi pět kilometrů jihovýchodně od města se nachází mezinárodní Centrální letiště. Městskou dopravu obstarávají autobusy, trolejbusy, tramvaje a maršrutky. První linka Omského metra je nyní ve výstavbě.\n\n\n"}
{"id": "32522", "url": "https://cs.wikipedia.org/wiki?curid=32522", "title": "Velhartické lípy", "text": "Velhartické lípy\n\nVelhartické lípy jsou dvě památné lípy velkolisté (\"Tilia platyphyllos\") u fary ve Velharticích, severozápadně od Sušice. Rostou v nadmořské výšce 670 m. Jsou staré dvě stě a tři sta let, jejich kmeny mají obvod 400 a 260 cm, obě koruny dosahují do výšky 24 m (měření 1984). Lípy jsou chráněny od roku 1985 pro svůj vzrůst a jako krajinná dominanta.\n\n"}
{"id": "32527", "url": "https://cs.wikipedia.org/wiki?curid=32527", "title": "Nemilkovský dub", "text": "Nemilkovský dub\n\nNemilkovský dub je památný strom u Nemilkova, západně od Velhartic. Přibližně třistaletý dub letní (\"Quercus robur\") roste na louce u lesa, asi 250 m jižně od oblouku železniční tratě z Běšin do Nemilkova, v nadmořské výšce 550 m. Obvod jeho kmene měří 580 cm a koruna stromu dosahuje do výšky 26 m (měření 2000). Chráněn je od roku 1978 pro svůj vzrůst a jako krajinná dominanta.\n\n"}
{"id": "32530", "url": "https://cs.wikipedia.org/wiki?curid=32530", "title": "Dub u Dvora", "text": "Dub u Dvora\n\nDub u Dvora je památný strom v Nemilkově, západně od Velhartic. Přibližně 350 let starý dub letní (\"Quercus robur\") rostl u cesty ke dvoru, v nadmořské výšce 650 m. Obvod jeho kmene byl 514 cm a koruna stromu dosahovala do výšky 33 m (měření 2007). Strom rostl v zápoji, větvil z jednoho místa, v koruně byly polámané větve (šetření v roce 2005). V roce 2007 proveden zdravotní řez a kontorla dutin. \n\nV roce 2018 po pravidelné kontrole rozhodl Městský úřad Sušice, Odbor životního prostředí o zrušení ochrany, spolu s tím zaniká i ochranné pásmo stromu. Bylo zjištěno, že při vichřici Fabienne došlo k závažnému poškození stromu, byl rozlomen kmen, odlomením jedné z kosterních větví byl narušen celkový habitus stromu. V bázi kmene byla zjištěna přítomnost dřevokazné houby z rodu václavka. Dutina kmene byla naplněna rozpadávajícím se dřevem. Orgán ochrany prostředí doporučil zvážit možnost ponechat část odříznutého kmene v blízkosti místa růstu dřeviny, aby došlo k vytvoření vhodného biotopu pro živočichy vázané na odumřelé dřevo.\n\nDub byl chráněn od roku 1985 pro svůj vzrůst a věk, ochrana zrušena 2018.\n\n"}
{"id": "32531", "url": "https://cs.wikipedia.org/wiki?curid=32531", "title": "Chrástovský dub", "text": "Chrástovský dub\n\nChrástovský dub je památný strom u Nemilkova, západně od Velhartic. Dub letní (\"Quercus robur\") roste v poli nad dvorem Chrástov při silnici do Nemilkova, v nadmořské výšce 599 m. Obvod jeho kmene měří 580 cm a koruna stromu dosahuje do výšky 23 m (měření 2000). Chráněn je od roku 1978 pro svůj vzrůst a jako krajinná dominanta.\n\n"}
{"id": "32532", "url": "https://cs.wikipedia.org/wiki?curid=32532", "title": "International Standard Book Number", "text": "International Standard Book Number\n\nISBN (International Standard Book Number, \"mezinárodní standardní číslo knihy\") je číselný kód určený pro jednoznačnou identifikaci knižních vydání. Kromě arabských číslic se v něm objevuje znak X (římská číslice 10) a rozčleňující spojovníky či mezery. ISBN je specifikováno mezinárodním standardem ISO 2108, v Česku převzatým jako ČSN ISO 2108 (původně bylo ISBN v ČSSR zavedeno k 1. 1. 1989 v ČSN 01 0189). V českých knihách bývá ISBN zpravidla uvedeno na rubu titulního listu a v čárovém kódu na obálce.\n\nKdyž se v roce 1965 britská knihkupecká firma W H Smith rozhodla zavést do roku 1967 počítačový systém řízení, potřebovala jednoznačný systém číslování knih. O jeho návrh požádala sdružení britských vydavatelů, které tímto úkolem pověřilo profesora Gordona Fostera z London School of Economics. Ten s týmem odborníků v roce 1966 navrhl systém používající devíticiferné kódy, který byl posléze pojmenován SBN (\"Standard Book Numbering\"). Systém se následujícího roku začal používat a mezinárodní organizace pro standardizaci (ISO) začala zvažovat jeho mezinárodní využití. Výsledkem jednání technické komise bylo převzetí SBN jako mezinárodního standardu (už pod označením ISBN) ISO 2108 v roce 1970. Od SBN se ISBN liší v doplnění označení oblasti na začátek kódu (pro SBN se předpokládala anglicky mluvící oblast, ze SBN lze platné ISBN vytvořit přidáním číslice 0 na začátek).\n\nV červenci 1972 vznikla v Berlíně Mezinárodní agentura ISBN, která systém ISBN koordinuje.\n\nDo roku 2007 měl ISBN kód deset cifer (devět významových a kontrolní číslici). Počínaje 1. lednem 2007 byl kód rozšířen na třináct číslic, pro sjednocení s reprezentaci ISBN v čárovém kódu a pro rozšíření kapacity systému. EAN prefix 978 byl doplněn o prefix 979, čímž kapacita stoupla na dvojnásobek. V souvislosti s těmito změnami byla Mezinárodní agentura ISBN přestěhována do Londýna.\n\nISBN má pevně danou strukturu, z jednotlivých částí identifikátoru lze získat základní informace o původu knihy. Označení je složeno z částí proměnlivé délky spojených spojovníky nebo oddělených mezerami; před kódem se (povinně) uvádí označení ISBN. Původní deseticiferné ISBN (označované dnes jako ISBN-10) obsahuje čtyři skupiny, nové třináctimístné (ISBN-13) má na začátku skupinu navíc. ISBN-13 má nyní identickou strukturu jako čárový kód EAN-13, takže je na knihách jako čárový kód uvedeno přímo ISBN. (U staršího ISBN-10 byla potřeba drobná úprava.)\n\nPrvní částí je u ISBN-13 nově přidaný prefix: konstanta 978 (pro knihy) nebo 979 (pro hudebniny), která označuje prefix čárového kódu podle GS1. Zbytek kódu je u ISBN-13 i ISBN-10 v principu shodný.\n\nDruhou částí ISBN (u ISBN-10 první) je tzv. \"identifikátor skupiny\", který popisuje zemi, případně zeměpisný či jazykový region. Tato část obsahuje jednu až pět cifer, významy přiděluje Mezinárodní agentura ISBN. Kódy 0 a 1 označují anglicky mluvící země, 2 francouzsky mluvící země, 3 němčinu, 4 japonštinu, 5 ruštinu, 7 čínštinu atd., pro Česko a Slovensko se používá identifikátor 80. Identifikátor skupiny může mít až pět číslic, např. Bhútán má kód 99936. Identifikátory skupiny tvoří prefixový kód, takže délku této části lze jednoznačně určit i bez pomlček.\n\nDalší částí je identifikace vydavatele, která určuje vydavatele knihy pomocí kódu, který je v rámci dané skupiny jednoznačný. Kód vydavatele může být max. sedmimístný, kódy přidělují úřady ISBN v jednotlivých skupinách (státech, regionech). V Česku je tímto úřadem Národní agentura ISBN, která funguje při Národní knihovně ČR. Seznam všech registrovaných vydavatelů na světě si lze ve formě knihy či CD-ROM zakoupit od Mezinárodní agentury ISBN, stojí však více než € 500.\n\nPředposlední část popisuje již konkrétní vydání příslušné knihy u daného vydavatele. Toto číslo může mít max. šest číslic, kvůli pevné délce ISBN je zarovnáno zleva nulami. Číslování pro tuto část si určuje sám vydavatel.\n\nPoslední částí ISBN je kontrolní číslice: vždy právě jeden znak, který je připojen pro kontrolu platnosti ISBN čísla (zajišťuje, že pokud dojde např. k překlepu při zadávání, není nalezena zcela jiná kniha, ale je detekována chyba). Výpočet kontrolní číslice se mírně liší u ISBN-10 a ISBN-13.\n\nU ISBN-10 se kontrolní číslice získá tak, aby zbytek po dělení váženého součtu všech číslic jedenácti byl nulový. Kontrolní číslice tedy může mít i hodnotu 10, ta se zapisuje znakem \"X\". Jako váhy se používají čísla (zleva doprava) 10 (pro první cifru kódu skupiny), 9, 8, …, 3, 2, 1 (pro kontrolní číslici).\n\nVýsledný součet je 143, kontrola: 143 mod 11 = 0 (143 = 13 · 11), ISBN 80-204-0105-9 je platné.\n\nAlgoritmus pro kontrolní číslici pro ISBN-13 je shodný s výpočtem kontrolní číslice u čárových kódů EAN-13. Kontrolní číslice se zde volí tak, aby zbytek po dělení váženého součtu všech číslic deseti byl nulový, přičemž jako váhy se používají střídavě čísla 1 a 3. (Jelikož se používá dělení deseti namísto dělení jedenácti, již se tedy na rozdíl od ISBN-10 nepoužívá znak \"X\".)\n\nVýsledný součet je 140, kontrola: 140 mod 10 = 0 (140 = 14 · 10), ISBN 978-80-7203-884-8 je platné.\n\nOd ISBN-10 se tento algoritmus liší použitým dělitelem (deset namísto jedenácti) a váhami. Nevýhodou je horší schopnost odhalování chyb – algoritmus u EAN-13 nedokáže rozpoznat některé záměny sousedních cifer (např. ISBN 978-0-306-40615-7 a 978-0-306-40165-7 se liší jen záměnou dvou následujících znaků, přesto jsou oba platné).\n\nPokud se kniha s přiděleným kódem ISBN-10 označovala čárovým kódem EAN-13, odvodil se tento kód přímo z ISBN tím, že se z deseticiferného ISBN odstranila poslední (kontrolní) číslice a na začátek se doplnil prefix 978. (Třináctou číslicí výsledného kódu je kontrolní číslice, která se vypočítá standardním postupem definovaným v EAN-13.) Například kniha s ISBN 80-200-0980-9 má čárový kód 9788020009807. Postupovat lze i opačně: z čárového kódu se odstraní prefix 978 a kontrolní číslice, po doplnění kontrolní číslice ISBN je výsledkem ISBN kód bez rozdělení na jednotlivé skupiny.\n\nU ISBN-13 již tato úprava není potřeba, čárovým kódem je přímo ISBN číslo.\n\n\n"}
{"id": "32536", "url": "https://cs.wikipedia.org/wiki?curid=32536", "title": "Milič Jiráček", "text": "Milič Jiráček\n\nMilič Jiráček (21. října 1922 Vysoké Mýto – 5. února 2007) byl český vědec a teoretik fotografování.\n\nNarodil se ve Vysokém Mýtě, kde absolvoval i tamní gymnázium. Za druhé světové války (1942) byl zatčen za ilegální činnost, ale na rozdíl od svých společníků dokázal utajit svůj plný podíl a členství v komunistické straně. Díky tomu byl odsouzen jen ke vězení a válku přežil. Byl vězněn postupně v Pardubicích, Praze, Terezíně a poté už zbytek války prožil v káznicích v Německu (Drážďany, Bayreuth, Kaisheim). Po válce si dokončil své vzdělání. Absolvoval ČVUT, obor elektrotechnické inženýrství (v r. 1951), v r. 1964 obhájil kandidátskou práci. Mluvil několika jazyky - mj. německy, rusky a francouzsky.\n\nOd roku 1948 pracoval ve Výzkumném ústavu fotografické techniky (VÚFT) později VÚZORT jako vědecký pracovník (elektrické a optické měřicí postupy a přístroje pro senzitometrii a optiku, jakost zobrazení). Mezi lety 1960–1982 pracoval ve Výzkumném ústavu matematických strojů (VÚMS) (prvky počítačů, aplikovaná optoelektronika, optické komunikace a holografické paměti). Poté pracoval až do roku 1986 ve VZLÚ (průhledový zobrazovač).\n\nPřednášel na PFŠ (1953–1964), FAMU (1954–1956), VUT Brno (1977–1981) a na Univerzitě Palackého v Olomouci (1977–1992). V roce 1950 obdržel čestnou cenu za práci na stereoskopickém filmu, v r. 1989 medaili K. Plicky, v r. 2000 čestnou cenu Komory fotografů ČR. Je autorem samostatných i společných publikací, překladů, řady vědeckých a odborných prací a přednášek a velkého počtu popularizačních článků. Publikoval především o fotografii, zvláště digitální, aplikované optoelektronice, zabýval se studiemi z dějin fotografie.\n"}
{"id": "32537", "url": "https://cs.wikipedia.org/wiki?curid=32537", "title": "Albrechtický topol", "text": "Albrechtický topol\n\nAlbrechtický topol byl památný strom ve vsi Albrechtice, jihovýchodně od Sušice. Topol černý (\"Populus nigra\") rostl spolu s menší lípou u vchodu na hřbitov u kostela svatého Petra a Pavla, v nadmořské výšce 760 m. Obvod jeho kmene měřil 460 cm a koruna stromu dosahovala do výšky 24 m (měření 2000). Topol byl chráněn od roku 1985 do roku 2006 pro svůj vzrůst a jako krajinná dominanta.\n\nV posledních letech své existence byl topol ve velice špatném stavu, jeho kmen byl dutý. Byla proto zrušena jeho ochrana a byl pokácen, lze spekulovat, že by se jinak zřítil při bouři Kyrill. Odřezek z jeho kmenu stál po nějakou dobu opřen o zeď u vchodu před hřbitovem.\n\n\n"}
{"id": "32539", "url": "https://cs.wikipedia.org/wiki?curid=32539", "title": "Tomáškova lípa", "text": "Tomáškova lípa\n\nTomáškova lípa je památný strom ve vsi Podolí, jižně od Klatov. Lípa velkolistá (\"Tilia platyphyllos\") roste u čp. 6 v nadmořské výšce 590 m. Obvod jejího kmene měří 665 cm a koruna stromu dosahuje do výšky 20 m (měření 1998). Lípa je chráněna je od roku 1985 pro svůj vzrůst a věk.\n\n"}
{"id": "32542", "url": "https://cs.wikipedia.org/wiki?curid=32542", "title": "Lípa na Podlesí", "text": "Lípa na Podlesí\n\nLípa na Podlesí je památný strom v osadě Podlesí, jižně od Kašperských Hor. Lípa velkolistá (\"Tilia platyphyllos\") rostoucí asi 150 m severovýchodně od tamní kaple, v nadmořské výšce 775 m má kmen s obvodem 620 cm a koruna stromu dosahuje do výšky 30,5 m (měření 2000). Lípa je chráněna od roku 1985 pro svůj věk a jako krajinná dominanta.\n\n"}
{"id": "32543", "url": "https://cs.wikipedia.org/wiki?curid=32543", "title": "Nicolae Iorga", "text": "Nicolae Iorga\n\nNicolae Iorga (Nicolas Jorga, 17. leden 1871, Botoșani - 27. listopad 1940, Strejnicu, Prahova) byl historik, univerzitní profesor, literární kritik, memoárista, dramatik, básník a rumunský politik.\nStoupenec národní tradicionalistické doktríny zv. semănătorismus (rozsévačství), organizátor vědeckého života v Rumunsku a propagátor rumunské kultury; v roce 1910 založil Národní demokratickou stranu. V letech 1931 – 32 předseda vlády, 1938 ministr; zavražděn fašistickou Železnou gardou. Autor historického díla týkajícího se dějin rumunské i světové literatury (více než 1 000 monografií a 12 000 článků a studií), a základního literárněhistorického díla, mnohosvazkových dějin národní literatury od starého písemnictví po současnost Istoria literaturii române (Dějiny rumunské literatury). Je zobrazen např. na rumunské bankovce 1 leu.\n"}
{"id": "32545", "url": "https://cs.wikipedia.org/wiki?curid=32545", "title": "Vysídlení Němců z Československa", "text": "Vysídlení Němců z Československa\n\nVysídlení, odsun či vyhnání Němců z Československa (německy \"Abschiebung der Deutschen aus der Tschechoslowakei\" či \"Vertreibung der Deutschen aus der Tschechoslowakei\") byla masová deportace německého obyvatelstva z Československa po skončení druhé světové války v letech 1945–1946. Šlo o přímou reakci na porážku nacistického Německa, které ještě před vypuknutím války rozbilo československé hranice a jehož okupační správa se vůči českému obyvatelstvu dopouštěla teroru a násilí.\n\nMyšlenku snížit počet Němců v ČSR odstoupením některých pohraničních výběžků, o které se uvažovalo i v době vzniku ČSR, Beneš použil již v září 1938 během mnichovské krize. Po 2. světové válce přední českoslovenští politici využili poválečné atmosféry naplněné odporem a nenávistí vůči Němcům a potažmo ke všemu německému. Několik dekretů prezidenta Edvarda Beneše tvořilo podklad pro jejich poválečné vysídlení. Sám byl také o nutnosti odsunu německého obyvatelstva přesvědčen. Ústavním dekretem o úpravě československého státního občanství osob národnosti německé a maďarské byli Němci zbaveni československého občanství a stali se tak na území Československa cizinci, následně byli vyhnáni a jejich majetek propadl konfiskaci..\n\nOdhadem bylo vystěhováno 1,6 milionu německých obyvatel do americké okupační zóny Německa a 800 000 lidí do sovětské zóny. Určitý počet Němců hlavně z jižní Moravy a jižních Čech se dostal do tehdy vítěznými mocnostmi rovněž okupovaného Rakouska.\n\nVysídlení Němců mělo svůj původ nejen v poválečné protiněmecké náladě českého národa, ale i v politickém programu politiků, kteří se na celé akci aktivně podíleli společně s armádou a revolučními gardami. Ještě před Postupimskou konferencí docházelo při “divokém” odsunu na principu kolektivní viny k násilí, krvavým excesům i vraždám civilních Němců, ale i k loupení a okrádání. Jednalo se o promyšlenou politiku československé reprezentace, podle které mělo být ještě před jednáním tří poválečných velmocí vysídleno co největší množství Němců, vzhledem k tomu, že podpora předem odsouhlaseného vystěhování ze strany mocností ochabovala.\n\nMyšlenka masového transportu obyvatelstva vznikla již po první světové válce. Řešení komplikované národnostní skladby a z ní pramenících těžkých konfliktů a nepřekonatelných antagonismů, zejména ve střední a východní Evropě, mělo přinést „zjednodušení národnostního složení“. Jedním z prvních, kdo toto opatření propagoval, byl například francouzský sociolog Bernard Lavergne. Vysídlení bylo použito při řešení vztahů mezi Řeckem a Tureckem na Balkáně a v Malé Asii v letech 1922–1923 po řecko-turecké válce. V meziválečné Evropě se však jednalo o výjimečné řešení. Komplikované národnostní složení řešila také opatření versailleské konference.\n\nPolitici zastupující německou menšinu se snažili o vytvoření „německého Rakouska a „Střední Evropy“. Usilovali o německý hegemonický stát. Tím se také německá centralistická politika dostala do střetu s tradičním českým federalismem. Což se projevilo v posledních dnech monarchie snahou sudetských Němců stát se součástí jednotného německého státu. Česká strana usilovala o samostatný český stát. Tento „konflikt mezi českými a německými politiky nevyřešilo vyjednávání, ale rozhodnutí evropských mocností.“ Dobovou atmosféru vztahu většiny Čechů a Němců v počátcích republiky vystihují slova jinak umírněného ministerského předsedy Vlastimila Tusara: „Naděje na dohodu mezi Čechy a Němci o ústavě téměř nebyla. Nebylo žádného mostu mezi připravovanými ústavními návrhy a oněmi autonomistickými plány, jimiž v té době vřel každý německý politik a každý německý časopis. Mezi českým a německým snažením byl rozpor nepřekonatelný, Češi chtěli stát sjednotit, Němci co nejvíce oddělit od Čechů.“ Mnichovskou dohodou, vynuceným odstoupením Sudet Německé říši, ale také první vídeňskou arbitráží rozsáhlých území na Slovensku, Podkarpatské Rusi a Maďarsku, došlo v roce 1938 k eskalaci celého česko-německého problému. Během protektorátu a válečných událostí se napětí mezi Čechy a Němci prohlubovalo.\n\nŠpatné zkušenosti s ochranou menšin v rámci Versailleského systému a s uznáváním národnostních nebo jazykových menšin byly hlavním signifikátorem pro vysídlování menšin během války, ale také řešením „německé otázky.“ Menšiny měly prostě zmizet z území. Posedlost čistotou národa (Sauberkeitswahn) se ve střední Evropě objevila jistě i dříve, ale Hitler ji během války značně oživil a doplnil o rasovou nadřazenost národa. K odstranění slovanských národů z Čech (v rámci konečného řešení české otázky), Polska a evropské části Sovětského svazu, zčásti formou vysídlení za Ural, a k jejich náhradě Němci byl vytvořen Generalplan Ost. Bezpečnost byla hlavní motivací poválečné československé národnostní politiky a ta byla chápána přes kolektivní příslušnost k národu. Teprve pak přicházely v potaz i politické názory nebo jiné prvky náhledu na populaci. Londýnská exilová vláda a tři první poválečné kabinety přikládaly realizaci odsunu Němců veliký bezpečnostní význam. Velmoci souhlasily s vysídlením pod podmínkou, že bude provedeno humánním způsobem. Vysídlení části německého obyvatelstva bylo v poválečné situaci považováno za legální a preventivní řešení otázky menšiny, která mohla být i nadále zdrojem napětí v mezinárodních vztazích. Vysídleni byli také mnozí Němci ze Slovenska, (Karpatští Němci německy \"Karpatendeutsche\").\n\nMinistr Jaromír Nečas představil v Paříži v polovině září 1938 „pátý plán\" prezidenta Edvarda Beneše, v němž poprvé navrhl částečné přemístění Němců. V letech 1940–1941 přemýšlel Beneš dokonce i nad vlastní německou samosprávou v převážně německy osídlených teritoriích. Domácí odboj byl zásadně proti. V mezinárodním kontextu žádala o odsun všech Němců z odstoupeného území jako první na podzim 1939 polská exilová vláda v Londýně. Kritizovala jednání Edvarda Beneše, která v exilu vedl od 3. září 1939 s představiteli sudetoněmeckých sociálních demokratů, zejména s předsedou Wenzelem Jakschem.\nBritská vláda souhlasila s transferem německých minorit ze střední a jihovýchodní Evropy na základě memoranda 2. července 1942, o čemž byl E. Beneš informován britským ministrem zahraničí A. Edenem 7. července 1942. Následně ale také v říjnu 1942 Benešovi doporučila, aby při budoucí realizaci odsunu nekladl příliš velký důraz na kriteria a posuzování viny či neviny jednotlivých Němců. Pod tlakem neustálé kritiky odbojářů z vlasti musel Beneš přerušit kontakty s představiteli sudetoněmecké sociální demokracie vedené Jakschem. Asi tak od druhé poloviny roku 1942 se otázka transferu Němců stala pro československé politiky v Londýně prioritou. Proběhla různá jednání a na konci roku 1943 získal Beneš souhlas od Velké Británie, Spojených států a Sovětského svazu k hromadnému transferu německých menšin do poraženého Německa.\n\nV Moskvě představil Beneš v listopadu 1943 svoji myšlenku „započít hned po osvobození republiky s nuceným vysídlením vymezených skupin tak či onak provinilých Němců”. Beneš zde vyslovil také přání, zbavit se přesídlením nejméně dvou milionů Němců, ale dodal, „že čím více jich bude pryč, tím lépe”. V Moskvě se také dohodl na další poválečné spolupráci s exilovým vedením KSČ. 13. května 1943 dal souhlas k celkovému odsunu Roosevelt při Benešově návštěvě v USA. Při ní (v USA) také obdržel Beneš souhlas sovětské vlády, a to prostřednictvím sovětského velvyslance Bogomolova.\n\nNa konci podzimu 1944 předala československá vláda Evropské poradní komisi (European Advisory Commission) a následně představitelům tří velmocí (a také Francii) svá stanoviska. Na území republiky mělo podle vlády zůstat po hlavní vlně odlivu asi osm set tisíc Němců, kteří by měli být občansky integrováni a etnicky asimilováni. O „revolučním vyhnání\" nebylo v materiálech ani slova. Naopak náznakem se zde objevila spekulace, „že přibližně půl milionu Němců z československého státního území po válce v důsledku vzniklé situace uprchne a že poté bude následovat (po dobu dvou let) organizovaný odsun dalšího zhruba milionu šesti set tisíc osob.” Britská a americká strana zaujala ve svých odpovědích k memorandu vlády „vyčkávací\" pozici. Beneš se zmínil o nadcházejícím pobytu v Moskvě a nastínil možnost provést akci se Sověty.\n\nMyšlenka revolučního vyhánění Němců se objevovala u exilové vlády od samého počátku.\n\nV lednu 1942 Beneš exilovému kabinetu navrhl zajistit předmnichovské hranice „a nechat prostě průběh událostem revolučním, jež po pádu Německa s jistotou přijdou\". S takovým postupem „domácí revoluce\" byla srozuměna i zvláštní „Studijní skupina\" londýnského ministerstva národní obrany. V červenci 1943 tato skupina vypracovala čtyři návrhy odsunu:\n\nV březnu 1944 se Studijní skupina ministerstva národní obrany prezentovala s novým návrhem „řízené revoluce\", kterou preferoval nejen Beneš, ale také armáda. Svůj nový elaborát představila jako „údobí násilí, teroru a bez oficielní úřední kontroly, a tudíž i zodpovědnosti ze strany vládních činitelů\". V materiálu se doslova psalo: „Bude to domácí revoluce proti německému utlačiteli, za niž nemůže býti nikdo činěn zodpovědným.\" Zároveň poukazovala na skutečnost, že jako první by měla vstoupit do Československa Rudá armáda, jelikož v opačném případě by pak bylo vystěhování starousedlíků z řad Němců téměř nemožné nebo velmi obtížné. I když Beneš navržené pořadí vysidlovacích etap nepřevzal, stále o takzvaném „odsunu na černo” uvažoval:\n\nProkop Drtina adresoval domácím odbojovým skupinám 16. července 1944 prezidentovu představu o vysídlení Němců a vybídl odboj, aby zahájil brutální občanskou revoltu ještě před mezinárodním řešením německé otázky. Na instrukce Drtiny odboj zareagoval:„...rozumíme a bude připraveno vše, aby tímto směrem byly vedeny davové instinkty, nahromaděné k výbuchu pomsty, ostatně zcela přirozeně.\" Při přípravách svého návratu do vlasti Beneš údajně poznamenal, „že by raději přijel až o dva týdny později, až se lid dostatečně vybouří.“\n\nÚstřední vládní orgány i představitelé československé armády se odvolávali na vládní program z dubna 1945. Text programu ale v žádném případě neupravoval přípravu a provedení plošného masového vysídlení Němců. Zástupci politických stran Národní fronty jednali v Moskvě v březnu 1945 o složení nové poválečné vlády a jejím programu a to na podkladě návrhu KSČ. V této době se na státní návštěvě v Moskvě nacházel také prezident Beneš.\n\nV osmé kapitole Košického programu je zmínka, že „strašné zkušenosti, jichž se Češi a Slováci dožili s německou a maďarskou menšinou\", povedou v obnovené republice k „hlubokému a trvalému zásahu\". Němcům, „kteří zůstali jako antinacisté a antifašisté republice věrni, mělo být jejich československé státní občanství potvrzeno, ostatním (pokud je dříve měli) se mělo odejmout.” Připuštěna byla také možnost opce.\n\nOpustit republiku měli pouze říšští Němci, kteří se přistěhovali po roce 1938 a odsouzení sudetští Němci, pokud by je nepostihl trest smrti. Co se stane s velkou masou bez občanství, pokud nebudou optovat nebo občanství z jiného důvodu nezískají zpět, program neřešil. Retribuce rozváděla devátá kapitola programu, desátá hovořila o národní správě a v jedenácté kapitole se mluvilo o konfiskaci zemědělského majetku a o pozemkové reformě, která měla „postihnout” jen provinilé Němce, „kteří svou činností přispěli k rozbití republiky nebo aktivně podporovali okupanty.” 17. dubna 1945 odvysílal moskevský i londýnský rozhlas provolání Košické vlády:\n\nPokyny k odsunu byly předány veřejné správě na Moravě (bez závazného mezinárodního souhlasu konfiskací majetku, masové internace, pracovní povinnosti a odsunu také starousedlých Němců) v době, kdy se vláda v Praze ještě nenacházela. Zemský národní výbor pro Velké Brno svolal na 3. května 1945 zasedání a z úst nadporučíka Bedřicha Steinera (po návratu s československými vojenskými jednotkami z východu) zazněla slova o nutné „koncentraci\" Němců. 7. května 1945 se setkali ministři generál Ludvík Svoboda, Václav Nosek, Bohumil Laušman, Jaroslav Stránský a František Hála, náčelník Hlavního štábu (HŠ) ministerstva národní obrany generál Bohumil Boček a velitel Národní bezpečnosti Bedřich Pokorný se zástupci Národního výboru v Brně. Svoboda s Noskem promluvili také z radničního balkonu k davu na náměstí. 9. května provolávali Nosek, Stránský, Laušman a Hála z balkonu radnice ke shromáždění znovu a jejich cesta vedla následně do Jihlavy, kde jednali se zástupci revolučního národního výboru o vysídlení zdejších Němců.\n\nGenerál Svoboda zaslal do Jihlavy 21. května přislíbený třetí prapor samopalníků čtvrté brigády prvního československého armádního sboru. Následující den se objevil s pokynem dostat všechny Němce za hranice v Jihlavě osobně. 23. května dorazila do města další armádní posila. Ještě ten den byli Němci (pěšky a pak částečně po železnici) vedeni k československo-rakouské hranici. 12. května podal Zdeněk Fierlinger ve vládě návrh, aby vláda v rozhlase vyzvala obyvatelstvo, ale také bezpečnostní složky, k upuštění od násilností a „lynčů\" na Němcích, načež Kopecký a Nosek byli zásadně proti.\n\nPrezident Edvard Beneš přiletěl z exilu přes SSSR a několik dní pobyl nejprve v Brně. I on promluvil 13. května ke shromážděnému rozvášněnému brněnskému davu na náměstí:\n\nJeho proklamovaný názor zazněl v Brně ještě jednou o dva dny později v Kounicových kolejích (od konce dubna 1945 internační tábor pro Němce, zrádce a kolaboranty) a samozřejmě také po příjezdu do Prahy 16. května na Staroměstském náměstí. K tématu německého odsunu se vrátil ve svém proslovu ještě 10. června při vzpomínkové slavnosti v Lidicích. Při projevu v Táboře projevil celkem nekompromisní stanovisko.\n\nNahromaděné emoce domácího českého obyvatelstva se počaly uvolňovat jednak po ještě živých zkušenostech z německé okupace či dojmech z nacistických pochodů smrti, represí a hrůz koncentračních táborů, ale právě i po stále přitvrzujících proslovech politiků, které se objevovaly samozřejmě i v tisku. Revoluční náladu umocňovaly i různé letáky (například „Naše desatero\" z jara 1945) a výzvy v ilegálních časopisech (například Pěst).\n\nNa rozvášněnou náladu vojáků bojujících na frontách a nyní se vracejících domů měly vliv zkušenosti s válečnými hrůzami, ale i rozkazy jejich velitelů. Například velitel první divize generál Oldřich Španiel měl prohlásit, „že zúčastněným tento úkol závidí, a dodal, máte zde velkou možnost a pamatujte, že dobrý Němec je mrtvý Němec. Čím méně jich zůstane, tím méně budeme mít nepřátel. Čím méně jich přejde přes hranice, tím více budeme mít nepřátel”. Generál Julius Fišer pro změnu zase tvrdil, že u ozbrojených jednotek Alex „panovalo bojové nadšení veliké, avšak bojová kázeň chabá.” Problematické jistě bylo i řešení narychlo sestavených ozbrojených skupin, které jednak pocházely z různého sociálního i kulturního prostředí, ale jejich příslušníci byli navíc prodchnuti velkou nenávistí k nepříteli.\n\nVysídlení Němců začalo ještě před koncem války evakuací sudetských Němců před postupující frontou. K samotnému vyhánění začalo docházet již v průběhu Květnového povstání, kdy také začaly útoky na německé civilisty. 2. srpna 1945 obsahovala Závěrečná zpráva z konference Velké trojky v Postupimi ve třináctém článku (mimo odsouhlasení „spořádaného a lidského\" vysídlení německého obyvatelstva z Československa, Polska a Maďarska) také žádost, aby „prozatím až do důkladného projednání celé akce ve Spojenecké kontrolní radě pro Německo bylo od dalšího masového vyhošťování upuštěno”.\n\nOd druhé poloviny května až do září roku 1945 se v německých dějinách označuje tato fáze „divokým\" nebo také „živelným vyhnáním\" (wilde Vertreibung/Austreibung), v českých dokumentech narazíme na výrazy „divoký\", „živelný\" nebo „neorganizovaný odsun\". Nucené hromadné opuštění domova znamenalo pro všechny postižené dlouhodobé trauma.\n\nÚkolem znovu vznikající československé armády bylo obsazení pohraničí a zajištění státních hranic. Tvořily ji jednotky ze zahraničí: První československý armádní sbor ze Sovětského svazu (včetně první československé samostatné tankové brigády) od poloviny května 1945 nesoucí název První československá armáda a Československá samostatná obrněná brigáda ze Západu. Doma byly po mobilizaci v pohotovosti strážní, asistenční a další oddíly nově zřízených posádkových velitelství. K nim se připojovaly různé dobrovolnické jednotky, jako třeba existující nebo právě vznikající partyzánské skupiny. Podle vládní vyhlášky z 27. května 1945 k nim přibyly od začátku června 1945 nejmladší odvedené ročníky s vojenským výcvikem a záložní důstojníci v rámci branné pohotovosti státu podle paragrafu 27 branného zákona.\n\nBěhem květnového povstání vzniklo v Praze revoluční vojenské velitelství „Alex\" (krycí jméno generála Františka Slunečka) jemuž pak velel generál Zdeněk Novák, náčelníkem štábu byl jmenován podplukovník Raimund Mrázek. Velitelství Alex bylo pověřeno ministerstvem obrany obsadit pohraničí severozápadních, severních a severovýchodních Čech, kde už fungovali od konce války partyzáni, místní bezpečnostní složky z řad Čechů, ale i němečtí antifašisté, příslušníci Národních střeleckých gard atp. Všechny jednotky jednaly na základě pokynů z posádkového velitelství, místních a okresních národních výborů a potažmo přímo ministerstva národní obrany, ministerstva vnitra a Komise pro vnitřní národní bezpečnost (KVNB) v Praze. Existovaly i jednotky jednající zcela svévolně. Ještě před polovinou května 1945 vypravil První československý armádní sbor speciální motorizované asistenční oddíly do oblasti Chomutova, Liberce a na Svitavsko.\n\nMinistr národní obrany Svoboda pověřil velitele „Alexu\" generála Nováka obsazením a vyčištěním pohraničí a zajištěním klidu a pořádku a to za spolupráce s Rudou armádou, okresními či místními národními výbory. Přítomný podplukovník Mrázek vypověděl, že před odchodem Svoboda pronesl: „Cokoli podnikneš pro zajištění Čech, k tomu ti dávám absolutní plnou moc, za kterou stojím do všech důsledků.\" Pod „Alexu\" spadaly i další oddíly – v prostoru mezi městy Kladno, Unhošť a Beroun pod generálem Juliem Fišerou, skupina podplukovníka Viléma Konvalinky v Mělníku a skupina „Slunečko\" („velitelství Sever”) v oblasti Mladé Boleslavi a Turnova, které velel major Karel Cerman. K tomu přibyl operační prostor posádky v Hradci Králové pod velením generála Josefa Janáčka.\n\nRozkazy revolučním ozbrojeným složkám udělovali vládní činitelé, potažmo ústřední orgány státní správy, většinou přímo. Například plukovník a velitel jihočeských partyzánů Vladimír Hobza vysídlil 22. května 1945 z Vitorazska do Rakouska kolem čtyř až pěti tisíc obyvatel (celkem do 9. června asi 28 500 vysídlenců z jihočeského a jihomoravského pohraničí), což by bez kontroly ústředí v Praze bylo nemožné. Vyhnání obyvatelstva provedené pod velením Hobzy patřilo dokonce k prvním a svým záběrem patřilo k nejvýznamnějším akcím hned po válce.\n\nV oblasti Orlických hor a na Lanškrounsku české Němce vysidlovala partyzánská „divize“ „Václavík“. V samotném městě zřídila revoluční soud a v jeho rámci pak partyzáni přímo na náměstí popravili okolo 20 osob. Jednotky „Václavík“ dále na pokyn generála Josefa Janáčka v Hradci Králové prováděly „čištění” na území od Liberce po Svitavy, brigáda „Brodecký“ pokračovala od Svitav po Broumov, brigáda „Kapitán“ (také jinak „Hejtman“) zase od Broumova po Nové Město pod Smrkem pod vedením nadporučíka Josefa Mísaře. První písemně zachycený vysidlovací pokyn od ústředních orgánů zněl:\n\nPodřízená velitelství v Lounech pod velením plukovníka Procházky se zaměřila na území kolem Mostu, Duchcova a Ervěnic a podplukovník Konvalinka z velitelství v Mělníku pokračoval 16. května na Mělník, Varnsdorf a Českou Lípu. Od 17. května probíhalo „vykázání\" z okresu Trutnov. Z Teplic-Šanova bylo do 23. května vypraveno šest lazaretních vlaků s 2600 německými zajatci a dvanáct vlaků s uprchlíky. 18. května bylo na rozkaz „Alexe\" obsazeno území Liberecka, Frýdlantska, Broumovska a Šluknovského výběžku. Lounský úsek měl na starost železnici — z Mostu do Hrobu, Bíliny a Chomutova, případně až ke Karlovým Varům a z Vejprt do Milostína. Na pomoc přispěchala „revoluční formace\" praporu „Železo\". 18. května byl zřízen první Pohotovostní pluk Národní bezpečnosti (PP 1 NB) a od 12. června už zasahoval ve větších městech severočeského a západočeského pohraničí. 20. května rozkázal „Alex\" uzavřít hranice. 15. května 1945 zasedala Vojenská rada při předsednictvu vlády a mimo dalšího programu schválila rámcové rozložení jednotek První československé armády podél hranice ve čtyřech oblastech: 1. Praha, 2. Tábor, 3. Brno a 4. Bratislava. Při nich měla vzniknout vyšší velitelství a útvary (sbory, divize).\n\nPluk Revoluční gardy č. 1 (skupina „Albatros\") pod velením plukovníka Emila Borise Boříka byl vypraven 23. května 1945 do prostoru na západ od toku Labe k demarkační linii s Američany na ochranu železniční tratě a objektů v severních a severozápadních Čechách. V podstatě převzal činnost do té doby zde působících partyzánských skupin „Zpravodajské brigády”, praporu „Železo\" pod velením poručíka Nohy, roty „Toledo\" nadporučíka Káše, předsunutého oddílu „Revolučních gard” z Prahy a jiných. Po vystřídání mu zůstal k ruce partyzánský oddíl „Vpřed\" pod velením Šimka a čtyři obrněné vlaky. Oblastní velitelství Kladno a Hradec Králové přešla 25. května po zrušení „Alexe\" pod velení 1. československé armády.\n\nAmerická armáda žádala, aby Němci byli vysidlováni směrem na západ od 13. poledníku (u Božího Daru), takže další evakuace z Karlovarska musely být směřovány k přechodům Ostrov nad Ohří a Jáchymov.\n\nNelze přesně zjistit, kolik německých obyvatel uprchlo nebo bylo vyhnáno za období, než padlo definitivní rozhodnutí spojeneckých mocností. Podle údajů generálního štábu československé armády opustilo Československo do srpna 1945 asi 560 tisíc Němců. Jiné armádní dokumenty uvádějí, že do 31. července 1945 to bylo 450 tisíc Němců. Osídlovací komise KSČ uváděla, že do srpna 1945 bylo jen do sovětské okupační zóny přijato 750 tisíc Němců z Československa. Pozdější odhady československých úřadů uvádějí pro toto období počet asi 800 tisíc vyhnanců. Problémem všech odhadů je, že z nich nevyplývá počet vyhnaných říšských Němců a uprchlíků, ani kolik z nich bylo německých starousedlíků.\n\nPrvotní záměr při vysídlení Němců (a Maďarů) použít stále platnou právní legislativu týkající se pobytu cizinců na československém státním území nebyl realizován. „Vyhošťovací\" řízení podle ustanovení zákona č. 88/1871 Říšského zákoníku ve znění pozdějších předpisů o správním řízení (vládní nařízení č. 8/1928 Sb.) totiž povolovalo podat odvolání.\n\nA teprve pokud bylo rozhodnutí právoplatné, mohlo dojít k vystěhování (předtím bylo možné cizince určeného k „vyhoštění\" zadržet jen ve vazbě). Vysídlovací akce z roku 1945 by musely být individuálně zdůvodněny a postiženým písemnou formou oznámeny. Oproti tomu se vysídlení dělo zpravidla jen prostřednictvím tištěných vyhlášek nebo ústní formou příkazu. Jediné právo, které bylo uplatněno, bylo právo zrovna toho silnějšího, pod nátlakem a v mnohých případech s hrozbou nebo použitím násilí. Dá se říci, že možnost odvolání teoreticky ani prakticky neexistovala.\n\n23. května 1945 prezentoval ministr vnitra Václav Nosek na shromáždění vlády názor, že „čištění republiky se musí státi podle promyšleného plánu. Jinak dojde ke křivdám a chaosu\" a hovořil např. o stížnostech Mezinárodního výboru Červeného kříže. Také navrhl pro potřeby armády vytvoření komise a vypracování vysidlovacího plánu. Tento návrh byl ze strany generála Ludvíka Svobody pozitivně přijat.\n\nVláda se nakonec usnesla na vytvoření komise skládající se z ministrů vnitra, zahraničí a národní obrany. Ta měla také předložit návrh k vytvoření Úřadu pro vystěhování Němců a Maďarů a k následné plánované kolonizaci. Armáda byla tedy přípravou vysídlení pověřena, ale souhlas k provedení neobdržela. Na konci května projednávala vláda návrh „Vládního nařízení o odsunu cizího obyvatelstva a vnitřním osídlení\" a „Směrnice pro kolonizaci a odsun obyvatelstva\". Ministerstvo vnitra předložilo 1. června novou verzi směrnic, ve kterých reagovalo na podněty z ministerstva zahraničních věcí a národní obrany. Jednalo se hlavně o změny v pořadí území, odkud měli být Němci vystěhováni, ale také o změny ve stanovení pořadí kategorií německého obyvatelstva. 12. června 1945 vyšel v Rudém právu článek:\n\n7. června 1945 pracovali zástupci ministerstva vnitra, národní obrany, zahraničních věci, financí, vnitřního obchodu, ochrany práce a sociální péče na třetí verzi. Použili k tomu znění druhého návrhu „Vládního nařízení o odsunu cizího obyvatelstva a vnitřním osídlení\". Jednalo se o koncept prezidentského dekretu.\n\nStanovisko ministerstva národní obrany dodávalo: „Celá akce musí být provedena v krátké lhůtě, k technickému provedení je zapotřebí většího počtu ozbrojených jednotek. Způsob provedení vyžaduje použití vojenských metod.\" Úřad předsednictva vlády 13. června 1945 požadoval na premiérovi, aby návrh neprodleně projednal a schválil ve vládě, takže následně čtvrtá verze putovala do kabinetu vlády. Harmonogram vysídlení se měl řídit interními administrativní pokyny.\n\n15. června 1945 se ve vládě projednávala další navržená koncepce dekretu týkajícího se státního občanství. K podepsání mělo ale dojít až po schůzce v Postupimi. Vláda byla také informována o probíhajícím vysidlování Němců a s jeho pokračováním souhlasila a ministra Noska pověřila přípravami nové koncepce, kde by figuroval “Úřad pro osídlení”. Na to reagoval ministr zemědělství Július Ďuriš, který se zasazoval o hlavně o to, aby jeho ministerstvo v zemědělském osidlování hrálo i nadále hlavní roli.\n\nPátá verze nesla název „dekret o jednotném řízení vnitřního osídlení\", kde došlo pro změnu ke sporu o zastoupení Slovenska při realizaci sídelní politiky. Šestá verze návrhu se poprvé zmíňovala o vzniku takzvané “Ústřední komise pro vnitřní osídlení” (ÚKVO). 23. června 1945 redakční komise navrhované znění schválila. 25. června 1945 ministerstvo vnitra rozeslalo ústředí sedmou verzi a po dalších korekturách byla nakonec vládou osmá verze schválena. 17. července 1945 byla i se souhlasem Slovenské národní rady pod číslem 27/1945 Sb. „o jednotném řízení vnitřního osídlení\" prezidenten Benešem podepsána.\n\nOd poloviny června věnovala vláda pozornost usměrňování pokračujících vysídlovacích akcí. 15. června 1945 se kabinet zaobíral transferem Němců. Náměstci předsedy vlády Klement Gottwald a Jan Šrámek, ministři výživy Václav Majer, vnitra Václav Nosek, zdravotnictví Adolf Procházka a průmyslu Bohumil Laušman a přednosta Vojenské kanceláře prezidenta republiky Antonín Hasal reagovali na zprávy z pohraničí a na „nepříznivé a nebezpečné následky neorganizovaného a nepromyšleného odsunu\". Podnáčelník Hlavního štábu ministerstva národní obrany generál Bohuslav Fiala diskutoval o způsobech vysídlování armádou. Proto ještě ten den vláda schválila „Zatímní směrnice pro vojenské správy, resp. vojenské oddíly, provádějící opatření k zajištění nacistických zločinců a odsunu německého obyvatelstva\". Hovořilo se v nich o tom, že Němci nemají být vháněni „bez rozdílu do koncentračních táborů\" a že je žádoucí „přidržet\" je pokud možno k práci. „Provinilé osoby, příslušníci gestapa, SS, SA a aktivní členové NSDAP (též bývalé Sudetoněmecké strany) měli být neprodleně zajištěni a majetek osob zařazených do odsunu nebo internovaných měl být účelně zabezpečen.” „Respektovat\" se měli prokazatelní antifašisté.\n\nCo však vládní směrnice nestanovily, bylo vlastní provádění vysídlovacích akcí, například typ nebo (rozsah) území, které měli Němci opustit nebo také pořadí takzvaných „odsunových kategorií”. Zvláštní také bylo, že o zaměstnancích v průmyslu a v zemědělství nebo o národnostně smíšených rodinách se směrnice vůbec nezmínily. Generál Fiala je formou výnosu ministerstva národní obrany tlumočil na místa níže. Civilní orgány touto informací disponovaly mnohem déle než třeba tisk. Na doporučení Klementa Gottwalda vypracovalo ministerstvo vnitra tzv. „definitivní\" odsunové směrnice.\n\nZemský národní výbor rozpracoval 12. června v zásadě první pokyny ústředního civilního orgánu československé státní správy k „okamžitému a plošnému vysídlení” německého obyvatelstva. Miroslav Kreysa informoval 14. června 1945 radu Zemského národního výboru v Praze o směrnicích, které sestavil společně s Otakarem Machotkou. V Praze němečtí starousedlíci i osoby přistěhované po roce 1938 končili v hromadných internačních a improvizovaných táborech nebo ve zvláštních odděleních soudních věznic (Pankrác, Karlovo náměstí) - v květnu to bylo asi na čtyřiceti místech přinejmenším dvacet až pětadvacet tisíc lidí - nebo byli vysídleni do táborů v okolních oblastech (Terezín, Týnice u Kounic, Nový Bydžov, Lysá nad Labem, Mělnicko, Kladensko aj.) či využíváni při práci na venkově (k 5. červnu prošlo transportem asi sedmadvacet tisíc Němců z Prahy). Miroslav Kreysa (mladý komunista) stál v čele osidlovacího referátu Zemského národního výboru v Praze a od konce léta zastával funkci předsedy centrálního Osidlovacího úřadu pro české země.\n\nKreysa sehrál při realizaci sídelní a „pohraniční\" politiky až do roku 1950 jednu z hlavních rolí. Po osvobození se aktivně podílel na odsunech a řešení „německé otázky\". Od poloviny května mu byly zasílány situační zprávy z pohraničí a patřil v tomto ohledu k nejinformovanějším aktérům tehdejšího dění. Příkazy pak tlumočil místním orgánům. Tak např. Josef Kotrlý důvěrně hovořil o urychleném vyřešení národní otázky v pohraničí\" a poukazoval na údajně negativní stanovisko západních velmocí. Také se netajil tím, že je nutné, „aby místní výbory samy od sebe revolučním činem udělaly pořádek v pohraničí ještě dříve, než budou podepsány mírové smlouvy\". Kreysa rychle připravil „Opatření k vystěhování Němců\". 12. června už ležel na stole k podpisu předsedy a současně bezpečnostního referenta Zemského národního výboru v Praze revoluční text bez jakéhokoliv se odvolání na právní či jiné ústavní normy (k 12. červnu ještě nevstoupily v platnost žádné konfiskační dekrety ani normy ke státnímu občanství).\n\n17. července 1945 byla z Prahy do pohraničí (Liberce a pak do varnsdorfského, rumburského a šluknovského okresu, ale také do Frýdlantu, Děčína, Teplic-Šanova, Aše a Chebu) vypravena ministerská a zemská komise v čele s předsedou Františkem Lisem a se zástupci ministerstev národní obrany, zemědělství a průmyslu, ale také Sboru národní bezpečnosti. Příkazy měly direktivní podobu. Například předseda František Lis radil vedoucím orgánům tří okresů ležících ve Šluknovském výběžku, aby zabránili ilegálním návratům již vysídlených Němců, „že by měli zpětné překročení hranic potrestat smrtí” a také dokonce „několik takových exekucí exemplárně\" provést.\n\nRovněž brněnský Zemský národní výbor připravoval v červnu a červenci 1945 odsun Němců, což po hromadné akci „vyvedení” Němců z Brna v květnu 1945 bylo i pochopitelné. Spolupracovali především s velitelstvím třetí vojenské oblasti. Vedoucí „evakuační skupiny\" major Vilém Pistorius sepsal hned po odvedení Němců a návratu z hranic 2. června dokument „Zásadní směrnice pro řízení a provádění akce k vyčištění Moravy a Slezska od Němců\" a ten byl 25. června velitelem třetí vojenské oblasti generálem Zdeňkem Novákem a předsedou brněnského Zemského národního výboru Františkem Loubalem podepsán (předseda ostravské expozitury Moravskoslezského ZNV podepsal 29. června). Předáci Zemského národního výboru v Brně si svolali na 18. a 19. července do „Zemského domu\" předsedy moravských okresních národních výborů a okresních správních komisí, kde je ústně seznámili s vysídlením Němců. Úvodní prohlášení směrnic uvádělo:\n\n3. srpna 1945 informoval ministr zahraničních věcí Jan Masaryk vládu o výsledku jednání v Postupimi a navrhl vypracovat odsunový plán a odsun zastavit. Zdeněk Fierlinger však oponoval, „že se transfer nemá zastavit, dokud sovětské autority to nežádají\". Václav Nosek neměl nic proti, ale doporučil opatrnost. Vláda se nakonec usnesla, „že se v odsunu německého obyvatelstva má pokračovat, pokud to je prakticky bez obtíží proveditelné, že se toto pokračování má popřípadě odůvodnit tím, že bylo již delší dobu připraveno a nelze příslušné opatření zrušit, a hlavně nutno urychlit předložení plánu na provedení transferu\".\n\nNa třináctý článek tedy vláda nereagovala a o pozastavení transferu vláda ani tisk nijak speciálně neinformovaly.\n\nPrezident republiky Edvard Beneš podepsal v přítomnosti ministra vnitra Václava Noska (a filmové kamery) 3. srpna 1945 v půl desáté „Ústavní dekret prezidenta republiky o úpravě československého státního občanství osob národnosti německé a maďarské\". Zajímavým faktem je datum tohoto dekretu, který je datována 2. srpnem, tedy stejným dnem jako oznámení Závěrečné zprávy z Postupimské konference. Prodleva v podpisu dekretu byla zřejmě dána tím, že se ještě 2. srpna objevily některé nejasnosti kolem jeho definitivního znění. Odebráním státního občanství československým Němcům a Maďarům - s výjimkou antifašistů (museli sami požádat o jeho ponechání) a dalšími skupinami lidí se již v londýnském exilu příliš nezabývali. Je tedy jasné, že ústavní dekret, který nabyl svou účinnost až 10. srpna 1945, na probíhající a tzv. divoký odsunu Němců neměl žádný vliv. Zrovna tak na něj neměla přímý vliv ani pozdní legalizace odsunů z Postupimi.\n\nArmáda realizovala svůj záměr „velkého odsunu\" podle „Směrnic pro odsun německého obyvatelstva\" z 2. srpna 1945, kde se uvádělo, „že z mezinárodně politických důvodů lze transfer provádět zatím (jako dosud) pouze všeobecně v prostoru mezi Labem a Božím Darem, a to zásadně vlakovými soupravami z druhé a třetí vojenské oblasti přes první oblast. Z jejího území bylo ovšem možné organizovat i pěší přesuny.” Z dokumentů je viditelné, že se armáda chtěla i nadále na vyhoštění Němců podílet. Teprve 10. srpna 1945 byly vydány směrnice pro Moravu a Slezsko. Předpokládaly odsun v průměru tři až čtyři tisíce osob denně. V sovětském okupačním pásmu se však kupily problémy s umístěním, zásobováním a zdravotním stavem jak utečenců tak i vyhnaných Němců. Čím dál více přicházely i kritické hlasy ze Západu. 8. srpna 1945 tedy reagovalo ministerstva národní obrany zákazem odsunů, ale přípravy měly být nadále v plném proudu.\n\nDruhá fáze odsunu německého obyvatelstva z Československa je nejčastěji pojmenována výrazem „organizovaný\" nebo také „soustavný\" či „systematický odsun (transfer, vysídlení)\" a datuje se od konce ledna 1946. Transporty s vysídlenými Němci putovaly nejprve do americké okupační zóny a potom do sovětského okupačního pásma v Německu. Konec této fáze měl být ukončen v listopadu roku 1946. Organizované odsuny již probíhaly na pozadí rozhodnutí z přelomu července a srpna 1945 v Postupimi. Na podzim 1945 vznikly po celém území v rámci organizovaného odsunu německého obyvatelstva internační tábory v podobě sběrných a karanténních středisek. Celkový počet činil 107 táborů, včetně 75 v Čechách. V těchto táborech se sestavovaly vysídlovací skupiny pro další transport za hranice. Jeden transport obsáhl asi 1 200 osob. 25. ledna 1946 vyjel první organizovaný vlak s vysídlenci z Budějovic do Bavorska.\n\nNěmečtí antifašisté byli za druhé světové války přirozeně nacisty z politických důvodů vězněni nebo jinak pronásledováni. Vedle politických vězňů tvořily významnou skupinu odpůrců nacismu také osoby aktivně činné v odbojovém hnutí, a to jak přímo ve Německé říši, v zahraničním exilu, tak i ve spojeneckých vojenských jednotkách. Po osvobození vznikaly antifašistické komise, jejichž úkolem bylo prověřování německých občanů a udělování antifašistických legitimací. Legitimace antifašisty chránila před diskriminačními opatřeními, která se týkala ostatních Němců, a sloužila k získání československého státního občanství.\n\nDekret prezidenta č. 33 sice upravoval podmínky pro udělení statusu antifašisty, ale nastalo nové prověřování německých žadatelů o státní občanství a dosavadní legitimace ztratily platnost. Procesy prověřování se táhly a množily se útoky a perzekuce na antifašistické čekatele. Proto zakládali němečtí komunisté a sociální demokraté Antifa výbory na obranu svých členů před probíhajícími excesy. Většina německých antifašistů nakonec zvolila cestu dobrovolného vystěhování do okupačních zón v Německu. Opouštěli Československo s bolestí a pocitem křivdy. První „antifa-transporty“ odjížděly v listopadu 1945 do sovětské okupační zóny.\n\nPodle předválečného sčítání žilo v Československu 3,1 mil. osob, které se přihlásily k německé národnosti. Podle těchto oficiálních čísel se odvíjí i odhad počtu odsunutých Němců po druhé světové válce. Avšak i této skupiny obyvatelstva se dotkly válečné události.\n\nOd konce války do podzimu 1945 opustili československé území Němci a jiné osoby, které v té době byly za Němce považovány. Určit jejich počet, je v podstatě dnes téměř nemožné. Není možná ani rekonstrukce dobrovolných odchodů, na kterých se nepodílely státní orgány. Útěky měly vždy velmi osobní charakter a určitě se řídily individuální představou o budoucnosti každého takového jedince. Odchod z domova mohl být ovlivněn strachem z trestu za provinění nebo ze šikanování ze strany českého obyvatelstva, strachem z Rudé armády nebo i z nadcházející nejistoty. Nejsou také dodnes k dispozici průzkumy přesunů válečných zajatců, kteří taktéž byli součástí masového vysidlování. Rámcové údaje poskytují pouze „repatriace\" říšskoněmeckých příslušníků včetně obyvatel ze Slezska nebo Volksdeutsche. Nadcházející statistika se opírá o počty, které sestavovaly armádní oddíly pro evidenci transportů a vysídlovacích akcí z jara a léta 1945, tedy o dobovou armádní dokumentaci. Ale i tak nelze považovat čísla za konečná, jedná se tedy o hodnoty přibližné.\n\nDo konce září či začátku října 1945 bylo z českých zemí odsunuto (bez pohybu obyvatelstva z oblasti kontrolované Američany) něco přes 750 000 Němců (do sovětské okupační zóny v Německu asi 80 procent). Nejnižší hranice by mohla činit 700 000 vysídlených, přičemž horní se může pohybovat kolem 820 000 německých obyvatel. Z toho se dá usuzovat, že „téměř každý čtvrtý z celkem asi tří milionů vysídlených starousedlíků (sudetských Němců) opustil svůj původní domov již ve fázi „divokého\" odsunu v roce 1945.” Pokud se připočítají i transporty a vysídlení Němci přímo do amerického pásma, které byly směrovány do Rakouska a Německa, lze uvažovat, že území Československa opustilo do konce roku 1945 od 800 000 až do maximálně jednoho milionu Němců.\n\nJen při odsunech ze severní Moravy a českého sudetského Slezska podle údajů společné komise českých a německých historiků při něm zahynulo 19 až 30 tisíc Němců. Počet Němců, kteří museli odejít v důsledku poválečného odsunu, se pohybuje někde kolem 2,6 milionu osob, zbytek připadá na osoby, které byly donuceny uprchnout v důsledku válečných událostí. Stanovení počtu osob německé národnosti, které byly transferovány z území ČSR, komplikuje též přítomnost národních hostů na konci druhé světové války. Jednalo se o Němce, kteří utekli před postupující Rudou armádou z východních oblastí tehdejšího Německa i z oblastí obsazených Němci (nejednalo se tedy o sudetské Němce).\n\nI když se kritické hlasy proti \"týrání\" Němců objevovaly, neměly zřetelný vliv na průběh událostí. V roce 1946 byl přijat Zákon o právnosti jednání souvisících s bojem o znovunabytí svobody Čechů a Slováků, který spáchaná zvěrstva na Němcích amnestoval, ale hlavně po roce 1948 vláda KSČ veškerá vyšetřování zastavila. Hovořit se dá o vážné kritice novinářů, kteří o dění v pohraničí v tisku referovali, a o čtenářských reakcích z míst, kde ke zločinům docházelo.\n\nLidovecký týdeník Obzory se věnoval na svých stránkách odsunu od září do prosince 1945 a to po reakcích zahraničního tisku. I když zahraničí s odsunem souhlasilo, vadilo mu násilí a špatná morálka:\n\nTýdeník referoval také o nedůstojném jednání Čechů vůči Němcům, které přímo označil „hyenismem”. Ale i západní tisk poukazoval na „gestapáckou” morálku vládnoucí při odsunech. Šovinistické smýšlení Čechů považovala redakce \"za snížení se na úroveň sadistických německých gangsterů, kteří taktéž nerozlišovali mezi vinnými a nevinnými, mezi trestem a pomstou. V časopise byly delší dobu na přetřesu i sběrné tábory. Po té, co situace odsunů se stala tématem i britského parlamentu, časopis psal:\n\nTéma odsunu Němců rozebírala i nová čtenářská rubrika “Z dopisů redakci”. Na rozhořčené čtenářské reakce proti „gestapismu“ a proviněními na německém obyvatelstvu reagoval komunista z ministerstva informací Václav Kopecký tím, že obvinil redakci z nezákonného vydávání časopisu, z podrývání Národní fronty a „zastávání se Němců a kolaborantů.“ Redaktor týdeníku “Dnešek” Michal Mareš referoval od červnového čísla 1946 ve svých článcích taktéž o odsunu. Poukazoval hlavně na to, „že nebylo v pořádku odsunout všechny Němce. Jednalo se mu zejména o úbytek pracovní síly v průmyslu a v hornické profesi.”\n\nPo celém území Československa zavedla vláda pro Němce systém lágrů, který sestával z 1 215 internačních táborů, 846 pracovních táborů a 215 speciálních vězeňských zařízení, z nichž některé byly zřízeny v objektech bývalých nacistických koncentračních táborů. Před odsunem zde bylo internováno 350 000 Němců za účelem výkonu nucených prací. Např. podle magisterské práce Jiřího Padalíka panovaly ve znojemských pracovních a záchytných táborech úděsné podmínky, s internovanými se zacházelo na stejné úrovni, jako v německých koncentračních táborech: dostávali absolutně nedostatečnou stravu, byli vražděni a mučeni, ženy byly znásilňovány, malé děti umíraly hlady či na nedostatečnou péči. Od května 1945 do roku 1946 se počet obětí v táborech odhaduje mezi 24 000 až 40 000. Podle Německého červeného kříže se z těchto lágrů pohřešuje stále 100 000 lidí. V roce 1950 pracovalo nuceně v lágrech ještě 5 000 Němců a teprve v roce 1955 byli Němci propuštěni.\n\nJiné prameny uvádí, že ze zjištěných 18 816 obětí bylo 5 596 zavražděno, 3 411 spáchalo sebevraždu, 1 481 zemřelo při transportu, 705 bezprostředně po transportu, 629 na útěku a u 379 úmrtí nešlo příčinu zjistit. Přibližně 200 tisíc lidí se pohřešuje. Probíhaly “akty krvavé pomsty na německém civilním obyvatelstvu”, při nichž asistovala i Rudá armáda. Největší poválečný masakr v Postoloprtech, při kterém zahynulo nejméně 763 německých civilistů, spáchala Československá armáda spolu s Revolučními gardami a podílel se na něm i účastník protinacistického odboje Vojtěch Černý. Podle vzdělávacího portálu “Moderní dějiny” (pro učitele, studenty a žáky) vraždili Češi, „kteří za války kolaborovali a narychlo si potřebovali připsat odbojářské frčky.” V odkrytých masových hrobech leží civilisté, často jen starci, ženy a děti.\n\nVýraz “Stunde Null” je používán na území Rakouska a Německa pro den 8. května 1945. Asi kolem 12 milionů německého obyvatelstva hledalo v období před a po kapitulaci Německa nový domov. První záchytná útočiště nacházeli vyhnanci z Československa nejprve u příbuzných na území aliančních mocností, pokud zde vůbec žili. Ve velké většině však byli v utečeneckých a záchytných nebo průchozích táborech, kam dorazili zcela zubožení. V poválečném chaosu a mnohdy panující dezinformaci hledali za hranicemi v prvé řadě ochranu a pomoc. Jejich nová započatá cesta bez domova neměla u valné většiny stejně žádný jiný cíl.\n\nPo skončení válečných útrap křižovaly napříč celým Rakouskem a Německem nekonečné proudy vyhnanců a utečenců s trakaři, vozíky, kárkami či s jinak navršenými povozy se vším, co jim zůstalo. Místní domorodé obyvatelstvo, které nemělo po rozbombardování a válečných taženích samo ani to nejnutnější, se proto dívalo na vyhnané sudetoněmecké obyvatelstvo s nedůvěrou. Často bylo v starousedlických obcích trnem v oku. Někteří jimi opovrhovali nebo se chovali dokonce i nepřátelsky. Obzvláště na vybombardovaném území Německa, kde vládl nedostatek pitné vody, potravin, léků, chybělo ubytování, šatstvo, topivo a práce. Velká většina vyhnaných nejen že živořila v utečeneckých táborech a barácích ještě více jak deset let, ale jejich život byl navíc naplněn smutkem a bolestí ze ztráty domova, u mnohých spojený se sociálním padnutím až na samé dno.\nV Rakousku bylo v poválečném období zřízeno více jak 300 utečeneckých táborů (International Refugee Organisation-IRO). Ještě před koncem války se v dubnu 1945 nacházelo na rakouském území přibližně 300 000 Volksdeutsche, z nichž mělo být 150 000 repatriováno do Německa. V období od léta 1945 do konce roku 1947 přibylo dalších 200 000 etnických Němců. Na začátku roku 1948 se počet tzv. Volksdeutsche pohyboval stále kolem 340 000 osob. Teprve po obdržení občanství na konci roku 1950 se číslo osob žijících po táborech mírně snížilo na 266 000. I po odchodu části vyhnaných Němců z rakouského území v roce 1950 zůstávaly stále dvě třetiny “Volksdeutschen” v zemi. Rakouská vláda zveřejnila 1. dubna 1954, že 165 355 z nich nemá stále občanství (opční zákon nabyl platnost až 5. srpna 1954).\n\nPro mnohé však představovaly tristní táborové podmínky velkou psychickou zátěž. Na území Rakouska se nacházelo v roce 1952 150 privátních a 89 státních utečeneckých táborů. V roce 1958 fungovalo na rakouském území ještě 51 státních táborů (Flüchtlingslager), ve kterých žilo kolem 19 500 vyhnaných Němců. Proto také v tomto roce byl vládou za podpory “Arbeitsgemeinschaft zur Förderung des Wohnungs- und Siedlungsbaues für Heimatvertriebene und Flüchtlinge” přijat šestiletý plán pro rozpuštění táborů (\"německy Lagerauflösungsprogramm\"), který se týkal 21 500 osob: 6 000 pod ochranou organizace UNREF, k nimž patřili i „Volksdeutschen” bez občanství, 11 000 utečenců s nově nabytým rakouským občanstvím, 3 500 s německým občanstvím a 1 000 tzv. „Altösterreicher”. V roce 1960 se díky mezinárodním iniciativám podařilo Rakousku vyřešit všechny problémy spojené s otázkou „Flucht und Vertreibung”.\n\nPříchod odsunutého obyvatelstva do Německa otevřel v jejich životech další smutnou kapitolu. Zničená města, nouzová obydlí a jiné přístřešky byly přeplněny, všude panoval hlad a pokud něco bujelo, tak to byl všude přítomný černý trh. V popředí vládního zájmu stálo především zlikvidování chudoby a vyrovnání se s minulostí - tisk informoval denně o hrůzách v koncentračních táborech, nalezených masových hrobech a Norimberských procesech. Všude se diskutovalo o zodpovědnosti a vině německého národa. Do této katastrofální atmosféry politické, morální a materiální, přibyly miliony Němců odsunutých nebo na útěku, kterým bylo vyměřeno k životu 2,5 m² na osobu. Ještě deset let po válce žilo 260 000 německého obyvatelstva po barákových táborech (\"německy Barackenlagern\"), kteří vytvářeli tu nejnižší sociální skupinu nazývanou také „homo barackiensis“.\n\nPříjem uprchlíků a vysídlených osob do americké okupační zóny probíhal v letech 1945–1946 na základě rozhodnutí Kontrolní rady z 20. listopadu 1945 převážně přes hraniční tranzitní tábory v Bavorsku. Zde také skončili především sudetští Němci. Jednalo se přibližně o 2 250 000 vysídlených sudetských Němců. 50 % přijalo Bavorsko, 27 % Hesensko a 23 % putovalo do spolkové republiky Württemberg-Baden. Jednalo se o pět hraničních přechodů v okolí: Furth im Wald, Hof, Freilassing, Passau a Kiefersfelden. Bavorské hraniční tranzitní tábory se nacházely nedaleko těchto přechodů.\nHraniční tranzitní tábory (Grenzdurchgangslager) v Bavorsku\n\nÚstavní dekret prezidenta republiky o úpravě československého státního občanství osob národnosti německé a maďarské pozbyli Němci československé státní občanství. V § 2 odstavci 1 sice byla vložena formulace, že „osobám, spadajícím pod ustanovení § 1 (nepřiznání, respektive odnětí čs. státního občanství), které prokáží, že zůstaly věrny Československé republice, nikdy se neprovinily proti národům českému a slovenskému a buď se činně zúčastnily boje za její osvobození, nebo trpěly pod nacistickým nebo fašistickým terorem, zachovává se československé státní občanství“, ale dokázat věrnost a nevinnu, která byla v zákoně jen vágně formulována, jistě nebylo jednoduché. Němcům v každém případě nestačilo jen „trpět“.\n\nČeskoslovenské státní občanství hrálo hlavní roli pro uchování majetku a v otázce vysídlení. Po přijetí dekretů tak byl uplatněn vůči československým Němcům a Maďarům princip kolektivní viny. Ale i tak to nebyla pro Němce procházka růžovým sadem v případě, že se rozhodli možnosti o navrácení občanství využít. Poválečná doba, ve které byli Němci, v tom mírnějším případě, diskriminovaní, kde se na úřadech používala výhradně čeština a k tomu každá kategorie německého obyvatelstva mohla žádat v předem stanovených lhůtách, jim rozhodně takové jednání neulehčovala. Německé manželky Čechů si mohly o navrácení občanství zažádat v roce 1945. V roce 1947, tedy ke konci řízeného odsunu, si pro změnu mohli zažádat němečtí manželé českých partnerek. V roce 1949, kdy už se republika „zbavila” skoro všech Němců a na území jich zbylo z původního množství 5%, si mohly žádat všechny ostatní skupiny Němců.\n\nVe Slezsku a na Těšínsku žilo asi 110 tisíc tzv. volkslistářů, kteří tvořili přibližně 60 % místního obyvatelstva. Podle uvedení národnosti při policejním sčítání lidu v prosinci 1939 byla úřady po roce 1941 přidělována \"Volkslista\". Ta měla čtyři kategorie. Volksliste 1 - byli říšští občané, č. 2 obyvatelé německé národnosti, Volksliste 3 (s možností odvolání) pro občany slezské národnosti. Volkliste 4 -byla pro občany polské a české národnosti, kteří o Volkslistu sami požádali. Desetitisíce Volkslistářů kategorií 1-3 sloužily ve Wehrmachtu, tisíce jich padly. Řada synů pro přijetí Volkslisty proklínala z tohoto důvodu své rodiče. Po válce byly internační tábory pro Němce také v Třinci-Borku, Českém Těšíně, Sběrné tábory pro odsun byly v Karviné a Ostravě. Z Těšínska byly do Německa odsunuty tisíce Němců, především kategorie 1 a 2. U horníků, kteří jednak značné polevili v pracovní morálce, a hrozilo také, že se budou bouřit celé jejich hornické party, bylo řadě z nich občanství navráceno nebo uděleno. Čs. Polákům, kteří porušili povinnosti čs. občana (v roce 1938 a 1939) občanství vráceno nebylo.\n\n3. února 1955 vydal prezident Antonín Zápotocký prohlášení, kterým byl válečný stav mezi Československem a Německem ukončen. Prohlášením z 10. srpna 1955 československá vláda hodlala navazovat diplomatické vztahy s Německou spolkovou republikou. 11. prosince 1973 podepsali v Praze Willy Brandt a Lubomír Štrougal a ministři zahraničí Walter Scheel a Bohuslav Chňoupek Smlouvu o vzájemných vztazích mezi Československou socialistickou republikou a Spolkovou republikou Německa a navázaly opět diplomatické styky. Smlouva mezi Spolkovou republikou Německo a Českou a Slovenskou Federativní Republikou o dobrém sousedství a přátelské spolupráci z roku 1992 se stala základem česko-německých vztahů po sametové revoluci.\n\nV Česko-německé deklaraci o vzájemných vztazích a jejich budoucím rozvoji z 21. ledna 1997 oba státy mimo jiné deklarují, „že německá strana přiznává odpovědnost Německa za jeho roli v historickém vývoji, který vedl k Mnichovské dohodě z roku 1938, k útěku a vyhánění lidí z československého pohraničí, jakož i k rozbití a obsazení Československé republiky a česká strana lituje, že poválečným vyháněním, jakož i nuceným vysídlením sudetských Němců z tehdejšího Československa, vyvlastňováním a odnímáním občanství bylo způsobeno mnoho utrpení a křivd nevinným lidem, a to i s ohledem na kolektivní charakter přisuzování viny. Zejména lituje excesů, které byly v rozporu s elementárními humanitárními zásadami i s tehdy platnými právními normami, a nadto lituje, že bylo na základě zákona č. 115 z 8. května 1946 umožněno nepohlížet na tyto excesy jako na bezprávné a že následkem toho nebyly tyto činy potrestány”.\n\nVáclav Havel ještě jako disident před 17. listopadem 1989 vyjádřil v dopise německému prezidentovi politování nad odsunem a před zvolením do funkce prezidenta svoji omluvu zopakoval. Omluva a jeho vyjádření vyvolaly na domácí scéně řadu protestů. Jakékoli odškodnění však odmítl. Na základě dekretů prezidenta Edvarda Beneše bylo německé obyvatelstvo zbaveno občanských a majetkových práv v Československu. Zrušení těchto takzvaných Benešových dekretů se sudetští Němci dlouhodobě domáhají. Česká republika o této otázce nehodlá diskutovat a považuje ji za uzavřenou. Sudetští Němci se však nikdy nevzdali svého práva na vlast.\n\nOd 18. dubna do 1. listopadu 2009 probíhala rozsáhlá přeshraniční výstava s názvem \"Rakousko. Česko. Rozděleni-odloučeni-spojeni\" ve třech městech: rakouském Hornu a Raabsu a české Telči. Podnětem k této přeshraniční akci se stalo 20. výročí pádu železné opony. Stěžejní témata výstavy osvětlovala vzájemné vztahy mezi Rakouskem a Českou republikou a jedním z nich bylo právě i téma odsunu.\n\nPod názvem \"Dávné stopy. Nové cesty.\" se konala v roce 2013 od 26. dubna do 3. listopadu na několika místech Horních Rakous a Jižních Čech zemská výstava věnovaná společné historii regionu Mühlviertel a Jihočeského kraje. Vyšebrodské cisterciácké opatství vystavovalo legendární kříž zvaný Závišův, v Regionálním muzeu a v synagoze v Českém Krumlově se expozice týkala společných dějin příhraničních oblastí, v pivovaru Freistadt se nacházela virtuální upoutávka k tématům trhu, silnic a cest od středověku až po proměny hranic. V Bad Leonfeldenu zemská výstava nabízela expozice „silnice-obchod-doprava“ a „lékařství a sociální zaopatření“.\n\nNa putovní dvojjazyčné výstavě \"Pomalu začalo být zase dobře / Langsam ist es besser geworden\" spolupracovaly dolnorakouské výzkumné instituce: zemský archiv (NÖ Landesarchiv), Centrum pro výzkum migrace (ZMF) a Ústav pro dějiny venkova (Institut für Geschichte des ländlichen Raumes). Poprvé byla výstava představena veřejnosti v říjnu 2013 ve Sv. Hypolitovi (St. Pölten) v dolnorakouské zemské knihovně. Od listopadu 2014 až do začátku ledna 2015 byla k vidění ve vítkovském památníku Národního muzea v Praze. 16. ledna 2015 se konala slavnostní vernisáž v minoritském klášteře Jihomoravského muzea ve Znojmě. Výstava zobrazuje životní osudy vybraných třiceti pamětníků, rodáků z Moravy a Čech, kteří museli při odsunu opustit svoje domovy.\n\nKrátce po vysídlení a deportacích započali sudetští Němci v západním Německu s výstavbou pomníků na památku zemřelým příbuzným, přátelům a sousedům, kteří přišli o život násilnou smrtí, zemřeli na vyčerpání, hladem nebo na nemoci během pochodů či ve sběrných a pracovních táborech. Nejstarší doložený památník byl postaven v roce 1947 v Immenhausenu (Hesensko). Poslední evidovaný pochází z roku 2005. Od roku 1950 bylo vystavěno mnoho křížů, náhrobních kamenů, ale i vysoce uměleckých památníků. Na území Německé spolkové republiky se jich nachází kolem 1 400. Po rozpadu NDR vznikly nové pomníky a pamětní místa v Braniborsku, Meklenbursku a Předním Pomořansku, Sasko-Anhaltsku, Durynsku, Slezsku a Lužici.\n\nPodél severní dolnorakouské hranice vystavěli v období trvání \"železné opony\" jihomoravští vystěhovaní Němci přes dvě desítky památníků a vzpomínkových míst na své domovské obce. Mezi nejzajímavější patří Kreuzberg u obce Kleinschweinbarth/ Drasenhofen s výhledem na Mikulov a Pavlovské vrchy a pomník v obci Unter Retzbach s výhledem na Znojmo.\n\nPo pádu komunistického režimu se započalo také v České republice v místech vysídleného německého obyvatelstva se stavbou památníků a instalováním pamětních desek. Zdaleka nejsou ještě všechny evidovány, ale i tak jsou viditelným svědectvím snahy o usmíření na obou stranách.\nZajímavým příkladem je také zřízení Národního památníku hrdinů heydrichiády s podtitulem – \"Místo smíření\". Památník byl slavnostně otevřen na svátek svatého Václava, 28. září roku 1995 v pravoslavném chrámu svatých Cyrila a Metoděje v Praze.\n\nSpolkový kabinet v Německu odsouhlasil 27. srpna 2014 další památný den. Počínaje rokem 2015 si tak Němci začali každoročně 20. června připomínat památku obětí útěků a odsunu německého obyvatelstva (Flucht und Vertreibung). Památný den „Gedenktag an Flucht und Vertreibung” navazuje na spolkové země Bavorsko, Hesensko a Sasko. V těchto zemích se slaví památný den druhou neděli v září. O zavedení pietního národního dne na německé poválečné vysídlence se dlouhou dobu snažil Svaz vyhnanců (BdV), který zastřešuje organizace vysídlených Němců. V roce 2013 se tento památný den stal i součástí programu vlády kancléřky Merkelové. Němci si v tyto dny mají připomínat vyhnání sudetských Němců z Československa, ale také celkové poválečné utrpení čtrnácti milionů lidí německé národnosti, kteří byli vyhnáni i z dnešního Polska, Slovenska, Rumunska či z Maďarska.\n\n\n\n"}
{"id": "32546", "url": "https://cs.wikipedia.org/wiki?curid=32546", "title": "Alarich I.", "text": "Alarich I.\n\nAlarich I. (cca 370 – 410 Cosenza) byl v letech 395 – 410 vizigótským králem, germánského etnika sídlícího původně v severním Černomoří. Do historie se zapsal svým dobytím Říma v roce 410.\n\nAlarich se pravděpodobně narodil okolo roku 370 na území dnešního Bulharska na ostrově zvaném Peuce u ústí Dunaje, kam se dočasně kmen Vizigótů přesunul na ústupu před Huny. Údajně pocházel z rodu Balthů. V roce 394 je Alarich v písemných pramenech zmiňován jako vůdce federátů (germánských nepravidelných jednotek sloužících v římské armádě, ale organizovaných dle vlastních kmenových struktur), kteří se pod vedením císaře Theodosia I. zúčastnili tažení proti uzurpátoru Eugeniovi.\n\nPro Římskou říši bylo obtížné zaplatit velké množství vojáků římského původu nutných k obraně obrovské říše a tak se služba barbarských bojovníků v římské armádě se v průběhu 3. století stávala čím dál častější. Pro říši bylo jednodušší usadit v pohraničních oblastech některý barbarský kmen Germánů a pověřit jeho bojovníky vojenskými úkoly obranného typu, resp. část z nich přímo zařadit do armády. Dalším možným důvodem mohl být strach ze schopných římských velitelů, kteří se mohli prohlásit vzdorocísaři. U vojevůdců barbarského původu se toto nebezpečí nepovažovalo za akutní. Spíše se ukazovalo, že i když germánští vojevůdci dosáhli velké moci, nesnažili se získat titul císaře, ale ovládat zákulisí politického děje. Tato situace nastala i po roce 395, kdy zemřel císař Theodosius I. a zanechal říši rozdělenou mezi své dva nedospělé syny Arcadia a Honoria. Arcadius vládl ve východní části impéria a v roce 395 teprve desetiletý Honorius v části západní a tak západní část říše za nezletilého císaře spíše ovládal Stilicho z kmene Vandalů, dle titulu nejvyšší velitel polních vojsk a také velmi schopný politik. Ve východní polovině se nejmocnějším mužem stal Rufinus, Stilichonův nepřítel.\n\nS nástupem nových panovníků pravděpodobně Alarich očekával získání významnějšího postu v římské armádě. Nestalo se tak a jak v 6. století napsal gótský autor Jordanes, nechal se proto zvolit svými nespokojenými soukmenovci vizigótským králem. Zároveň Římané nedokázali několik let po sobě zaplatit tribut, kterým si vykupovali mír ze strany Vizigótů, což vedlo nejspíš v letech 395–396 k útoku na východořímskou říši. Alarich se dostal až ke Konstantinopoli, ale neměl dost sil město oblehnout. Proto pokračoval směrem na jih skrze Thesálii, přes Thermopylský průsmyk do vnitřního Řecka, kde vyplenil Attiku a dobyl města Korint, Argos a Spartu. V té době se mu do cesty postavil Stilicho, který dokázal vizigótskou armádu izolovat na hranicích Elidy a Arkádie. Alarichovi se nakonec s velkými těžkostmi podařilo z obklíčení dostat a přes Korintskou šíji ustoupit směrem k severu.\n\nPřes zdánlivý neúspěch kampaně se Římané snažili udržet si Alaricha pod kontrolou, a proto Vizigóty usídlili v Moesii, uzavřeli s nimi několik smluv a vizigótské jednotky nadále sloužily v římské armádě. Sám Alarich dosáhl vysoké hodnosti magister militum v Ilyriku (souhrnné označení pro provincii Dalmácie, Moesie, Panonie a Dácie). Vizigótské území se ocitlo na hranicích mezi oběma říšemi a Alarich toho využíval, přísahaje střídavě věrnost jedněm i druhým. Zároveň ovšem připravoval nové tažení.\n\nPočátkem 5. století se Alarich se svým vojskem za pomoci dalšího gótského velitele Radagaise přesunul do severní Itálie, kde jej lákala bohatá města. Využili k tomu okamžiku, kdy Stilicho byl mimo poloostrov. Císař Honorius proto přesídlil raději z Mediolana (dnes Milán), který se stal císařskou rezidencí místo Říma, do Ravenny. Vizigóti sice oblehli Řím, ale za vysoké výkupné od obléhání upustili.\n\nRoku 402 se proti plenícímu Alarichovu vojsku postavil Stilicho u Pollentie (dnešní Piemont) a 6. dubna ho tvrdě porazil. Jako rukojmí byla v bitvě vzata dokonce i Alarichova manželka, což by mohlo znamenat, že tažení se účastnily i ženy a děti a jednalo se tedy o pokus nalézt pro Vizigóty nová sídla. V roce 403 byl Alarich poražen znovu u Verony a donucen opustit Itálii. Vizigóti se poté vrátili na Balkán, přičemž Alarich slíbil, že zaútočí společně se západořímskými legiemi proti východořímské říši. Přestože první Alarichova výprava do Itálie byla neúspěšná, měla dalekosáhlé důsledky. Kromě trvalého přesídlení císařského dvora z Mediolana do bezpečnější Ravenny, byla z provincie Británie stažena XX. legie Valeria Victrix (v podstatě to znamenalo konec římské vlády na britských ostrovech). Oslabení Římanů usnadnilo velké tažení Vandalů, Svébů a Alanů v roce 406, které ve svém výsledku znamenalo ztrátu Galie a Hispánie.\n\nV roce 408 podlehl císař Honorius tlakům Stilichonových nepřátel a nechal zabít úspěšného vojevůdce i jeho nejbližší spolupracovníky. Tento převrat uvolnil dlouho potlačované obecné nepřátelství vůči všemu barbarskému v Itálii, které se projevilo masovým vybíjením germánských obyvatel včetně žen a dětí. Vizigótští uprchlíci se v počtu až 30 tisíc lidí shromáždili okolo Alaricha a žádali odvetné tažení. V září 408 Alarich překročil Alpy a znovu oblehl Řím. Situace byla pro Římany mnohem vážnější než při předešlém Alarichově tažení, protože na své straně neměli schopného vojevůdce, který by se vyrovnal zavražděnému Stilichonovi. Město bylo postupně vyhladověno a po jednáních s Alarichem bylo ochotno zaplatit vysoké výkupné. Tím skončilo první obléhání Říma.\n\nV roce 409 zahájili Vizigóti další obléhání Říma, poté, co Honorius nebyl schopen dovést do konce jednání ohledně Alarichových požadavků týkajících se území v Moesii (od Dunaje až k Benátskému zálivu) a titulu hlavního velitele polních vojsk. Po jednáních se senátem byl zvolen vzdorocísař Priscus Attalus, který Alarichovi titul \"magister utriusque militiae praesentales\" udělil. Priscus Attalus se však ukázal úplně neschopným, a proto se Alarich znovu pokusil obnovit jednání s Honoriem. Jednání opět nevedla k žádnému výsledku, proto Alarich oblehl Řím počtvrté, tentokrát úspěšně. Během několika dnů byl Řím 24. srpna 410 (snad i zradou) dobyt. Nastalo všeobecné plenění, ze kterého byly vyjmuty pouze kostely (a tedy i obyvatelstvo, které se uchýlilo do jejich ochrany), které Alarich, sám arián, nařídil ušetřit.\n\nZ Říma táhl Alarich na jih s úmyslem získat provincii Africa (na území dnešního Tunisu), kterou dosud držel Honorius a která byla pro zásobování Apeninského poloostrova životně důležitá. Jeho flotila však byla rozehnána bouří a sám Alarich brzy nato zemřel v Cosenze. Jeho tělo bylo pohřbeno v korytě řeky Busento, jejíž tok byl po dobu pohřbu odkloněn. Tento technicky náročný způsob pohřbu měl pravděpodobně zabránit pozdějšímu vykradení hrobky. Z tohoto důvodu byli všichni otroci účastnící se stavby po jejím dokončení zabiti.\n\n\n"}
{"id": "32547", "url": "https://cs.wikipedia.org/wiki?curid=32547", "title": "Antisemitismus", "text": "Antisemitismus\n\nAntisemitismus je nepřátelství nebo předpojatost vůči židům jako představitelům židovského náboženství judaismu, etnické skupině nebo rase. Přestože samotné slovo antisemitismus odkazuje ke všem semitským národům, je tento termín používán většinově pro označení nepřátelství vůči židům. Jde o formu xenofobie, která může mít různé formy, od osobní nenávisti až k institucionalizované násilné perzekuci. Krajním příkladem antisemitismu je otevřeně nepřátelská nacistická ideologie Adolfa Hitlera, která vedla ke genocidě evropských židů.\n\nV rámci judaismu existuje názor, že antisemitismus je prostředek, skrze něhož samotný Bůh dává Židům najevo, že se jako národ svým životem natolik vzdálili ideálům Tóry, že ztrácejí svůj raison d´être. Jinými slovy podle tohoto názoru chce Bůh židovský národ skrze projevy antisemitismu obrátit směrem k cíli, pro nějž byl stvořen. Toto stanovisko v podstatě zastávala i tak význačná halachická autorita, jakou byl izraelský vrchní rabín Ovadja Josef.\n\n\nSlovo \"antisemitský\" ( \"antisemitisch\") pravděpodobně poprvé použil v roce 1860 židovský učenec moravského původu Moritz Steinschneider ve slovním spojení „antisemitské předsudky“ ( „antisemitische Vorurteile“). Steinschneider tak charakterizoval myšlenky Ernesta Renana o nadřazenosti árijské rasy nad semitskou. V 19. století byly domněle vědecké teorie týkající se ras, civilizací a pokroku v Evropě velmi rozšířené. Velkým zastáncem této formy rasismu byl pruský nacionalistický historik Heinrich von Treitschke. Na rozdíl od Renana a dalších autorů bylo v jeho spisech slovo \"semitský\" v podstatě synonymem slova \"židovský\".\n\nNěmecký politický agitátor Wilhelm Marr použil slovo \"Antisemitismus\" (v němčině s velkým \"A\") v roce 1879 ve své knize \"Cesta k vítězství germánství nad židovstvím\" (\"Der Weg zum Siege des Germanentums über das Judentum\") ve významu „nenávist vůči židům“. Tato nenávist popsaná novým slovem se tak jevila jako vědecky podložená, racionální. Marrova kniha se stala velmi populární a Marr ve stejném roce založil \"Antisemitskou ligu\" (\"Antisemiten-Liga\"), první německou organizaci, která se otevřeně angažovala v boji proti údajné hrozbě Německu ze strany židů a prosazovala jejich násilný odsun ze země.\n\nV tisku se slovo antisemitismus ve větším nákladu poprvé objevilo v roce 1881, kdy Marr uveřejnil brožuru \"Zwanglose Antisemitische Hefte\" a Wilhelm Scherer použil slovo \"Antisemiten\" v lednovém vydání Neue Freie Presse. Další podobné slovo – semitismus se objevilo kolem roku 1885. V této souvislosti se také Němci pokoušeli pro označení židů nebo židovské národnosti prosadit označení \"Palestinci\", aby došlo k oddělení od judaistického náboženství.\n\nV angličtině se antisemitismus píše většinou s pomlčkou: \"Anti-Semitism\". Ačkoliv to naznačuje předpona \"anti\", nejsou slova \"semitský\" a \"anti-semitský\" opačná (antonyma). Aby se předešlo nedorozuměním, mnoho vědců z oboru (např. Emil Fackenheim z Hebrejské univerzity) doporučuje užívat tvar bez pomlčky, tedy \"antisemitism\". Jiní, mezi něž patří např. Yehuda Bauer, zastávají názor, že slovo, a to zvláště psané s pomlčkou, je nesmysl, protože neexistuje žádný \"semitismus\", vůči kterému by bylo opačné.\n\nSlovo \"antisemitismus\" se používá k popisu historické předpojatosti vůči samotným židům. I když etymologicky znamená „odpor k Semitům“, tradičně neoznačuje odpor ke všem lidem mluvícím semitskými jazyky. V posledních desetiletích se však také objevují názory, že by význam termínu měl být rozšířen, aby zahrnoval i odpor vůči Arabům (antiarabismus), vzhledem k tzv. „arabskému antisemitismu“, tedy odporu Arabů, kteří jsou také semité vůči židům. Argumenty pro takovéto rozšíření vycházejí z tvrzení, že pokud semitská jazyková skupina zahrnuje arabštinu, hebrejštinu a aramejštinu a historické označení \"Semita\" se vztahuje na všechny předpokládané potomky biblického Šéma, antisemitismus by měl být obsahově podobný. Odpůrci včetně Palestinské islámské organizace naopak uvádějí, že Arabové už z definice nemohou být antisemitští a rozšířený význam slova není obecně přijímán.\n\nAčkoliv obecně se antisemitismus popisuje prostě jako nepřátelství nebo předpojatost vůči židům, existují i jiné definice, jejichž autory jsou uznávané autority. Jednou z nich je definice badatelky zabývající se holocaustem Helen Feinové, profesorky na City University of New York, která definuje antisemitismus takto: \"„Trvalá skrytá struktura nepřátelských názorů vůči židům jako skupině, projevující se u jedinců jako osobní postoj, v kultuře jako mýty, ideologie, folklór a výtvarné projevy a v chování jako sociální nebo právní diskriminace, politická mobilizace proti židům a kolektivní či státní násilí, jehož výsledkem nebo záměrem je zachování odstupu, vyhnání, nebo zničení židů jako takových“\". Profesor Dietz Bering z univerzity v německém Kolíně nad Rýnem dále rozšířil definici o popis antisemitských názorových struktur: \"„Pro antisemity jsou židé zcela a úplně špatní od přírody, což znamená, že jejich špatné povahové rysy se nedají napravit. Vzhledem k této jejich špatné povaze platí: (1) Na židy je nutno pohlížet nikoliv jako na jednotlivce, ale jako na skupinu. (2) Židé pro okolní společnost nezbytně zůstávají cizinci. (3) Židé svým 'hostitelským společnostem', případně celému světu přinášejí neštěstí, což dělají tajně, takže se antisemité cítí být povinováni k odhalování spikleneckého špatného židovského charakteru.“\"\n\nRůzné mezinárodní a vládní instituce se už mnohokrát pokoušely antisemitismus formálně definovat. Ministerstvo zahraničí USA ve své \"Zprávě o globálním antisemitismu\" z roku 2005 uvádí: \"„nenávist vůči židům – jednotlivě nebo jako ke skupině – která se může vztahovat k židovskému náboženství a/nebo příslušnosti k etnické skupině“\".\n\nEvropské centrum monitorování rasismu a xenofobie (EUMC), které je orgánem Evropské unie, v roce 2005 vytvořilo podrobnější pracovní definici: \"„Antisemitismus je určitý způsob vnímání židů, který lze vyjádřit jako nenávist vůči židům. Slovní a fyzické projevy antisemitismu jsou zaměřeny proti židovským nebo nežidovským osobám a/nebo jejich majetku, proti institucím židovské komunity a náboženským zařízením. Podobné projevy mohou být namířeny také proti státu Izrael, jako představiteli židovského národa. Antisemitismus často obviňuje židy ze spiknutí s cílem poškodit lidstvo a nezřídka na židy svádí vinu za to, že 'se právě něco nedaří'“\".\n\nEUMC dále uvádí „příklady současného antisemitismu ve veřejném životě, médiích, školách, pracovištích a v náboženské sféře“. Zahrnuty jsou: Obviňování z prolhanosti a nelidskosti, démonizace a prohlášení o židech založená na stereotypech, obviňování židů z odpovědnosti za skutečné nebo smyšlené křivdy spáchané židovskými jednotlivci nebo skupinou, popírání holocaustu, obviňování občanů židovského původu z toho, že jsou loajálnější k Izraeli nebo údajným záměrům světového židovstva, než k zájmům jejich vlastní národnosti. EUMC také hovoří o způsobech, kterými se v závislosti na kontextu mohou stát antisemitskými útoky na Izrael (vizte Antisionismus).\n\nKdy se objevily první projevy antisemitismu není jasné a zůstává to předmětem vědeckých debat. Např. profesor Peter Schafer ze Svobodné univerzity v Berlíně uvádí, že antisemitismus poprvé rozšířili „Řekové přebírající staroegyptské předsudky“. Na základě protižidovských spisů egyptského kněze Manéthóa, Schafer naznačuje, že antisemitismus se mohl objevit už v „samotném Egyptě“. Nepřátelství, kterému museli židé běžně čelit v době diaspory rozsáhle popisuje John M. G. Barclay z univerzity v Durhamu. Starověký židovský filosof Filón popisuje v textu \"Flaccus\" útok, ke kterému došlo v Alexandrii v roce 38 n. l. a při němž zahynuly tisíce židů. Pieter W. Van Der Horst ve své analýze došel k názoru, že příčinou násilí v Alexandrii byla údajná židovská misantropie, tzn. nenávist k lidem. Gideon Bohak je zase názoru, že prvotní odpor vůči židům nebyl antijudaismus (odpor k náboženství), ale osobní negativní postoj k židům jako takovým. Na podporu této striktnější definice uvádí, že mnozí Řekové pociťovali odpor k jakékoliv skupině lidí považovaných za tzv. barbary. Naproti tomu potlačování židovského náboženství, ke kterému docházelo za použití hrubého násilí proti civilnímu obyvatelstvu 150 let př. n. l., jak je vylíčeno v 1. Makabejské knize Starého zákona se jeví jako antijudaismus v širším smyslu, než který užívá Bohak. Existují i jiné příklady starověkého odporu k židům, avšak ne všechny jsou obecně považovány za projevy antisemitismu.\n\nKřesťanský antisemitismus je obecně založen na přikázání Ježíše Krista: \"Ježíš jim řekl: Mějte oči otevřené a mějte se na pozoru před kvasem farizeů a saduceů (ke kterým se hrdě hlásí celý rabínský judaismus), protože jen málo kvasu zkvasí celé těsto. (Mt 16, 6) a \"Běda vám, znalci Zákona a farizeové, pokrytci, protože dáváte desetinu z máty, kopru a kmínu,(maličkosti a nepodstátných věcí) ale znevažujete závažnější záležitosti Zákona, totiž právo a milosrdenství a věrnost. To bylo závazné dělat, ale to ostatní neznevažovat. Slepí vůdcové, kteří cedíte komára, ale polykáte velblouda. Běda vám, znalci Zákona a farizeové, pokrytci, protože čistíte vnějšek poháru a mísy, ale uvnitř jsou plné drancování a nestřídmosti. Slepý farizei, vyčisti nejprve vnitřek poháru a mísy, aby se také jejich vnějšek očistil. Běda vám, znalci Zákona a farizeové, pokrytci, protože se podobáte obíleným hrobům, které se navenek jeví vskutku krásnými, ale uvnitř jsou plné kostí. Tak i vy, ovšem navenek, se jevíte lidem spravedliví, ale uvnitř jste plní pokrytectví a bezzákonnosti mrtvých lidí a nečistoty všeho druhu. Běda vám, znalci Zákona a farizeové, pokrytci, protože stavíte hroby proroků a zdobíte pamětní hrobky spravedlivých... Hadi, potomstvo zmijí, jak uprchnete před soudem gehenny!!! (Mt 23,23-33)\n\nBiblický Nový zákon je sbírka knih mnoha různých autorů. Většina byla napsána na konci prvního století a mimo dvou knih (Lukáš, Skutky) jsou tradičně připisovány židovským následovníkům Ježíše Krista. Přestože autoři byli židé, je v Novém zákoně mnoho pasáží, které lze považovat za antisemitské, nebo byly pro antisemitské účely využity. Nejvýznamnější z nich:\n\n\nNěkteří biblisté poukazují na to, že Ježíš a Štěpán jsou zobrazeni jako židé hovořící k jiným židům, že jejich obviňování Izraele je vypůjčené ze Starého zákona od Mojžíše a pozdějších židovských proroků (např. Deut 9,13-14; 31,27-29; 32,5, 20-21; 2kr 17,13-14; Iz 1,4; Oz 1,9; 10,9) a Ježíš jednou nazval vlastního učedníka Petra satanem (Mk 8,33). V tomto kontextu by bylo vhodnější, kdyby byly všechny novozákonní pasáže, které mnozí považují svou povahou za antisemitské, vnímány spíše jako pouhé „vnitrožidovské rozepře“. Jiní vědci ale trvají na tom, že podobné verše odrážejí napětí mezi židy a křesťany, které se objevilo na přelomu prvního století a nesouviselo s Ježíšem. V současné době téměř všechny křesťanské denominace takovýmto částem bible nepřikládají důležitost a odmítají jejich využívání antisemity.\n\nS poukazem k starozákonnímu židovskému proroku Jeremiášovi (Jer 31,31-34), Nový zákon uvádí, že Ježíšovou smrtí byla uzavřena nová smlouva, která činí první Mojžíšovu smlouvu zastaralou a v mnoha ohledech ji nahrazuje, jedno náboženství je tedy nahrazováno druhým (Zd 8,7-13; Lk 22,20). Dodržování starší smlouvy je tradičním znakem judaismu a prvotní židovští následovníci Ježíše např. praktikovali obřízku a zachovávali stravovací návyky. Porušování pravidel prvními nežidovskými křesťany se tak stalo základem rozporů, které se objevily několik let po Ježíšově smrti. (Sk 11,3; 15,1; 16,3).\n\nNový zákon uvádí, že Ježíšův židovský učedník Jidáš Iškariotský (Mk 14,43-46), římský místodržitel Pilát Pontský a jeho vojáci (Jan 19,11; Sk 4,27), židovští vůdci a Jeruzalémští lidé byli různou měrou zodpovědní za Ježíšovu smrt (Sk 13,27). Příčiny židovské diaspory jsou spatřovány v událostech, které mohli sami židé ovlivnit.\n\nChování Jeruzalémských židovských náboženských autorit k Ježíšovým následovníkům v období po jeho smrti je v Novém zákoně zobrazeno jako nepřátelské až násilné. Štěpán je popraven ukamenováním (Sk 7,58), Pavel z Tarsu před svou konverzí uvězňuje Ježíšovy následníky (Sk 8,3; Gal 1,13-14; 1tm 1,13) a potom, co přijal křesťanskou víru je z příkazu židovských vůdců několikrát zbičován (2k 11,24) a postaven před římský soud (např. Sk 25,6-7). Několikrát je zmiňován i odpor nežidovských křesťanů (2k 11,26; Sk 16,19; 19,23). V Novém zákoně je však i mnoho dalších zmínek o utrpení Ježíšových následovníků. (rim 8,35; 1k 4,11; Gal 3,4; 2te 1,5; Zd 10,32; 1pt 4,16; Zj 20,4).\n\nMnoho uznávaných raných církevních prací vyznívá silně antisemitsky. Příkladem mohou být dialogy sv. Justina Martyra (100–165 n. l.), kázání sv. Jana Zlatoústého (347–407) nebo \"Svědectví proti Židům\" církevního otce Cypriána (poč. 3. století).\n\nV roce 325 na Prvním nikajském koncilu řekl římský císař Constantinus I. během rozpravy o oslavách Velikonoc: \"„…zdá se hanebným, že bychom při oslavách tohoto nejsvětějšího svátku měli dodržovat zvyky židů, kteří mají ruce bezbožně poskvrněné nesmírným hříchem a jsou tudíž zaslouženě postiženi slepotou duše. (…) Potom nám dovolte nemít nic společného s ohavnou židovskou lůzou, neboť jsme přijali jiné způsoby od našeho spasitele.“\"\n\nVe Východořímské říši byl odpor k židům formálně ustaven v roce 438, kdy císař Theodosius II. ve svém zákoníku určil katolictví jako jediné právoplatné náboženství. Zákoník \"Corpus iuris civilis\" císaře Justiniána I. o století později připravil židy o mnohá další práva a církevní koncily během šestého a sedmého století dále upevňovaly antižidovská opatření.\n\nTato opatření však začala už kolem roku 305, kdy ve španělské Andalusii ve městě \"Elvira\", nynější Granadě, objevily první církevním koncilem dané zákony proti židům. Křesťanským ženám bylo zakázáno vdávat se za židy, ledaže by žid nejprve konvertoval ke katolictví. Židům bylo zakázáno poskytovat pohostinství křesťanům. Židé nesměli mít křesťanské konkubíny a bylo jim zakázáno žehnat pole katolíků. Třetí toledský koncil v roce 589 v katolickém Španělsku nařídil násilné křtění dětí narozených z manželství mezi židy a katolíky. Násilné nucení židů k přestupování na křesťanskou víru bylo započato na základě Dvanáctého toledského koncilu v roce 681, kdy tisíce židů uprchly ze země a tisíce byly násilně konvertovány.\n\nPronásledování židů ve středověké Evropě mělo hlavně náboženské důvody. Mnozí křesťané včetně duchovních považovali židy kolektivně vinné smrtí Ježíše Krista, ačkoliv to nepatří ke katolickému dogmatu. Formálně židy z bohovraždy poprvé obvinil biskup Melito ze Sard v druhé polovině druhého století. Průvodce moderními pašijovými hrami vydaný Bostonskou univerzitou k tomu uvádí:\n\n\"Postupem času křesťané začali přijímat výklad ukřižování, který činil všechny židy jako celek zodpovědnými za zabití Krista. Podle tohoto výkladu spáchali židé přítomní Ježíšově smrti i židovský lid kolektivně a navěky hřích bohovraždy. Po dobu 1 900 let křesťansko-židovské historie vedlo obviňování z bohovraždy k nenávisti, násilí a vraždění židů v Evropě i Americe\".\n\nKatolická církev včele s papežem Pavlem VI. odmítla všeobecné obviňování židů až v roce 1965, kdy jako jeden z výsledků Druhého vatikánského koncilu uveřejnila deklaraci Nostra aetate.\n\nŽidé se stali obětními beránky v době, kdy Evropu ničily epidemie plicního moru zvaného „černá smrt“, které vyhladily polovinu populace. Kolovaly pověsti, že nemoc zavinili úmyslně tím, že otrávili studny. Stovky židovských obcí zvláště na Pyrenejském poloostrově a v německých zemích byly násilně zničeny. Např. v dubnu 1348 ve městě Toulon ve francouzském Provence bylo upáleno 40 židů. Nevadilo, že židé také podléhají morové nákaze. Byli mučeni, dokud se nepřiznali ke zločinům, které nemohli spáchat. V jednom takovém případě byl muž jménem \"Agimet\" přinucen říct, že rabín \"Peyret\" z Chambery (poblíž Ženevy) mu rozkázal otrávit studny v Benátkách, Toulouse a dalších místech. Ačkoliv se Papež Klement VI. pokoušel židy chránit tím, že v roce 1348 vydal hned dvě papežské buly, o několik měsíců později 14. února 1349 bylo jako následek Agimetova vynuceného přiznání ve Štrasburku upáleno 900 židů ještě před tím, než mor zasáhl město. Papež násilí odsoudil a prohlásil, že ti kdo obviňují ze šíření moru židy, byli svedeni ďáblem.\n\nPřibližně od 12. do 19. století křesťané věřili, že někteří, případně všichni, židé vládnou magickými schopnostmi. Někdy se předpokládalo, že jejich nadpřirozená síla pochází z toho, že se upsali ďáblu.\n\nŽidé byli často obviňováni z provádění rituálních vražd a používání lidské krve k obřadům i údajného pití krve křesťanských dětí na posměch křesťanské eucharistii. Taková lidská oběť měla údajně probíhat takto: dítě, které ještě nedosáhlo puberty bylo uneseno na tajné místo (v některých podáních přímo do synagogy), kde je židé mučili a vyslýchali před shromážděným davem a falešným soudním tribunálem. Dítě bylo nahé a svázané předvedeno před tribunál, který je případně odsoudil k smrti. Poté bylo korunováno trnovou korunou a přivázáno, či přibito na dřevěný kříž. Kříž byl vztyčen a krev stékající z ran byla zachytávána do misek nebo pohárů. Nakonec bylo dítě zabito kopím, mečem nebo dýkou vraženou do srdce. Mrtvola byla sňata z kříže a ukryta nebo jinak odstraněna, nebo na ní v některých případech byly prováděny rituály černé magie. Tuto metodu s různými obměnami lze najít ve všech křesťanských popisech údajných židovských rituálních vražd.\n\nPrvním známým případem obvinění z rituální vraždy je příběh chlapce Williama z Norwiche († 1144) popsaný křesťanským mnichem Tomášem z Monmouthu v díle \"Život a zázraky sv. Williama z Norwiche\" (\"The Life and Miracles of St. William of Norwich\") z roku 1173, které vzniklo zřejmě na objednávku Norwichského biskupa Williama de Turbeville. Jiný příběh tzv. malého svatého Huga z Lincolnu († 1255) říká, že po smrti bylo chlapcovo tělo sňato z kříže, položeno na stůl a z břišní dutiny mu byly vyjmuty vnitřnosti pro okultní účely, jako je např. věštění. Významná je pověst o Šimonovi z Tridentu († 1475), kde se uvádí, že chlapec byl zavěšen nad velkou mísou, takže mohla být zachycena všechna krev. Šimon byl uznáván za svatého, v roce 1588 svatořečen papežem Sixtem V. a jeho kult rozpustil až v roce 1965 papež Pavel VI. Kaple vystavěná na jeho počest byla rozbořena, jméno bylo odstraněno z kalendáře a další uctívání bylo zakázáno. Přesto malá část extrémistů celý příběh stále považuje za skutečný.\n\nPříklady pronásledování židů kvůli obviňování z údajných rituálních vražd v moderní Evropě jsou Hilsneriáda v Českých zemích (1899), ve 20. století potom soud s Mendelem Bejlisem v Rusku (1913) nebo pogrom v polském městě Kielce (1946). Stále se objevují další případy ve státem vlastněných médiích arabského světa.\n\nŽidé jsou falešně obviňováni také z ničení (řezání, probodávání) posvěcených (konsekrovaných) hostií, čímž mělo docházet k opakování ukřižování, protože katolická doktrína uvádí, že při mši se hostie mění v tělo Ježíše Krista.\n\nVe středověku byli židé cílem množství zákonných omezení, z nichž některá přetrvala až do konce 19. století.\n\nByli vyloučeni z mnoha druhů obchodu a povolání. Úřady, místní vládci a církevní představitelé se je snažili zatlačit do nižšího sociálního postavení, takže jim byly povoleny jen činnosti spojené s vybíráním místních daní a poplatků a půjčováním peněz, což bylo v té době vnímáno jako „nutné zlo“ spojené s nárůstem populace a urbanizací vrcholného středověku. Podle tehdejší katolické doktríny bylo půjčování peněz za úrok vnímáno jako hřích, takže se jevilo jako přirozené, že židé mají sklon právě k ovládání tohoto druhu obchodu. Tím se zavdala příčina k označování židů za arogantní, lačnící po penězích, lichváře a přispívalo to k celkovému negativnímu obrazu. Přirozené napětí mezi věřiteli (většinou židy) a dlužníky (většinou křesťany) ještě prohloubilo sociální, politické, náboženské a ekonomické rozpory. Prostí lidé, kteří byli nuceni odvádět daně do rukou židů, na ně pohlíželi jako na ty, kdo jim berou jejich výdělky, přičemž ale zůstávali loajální vůči lenním pánům, pro které židé ve skutečnosti pracovali. Dále býval povolen ještě drobný podomní obchod. Seznam zakázaných povolání se v různých obcích lišil a byl určen převážně politickými zájmy různých nežidovských konkurenčních skupin, tzn. ti, kdo se zabývali určitou činností se snažili využít společenského antisemitismu a vyloučit ze své konkurence židy.\n\nJednotlivým židům i celým židovským rodinám bylo často dovoleno bydlet jen na určitých místech. Byli soustřeďováni v ghettech a nesměli vlastnit pozemky. Pokud chtěli vstoupit do jiného než vlastního města, či oblasti, museli platit diskriminační poplatky. Byli nuceni skládat zvláštní židovské přísahy (More Judaico) a podstupovat různé jiné zkoušky.\n\nPrvní požadavek na to, aby židé byli snadno odlišitelní podle oblečení vzešel ze Čtvrtého lateránského koncilu katolické církve, který se konal v roce 1215. Mělo se jednat o barevnou, většinou žlutou, část oděvu ve tvaru hvězdy, kruhu nebo čtverce, zvláštní žlutý klobouk (Judenhut) nebo hábit. Ve středověku bylo nošení různých označení k vyjádření sociálního postavení celkem obvyklé. Některá označení (např. cechovní) byla prestižní, jiná nosili vyvrženci společnosti, jako např. malomocní, napravení kacíři a prostitutky. Židé se nucenému potupnému označování pokoušeli vyhnout tím, že vládci (králi) platili za udělení zvláštních „výjimek“. Tyto výjimky potom byly různě rušeny a bylo požadováno nové zaplacení podle toho, kdy král potřeboval zvýšit svoje příjmy.\n\nKřížové výpravy byla papežem podporovaná vojenská tažení, která se objevila během 11. až 13. století. Zpočátku šlo o znovuzískání Jeruzaléma, ale později se jednalo spíše o územní války.\n\nPrvní tři výpravy byly doprovázeny houfy městské i venkovské chudiny, které cestou napadaly židovské komunity v Německu, Francii a Anglii a mnoho židů pobily. Chudinská armáda vyvraždila celé obce např. v Tréves, Speyeru, Worms, Mohuči, Kolíně nad Rýnem, k násilnostem došlo i v Praze. Uvádí se, že mezi květnem a červencem 1096 zahynulo ve městech v Porýní přibližně 12 000 židů.\n\nPřed křížovými výpravami měli židé v obchodě s východním zbožím prakticky monopolní postavení, ale těsnější spojení mezi Evropou a Východem zapříčiněné křížovými výpravami znamenalo vznik silné skupiny křesťanských kupců a objevila se mnohá opatření, která židovský obchod omezovala.\n\nNáboženský zápal vyvolaný křížovými výpravami byl v té době namířen jak proti muslimům, tak proti židům. Biskupové během první kruciáty a papež během druhé se pokoušeli násilí proti židům zastavit, ale nepříliš úspěšně. Pro evropské židy znamenaly křížové výpravy ekonomickou i sociální katastrofu. Připravily cestu pro protižidovské zákony papeže Inocence III. a znamenaly přelom ve středověké židovské historii.\n\nTato část obsahuje jen několik příkladů vyhánění židů z evropských zemí.\n\nVyhánění židů bylo doprovázeno zabavováním jejich majetku, a stále novým a novým vyžadováním výkupného, což bylo ve 12. až 14. století používáno k obohacení francouzské koruny. Nejvýznamnější byla tato vyhnání: v roce 1182 z Paříže provedené Filipem II. Augustem, dále z celé Francie vypověděl židy v roce 1254 Ludvík IX., v roce 1322 Karel IV. Sličný, v roce 1359 Karel V. a v roce 1394 Karel VI.\n\nAnglický král Eduard I. předepsal zvláštní daň židům, kteří půjčovali peníze, aby mohl financovat svou válku s cílem dobýt Wales. Když už židé nedokázali platit, byli obviněni z neloajality. Ačkoliv už pro ně platila jiná omezení, bylo navíc zrušeno jejich „právo“ půjčovat peníze, zamezen volný pohyb a další činnosti a byli donuceni nosit židovská žlutá označení. Starší židovských domů byli uvězněni, 300 osob odvlečeno do Londýnského Toweru a popraveno, další byli zabiti ve svých domech. Celkové vykázání všech židů ze země v roce 1290 vedlo ke stovkám zabitých a utopených na útěku a úplné nepřítomnosti židů v Anglii po tři a půl století až do roku 1655, kdy Oliver Cromwell židy naopak vyzýval k návratu, aby pomohli při zlepšení ekonomické situace země.\n\nVe Španělsku v roce 1492 katolická Veličenstva Ferdinand II. Aragonský a Isabela Kastilská vydala \"Všeobecný edikt o vyhnání židů\" a mnoho sefardských židů uprchlo do Nizozemí, Francie, Itálie, severní Afriky nebo Osmanské říše.\n\nPruský král Fridrich II. v roce 1744 omezil počet tzv. „chráněných“ židovských rodin ve Vratislavi na deset a vyzýval další pruská města k zavedení podobného opatření. V roce 1750 vydal dokument \"Revidované všeobecné židovské privilegium a reglement\" (\"Revidiertes General Privilegium und Reglement vor die Judenschaft\"), který pro tzv. „chráněné židy“ znamenal, že se buď neožení, nebo musí opustit Berlín. Ve stejném roce rakouská arcivévodkyně Marie Terezie nařídila židům opustit Čechy. Brzy však změnila názor pod podmínkou, že židé budou platit každých deset let zvláštní poplatek známý jako \"malke-geld\" (královniny peníze). V roce 1752 pak vydala zákon, který umožňoval židovským rodinám mít pouze jediného syna. V roce 1782 Josef II. ve svém \"Tolerančním patentu\" (\"Toleranzpatent\") většinu persekučních opatření zrušil, ale s tím, že jazyk jidiš i hebrejština zmizí z veřejných listin a bude zrušena soudní samospráva.\n\nAugustiniánský mnich a ekleziologický reformátor Martin Luther, jehož učení se stalo základem protestantské reformace proti židům vystoupil v knize \"O židech a jejich lžích\" (\"Von den Juden und ihren Lügen\"). Židy popisuje pomocí neobyčejně nevybíravých výrazů, podrobuje je zničující kritice a dává podrobná doporučení k provádění pogromů a nepřetržitému útlaku, či jejich vyhánění. Kniha je považována za první dílo moderního antisemitismu a velký posun na cestě k holocaustu. I když Luther ve svém posledním kázání nedlouho před smrtí řekl: \"„Chceme s nimi jednat s křesťanskou láskou a modlit se za ně, aby změnili víru a mohli se vrátit k Bohu“\", je za svoje předchozí hrubé výroky na adresu židů většinou pokládán za dalšího pokračovatele středověkého křesťanského antisemitismu.\n\nV katolické církvi v průběhu celého 19. a začátku 20. století stále přetrvávaly silně antisemitské prvky, přestože přibývaly pokusy oddělit antijudaismus jako odpor k židovskému náboženství od rasového antisemitismu. Papež Pius VII. (1800–1823) dal znovu postavit zdi židovského ghetta v Římě předtím zrušené Napoleonem a židům byl zakázán pobyt mimo něj až do konce papežství Pia IX. (1846–1878), který byl posledním papežem vládnoucím Římu. Kromě toho oficiální organizace jako např. Jezuité až do roku 1946 nepřijímaly kandidáty „kteří pocházeli z židovské rasy, ledaže jejich otec, děd a praděd prokazatelně patřili ke katolické církvi“.\n\nDavid Kertzer, historik americké Brownovy univerzity ve své knize \"Papežové proti židům\" (2001), při jejímž psaní vycházel z vatikánských archivů, uvádí, že v 19. a 20. století římskokatolická církev přísně rozlišovala mezi „dobrým antisemitismem“ a „špatným antisemitismem“. „Špatný“ znamenal nenávist k židům pro jejich původ, což se považovalo za nekřesťanské, protože křesťanská myšlenka je určena celému lidstvu bez výjimky a kdokoliv se může stát křesťanem. „Dobrý antisemitismus“ poukazoval na údajná židovská spiknutí směřující k ovládnutí tisku, bank a jiných institucí za účelem hromadění majetku, atd. Mnozí katoličtí biskupové na základě těchto zásad napsali práce kritizující židy a v případě, že byli obviněni z šíření nenávisti, poukazovali na ty, kteří se dopouštěli „špatného antisemitismu“. Kertzerova práce však není všeobecně přijata. Např. David G. Dalin, rabín a historik zabývající se vztahy mezi křesťany a židy, v americkém konzervativním časopisu The Weekly Standard kritizuje Kertzera za to, že používá jen vybrané důkazy.\n\nKroky k usmíření židů a křesťanů podnikl až Druhý vatikánský koncil svým prohlášením Nostra aetate a oceňovaná je i snaha papeže Jana Pavla II.\n\nPašijové hry (\"pasio\" je latinsky „umučení“) jsou divadelní hry o odsouzení a umučení Ježíše Krista, které se hrály v průběhu půstu (o Velikonocích) k připomenutí Ježíšovy smrti. V souladu s Novým zákonem (Mt 27) obviňují z Ježíšovy smrti židy, když popisují židovský zástup požadující Ježíšovo ukřižování a beroucí na sebe vinu za Ježíšovu vraždu. Ačkoliv současní vědci interpretují známé prohlášení \"„krev na naše děti“\" jako „určité skupinové přijetí odpovědnosti“, v historii se často vysvětlovalo jako „přijetí věčné viny vztahující se na celou rasu“. Pašiové hry pravidelně každoročně přinášely obraz židů jako viníků Ježíšovy smrti, což se stávalo další příčinou násilí.\n\nIslámská svatá kniha Korán obviňuje židy z pokřivení hebrejské bible. Muslimové hovoří o židech a křesťanech jako o lidu knihy a islámské právo vyžaduje, aby se s nimi na území pod muslimskou vládou zacházeno jako s dhimmí, tj. s chráněnci, trpěnými a neplnoprávnými. Dhimmí byla poskytována ochrana života (včetně ochrany před jinými muslimskými státy), právo na bydlení ve vyhrazených oblastech, na konání pobožností, práci nebo obchodování, byli zproštěni povinné vojenské služby a muslimských náboženských povinností a osobních práv. Platili zvláštní daně, např. poplatek Jizya a pozemkové daně podle toho, jak jim bylo určeno muslimskými úřady. Současně pro ně platila mnohá omezení týkající se vztahu k muslimům a islámu (např. muslimští muži se mohli ženit s židovskými ženami a vlastnit židovské otroky, ale ne naopak), ke koránu a Mohamedovi (znesvěcení písma nebo hanobení proroka), a obracení na jinou víru. V některých obdobích byli židé dále omezováni také v oblékání, jízdě na koni nebo velbloudu, nošení zbraní, zastávání veřejných úřadů, stavbě nebo opravách náboženských staveb, vyjadřování smutku, nošení bot mimo židovské ghetto, atd. K označení islámského postoje k ne-muslimům se používá moderní slovo \"Dhimmitude\", které pochází z pera historičky a spisovatelky Bat Ye'or.\n\nV roce 1066 byla zmasakrována židovská komunita ve španělské Granadě, která byla tehdy součástí arabské Al-Andalus. Ve 12. století se vlády ve Španělsku zmocňuje fanatická berberská sekta Almohadů z Maroka, španělští židé mají na výběr konvertovat, odejít do exilu nebo zemřít.\nTradiční islámská judeofobie v muslimském světě nakonec splynula s moderním evropským antisemitismem. K vzestupu nepřátelství a násilí došlo ve dvacátém století, kdy se z Evropy rozšířily antisemitské motivy a obviňování z rituálních vražd a přispěl i odpor vůči sionistickým snahám o samostatný stát v Britském mandátu Palestina. Kromě toho, že antisemitismus byl vystupňován vleklým arabsko-izraelským konflikterm, se před založením Izraele objevoval stále větší počet pogromů, včetně těch nacistických v Alžírsku ve třicátých letech dvacátého století a dále masové útoky na židy v Iráku a Libyi ve čtyřicátých letech (vizte Farhud).\n\nNenávist vůči židům v arabském světě je připisována souhrnu faktorů, mezi které patří: pád Osmanské říše a tradiční islámské společnosti, vláda západních kolonialistů, kdy židé dosáhli neporovnatelně většího významu v obchodě, řemeslech i správě země, vzestup arabského nacionalismu, jehož zastánci poukazovali na blahobyt a postavení místních židů v systému vlády, odpor k židovskému nacionalismu a sionistickému hnutí a ochota nepopulárních režimů učinit z místních židů obětní beránky politiky.\n\nAntisionistická propaganda na Středním východě za účelem démonizace Izraele a jeho vedoucích představitelů často přejímá terminologii a symboly holocaustu. Zároveň se v mnoha středovýchodních zemích stále více objevuje veřejně přijímané popírání holocaustu nebo podceňování jeho dopadů. V oblasti s omezenou intelektuální a mediální kontrolou se dostává pozornosti arabským a tureckým verzím Hitlerovy knihy Mein Kampf a Protokolům sionských mudrců. Na motivy Protokolů se v Libanonu a Íránu natáčejí i televizní seriály, ve kterých např. židovští rabíni podřezávají křesťanské děti.\n\n\nRasový antisemitismus nahradil nábožensky podloženou nenávist vůči judaismu, nenávistí k židům, jako takovým. Pod vlivem průmyslové revoluce došlo k zrovnoprávnění židů, kteří se rychle usídlovali ve městech a zaznamenali období sociální mobility. Se zmenšující se rolí náboženství ve společenském životě se zmírňoval náboženský antisemitismus, avšak vzrůstal nacionalismus, eugenika a svou roli sehrál i odpor k socio-ekonomickému úspěchu židů. Objevila se nová zhoubnější forma antisemitismu.\n\nRasový antisemitismus existoval vedle náboženského už od středověku. Novokřesťané, potomci Sefardských židů (ve Španělsku a Portugalsku hanlivě nazývaní Marranos, „prasata“), kteří byli přinuceni konvertovat ke katolictví, byli v neustálém podezření z odpadlictví. Španělská inkvizice se na jejich pronásledování zaměřila od roku 1478, portugalská se přidala v roce 1536.\n\nVěřilo se, že mnozí novokřesťané skrytě praktikují svoje původní náboženství a ve skutečnosti mnozí z nich opravdu byli tajnými židy. Systém a ideologie čistoty krve vylučovala novokřesťany se společnosti bez ohledu na skutečnou míru jejich pokřesťanštění. V Portugalsku byl zákonem daný rozdíl mezi „novými“ a „starými“ křesťany zrušen až v roce 1772 dekretem markýze de Pombal.\n\nPředchůdcem rasového antisemitismu byl zvláště v Německu romantický nacionalismus. Od poloviny 19. století se postupně vyvíjely různé rasové teorie, v nichž byly obsaženy i národnostní myšlenky, které však ještě nevycházely z rasismu. Na jedné straně čerpaly z výlučné interpretace myšlenek o „lidu“ Johanna Gottfrieda Herdera a od druhé čtvrtiny 19. století se objevovala antisemitská díla a novinové články. Nejznámějším příkladem je esej Richarda Wagnera \"Židovství v hudbě\" (\"Das Judentum in der Musik\"), která vyšla v roce 1850 a v rozšířeném vydání v roce 1869. Na druhé straně radikální socialisté k nimž patřil Karel Marx identifikovali židy jako oběti a zároveň původce kapitalistického systému – např. v článku \"K židovské otázce\" (\"Zur Judenfrage\"). Důsledkem tohoto dění a také obecného přijetí zmiňovaných rasových teorií vstoupil antisemitismus během 19. století do pravicové i levicové politiky i slovníků.\n\nModerní evropský antisemitismus má původ v pseudovědeckých teoriích 19. století, které označovaly židy za semitskou podskupinu. Semité se podle myšlení mnoha tehdejších evropanů zcela lišili od Árijců nebo Indoevropanů a nikdy se s nimi nesmísili. Z tohoto pohledu židé nebyli odmítáni pro své náboženství, ale kvůli svým údajným špatným dědičným rasovým vlastnostem, jako např. nenasytnost, zvláštní vlohy pro vydělávání peněz, odpor k tvrdé práci, rodovou soudržnost a vtíravost, či vlezlost, nedostatek sociálního cítění, nešikovnost a hlavně nedostatek patriotismu.\n\nOsvícenecká evropská intelektuálská společnost v té době pokládala náboženské předsudky vůči židům za ponižující příznak nevědomosti. Na základě svých domnělých znalostí genetiky však upadala ze svého pohledu do zcela oprávněných předsudků založených na národnosti nebo „rase“. Význam pojmu „antisemitismus“ se tak posunul a používal se k označení „přijatelné“ předpojatosti vůči židům, nikoliv pro nežádoucí náboženskou nenávist. Souběžně s tím začali někteří němečtí autoři používat pro odlišení židů jako národa pojem „Palestinci“.\n\nUkázkou pseudovědecké povahy tehdejších názorů je i spor o to, zda židé obecně vypadají podstatně jinak než ostatní obyvatelstvo. K těm docházelo zvláště v zemích jako Německo, Francie a Rakousko, kde židovská populace měla sklon k světštějšímu nebo méně ortodoxnímu životu a na rozdíl od východoevropských židů se neoblékala do oděvů, kterými by se od ostatních lišila (např. jarmulka). Mnoho antropologů té doby (např. Franz Boas) se pokoušelo o celkové fyzické srovnání (měření hlavy, vizuální zkoumání vlasů, barvy očí a pokožky) židovské a nežidovské evropské populace, aby dokázali, že teorie zvláštní „židovské rasy“ je mýtus.\n\nPočátky rasového antisemitismu jsou v mnoha zemích spojeny také se vzrůstajícím národnostním cítěním. V této spojitosti byli židé v zemi, kde sídlili, vnímáni jako oddělená a často i cizí, či vetřelecká národnost, čehož využívali čelní představitelé mnoha vlád.\n\nMnozí z analytiků, kteří se zabývají moderním antisemitismem poukazují na to, že jeho podstatou je používání židů jako obětních beránků. Jevy, které s sebou nese moderní doba (např. materialismus, síla peněz, kolísání ekonomiky, válka, sekularismus, socialismus, komunismus, hnutí za rasovou rovnoprávnost, politika veřejného blaha, atd.) jsou někdy vnímány jako nežádoucí a jejich příčiny jsou připisovány machinacím spiklenců, kteří sledují jiný než národní prospěch. Sklon uchylovat se k podobným názorům mají zastánci tradičních hodnot znechucení údajným úpadkem a zkažeností moderního světa. Mezi tyto tradicionalisty bývají zahrnováni mnozí konzervativní příslušníci bohaté vládnoucí vrstvy (WASP) v USA a jim podobné elity v západní Evropě. Po ruské revoluci v roce 1917 někteří antisemité začali prohlašovat, že světový komunismus je dílem židovského spiknutí.\n\nEncyclopaedia Britannica z roku 1911 definuje moderní antisemitismus jako teorii spiknutí sloužící k sebeurčení evropské aristokracie, jejíž společenský vliv se vzestupem měšťanské (buržoazní) společnosti zeslábl. Evropští židé, kteří se v té době poněkud zrovnoprávnili, byli poměrně vzdělaní, měli podnikatelské schopnosti a nebyli zapojení v systému podléhajícím aristokracii, byli pokládáni za příslušníky převažující buržoazní třídy. Aristokracie a její přívrženci, kterým se nepodařilo stát se součástí nového centra společenského vlivu, hledala viníka tohoto stavu, jak je vidět např. v díle rasistického teoretika Arthura de Gobineau (1816 — 1882). Tím způsobem aristokratické předsudky ohledně důležitosti původu, na kterém je legitimita šlechty založena, vedli k volbě židů, jako ztělesnění jejich problémů.\n\nDreyfusova aféra byl politický skandál, který na konci 19. století po několik let rozděloval Francii. Soustředil se kolem židovského důstojníka francouzské armády Alfreda Dreyfuse, který byl v roce 1894 shledán vinným ze zrady. Dreyfus byl dvakrát soudem shledán vinným, posléze omilostněn a nakonec rehabilitován s tím, že odsouzení mělo být založeno na falešných dokumentech. Ve veřejnou známost celou záležitost uvedl spisovatel Émile Zola v literárních novinách \"L'Aurore\" (\"Úsvit\"), kde 13. ledna 1898 uveřejnil známý otevřený dopis prezidentovi Francie Félixi Fauremu pod titulkem \"J'accuse!\" (\"Žaluji!\").\n\nFrancie se v té době rozdělila na \"Dreyfusardy\", kteří Alfreda Dreyfuse podporovali a \"Antidreyfusardy\", kteří stáli proti němu. Celý spor byl velmi vyhrocený, protože se dotýkal mnoha věcí, které v tehdejší rozjitřené politické atmosféře byly kontroverzní. V roce 1899 byl Dreyfus opět shledám vinným, ale byla mu na základě jeho žádosti udělena milost. Plně rehabilitován byl až v roce 1906, kdy se stal ministerským předsedou velký zastánce Dreyfuse Georges Clemenceau.\n\nMezi reportéry, kteří přinášeli zprávy o soudu a jeho důsledcích, byl i židovský novinář z Rakouska-Uherska Theodor Herzl. Jeho pocit nespravedlnosti soudu a protižidovské vášně probuzené ve Francii i jinde ho podle jeho vyjádření vedli k rozhodnutí stát se zakladatelem a vedoucím činitelem politického sionismu, který pod jeho vedením nabyl mezinárodního významu.\n\nDreyfusova aféra bývá někdy srovnávána s Hilsneriádou v českých zemích.\n\nPogromy (z ruského „gromiť“, \"громить\" ve významu „pustošit, drtit“) byly rasové nepokoje zaměřené proti židům, ke kterým docházelo často s vládní podporou většinou v Rusku a východní Evropě. Pogromy se staly běžným jevem během masové vlny protižidovských bouří, které se přehnaly jižním Ruskem v roce 1881 po tom, co byli židé nespravedlivě obviněni ze zavraždění cara Alexandra II. Bezprostředně po propuknutí pogromů byly ve 166 ruských městech zničeny tisíce židovských domů, celé rodiny byly uvrženy do krajní bídy, docházelo ke znásilňování žen, mnoho mužů, žen i dětí bylo zabito nebo zraněno.\n\nNový car Alexandr III. z nepokojů obvinil židy a vydal k jejich omezení soubor tvrdých nařízení. Pogromy pokračovaly za mlčenlivé nečinnosti úřadů až do roku 1884. Další, ještě krvavější vlna pogromů, která za sebou nechala přibližně 2 000 mrtvých a mnoho zraněných židů, propukla v letech 1903–1906. Během ruské občanské války (1917–1922) došlo na různých místech Ruska a Ukrajiny k 887 pogromům s počtem židovských obětí mezi 70–250 000. Přibližně 40 % z nich měli na svědomí ozbrojenci bojovníka za Ukrajinskou lidovou republiku Symona Petljury, 25 % Zelená armáda a různé nacionalistické a anarchistické bandy, 17 % bělogvardějci, zvláště oddíly Antona Děnikina a 8,5 % Rudá armáda.\n\nOd počátku do poloviny 20. století docházelo k pogromům také v Polsku, Argentině a v celém Arabském světě. Krajně ničivé pogromy se objevily během druhé světové války, kdy došlo i k rumunskému pogromu v Jasech, kde bylo zabito 14 000 židů a k pogromu v Jedwabném v Polsku s 380–1 600 oběťmi. Poslední zaznamenaný velký pogrom v Evropě byl poválečný pogrom v Kielcích v Polsku, ke kterému došlo v roce 1946.\n\nOficiální antisemitské zákony byly v 19. století přijaty v různých zemích, zvlášť v carském Rusku a v 30. letech dvacátého století v nacistickém Německu a u jeho spojenců. Byly namířeny proti Židům jako skupině bez ohledu na náboženské vyznání a v některých případech, např. v nacistickém Německu, stačilo mít některého z prarodičů židovského původu.\n\nV roce 1892 na kongresu v Tivoli přijala antisemitismus oficiálně za svůj Německá konzervativní strana (\"Deutsche Konservative Partei\", zkráceně \"DKP\"). Stalo se tak na podnět Dr. Klasinga, avšak proti vůli opozice vedené umírněným Wernerem von Blumenthal.\n\nNorimberské zákony v Německu, které vstoupily v platnost v roce 1935, zakazovaly manželství mezi Židy a osobami nežidovského původu, všechny osoby židovského původu zbavily plnohodnotného občanství a vyčlenily je do zvláštní skupiny tzv. „státních příslušníků“ (\"Staatsangehörige\"). To znamenalo, že Židé pozbyli základní občanská práva, k nimž patří i právo volební. V roce 1936 byl Židům zakázán výkon všech odborných zaměstnání, což jim účinně zabránilo uplatňovat jakýkoliv vliv na vzdělávání, politiku i průmysl. Od 15. listopadu 1938 židovské děti nesměly navštěvovat běžné školy, ale pouze školy židovské. Od dubna 1939 téměř všechny židovské podniky buď zkrachovaly kvůli finančnímu tlaku a klesajícím ziskům nebo byly pod nátlakem prodány nacistické vládě. Židé byli mnoha způsoby oddělováni od německé populace a docházelo k dalším omezením jejich lidských práv. Podobné zákony existovaly i v Maďarsku, Rumunsku a Rakousku.\n\nI v případě, že antisemitismus nebyl oficiální státní politikou, vlády na začátku 20. století často přijímaly méně nápadná opatření namířená proti židům. Např. ani jeden z 32 států, které se v roce 1938 zúčastnili konference v Evianu, neodsoudil Hitlerovo zacházení s Židy, ani nesvolil k přijímání židovských uprchlíků. Například angličané vyhlásili roku 1939 přistěhovalecké kvóty, které snižovaly počet židovských přistěhovalců o 75% a vydali zákon, který Židům zakazoval kupovat pozemky.\n\nNejstrašnějším projevem rasového antisemitismu byl holokaust, ke kterému došlo za druhé světové války (1939–1945), kdy bylo cíleně vyvražděno přibližně 6 milionů evropských židů, z toho 1,5 milionu dětí. Židé pro tuto událost upřednostňují označení \"šoa\" (hebr. naprostý zánik, zničení) před \"holokaust\" (řec. zápalná oběť, celopal), protože toto označení podtrhuje její absurditu a neospravedlnitelnost.\n\nPopírači holocaustu často prohlašují, že značná část holocaustu je vymyšlená a jeho důsledky jsou zveličovány, za což jsou údajně odpovědní sami židé, případně „židovské spiknutí“. Kritici podobného revizionismu poukazují na zdrcující množství fyzických a historických důkazů, které podporují většinový pohled, přičemž neexistují důkazy o nějakém spiknutí.\n\nJak se rozšiřoval pohled na židy, jako na „zlovolnou rasu“, objevily se i antisemitské konspirační teorie, které židy jako skupinu obviňovaly z ovlivňování běhu světa, nebo i z toho, že světu skrytě vládnou. Základem těchto myšlenek se stal neslavně známý literární podvrh s názvem „Protokoly sionských mudrců“ uveřejněný tajnou policií carského Ruska.\n\nMezi antisemitská klišé, odvozená z odhalených podvrhů jako „Protokoly sionských mudrců“ a tvrzení listu \"The Dearborn Independent\" Henry Forda, patří například i představy o údajné židovské kontrole médií.\n\nNejnovějšími teoriemi jsou prohlášení extrémistických skupin, např. neonacistických politických stran a některých islamistických organizací, o tom, že cílem sionismu je světovláda, což je označováno za „Sionistické spiknutí“ a používáno k další podpoře antisemitismu. Podobné názory, které bývají označovány za nový antisemitismus mají vztah k fašismu a nacismu, ale může se jednat i o názorové proudy v levicových politických stranách.\n\nSyrské vydání Protokolů sionských mudrců z roku 2005, obsahuje také „historickou a moderní výzkumnou studii“, která opakuje antisemitská obviňování, mezi jinými i z rituálních vražd a uvádí, že Tóra a Talmud vyzývají židy „k páchání zrad a spiknutí, vládnutí, aroganci a vykořisťování cizích zemí“.\n\nJako tzv. nový antisemitismus jsou některými autory označovány projevy zaměřené proti Státu Izrael. Při tom přesahují hranici legální, respektive legitimní, kritiky politiky Státu Izrael. Novodobý fenomén tak souvisí s tradičním antisionismem. K rozlišení kritiky od nového antisemitismu lze použít tzv. 3D test: Tam, kde kritika vytváří dvojí standard, démonizuje Izrael či delegitimizuje právo Izraele na svou existenci, má jít o nový antisemitismus. Ten se prý projevuje současně v extrémní levicové politice, islamismu a krajní pravici, čímž se liší od „klasického“ antisemitismu, který je spojen spíše jen s politickou pravicí. Pojem přešel do užívání jako označení vlny antisemitismu narůstající zvlášť v západní Evropě po selhání dohody z Osla z roku 1993, která je částí Izraelsko-palestinského mírového procesu, druhé intifádě v roce 2000, a teroristických útocích z 11. září 2001.\n\nZastánci konceptu nového antisemitismu uvádějí, že antiamerikanismus, antisionismus, „Third Worldism“ (ideologie, usilující o emancipaci zemí třetího světa) a odpor k politice vlády Izraele nebo k samotné existenci státu Izrael jako židovské vlasti jsou s antisemitismem spojeny, nebo jsou jeho zástěrkou. Jeho kritici naopak argumentují, že v některých případech slouží k umlčení diskusí záměrným ztotožňováním legitimní kritiky Izraele s nežádoucím antisemitismem.\n\nAntisemitismus a antisemitské útoky se přirozeně vyskytují po celém světě. Tato část článku vybírá z některých dokumentovaných incidentů po světě.\n\nAntisemitismus v České republice je zastoupen především ve své pasivní formě, nicméně míra antisemitismu rok od roku klesá. Česká akademická a politická společnost je židovské populaci pozitivně nakloněna, nicméně nejvíce antisemitských incidentů se odehrávají v českých muslimských a katolických komunitách. Nejvýraznějším antisemitismem na české scéně je antisemitismus levicový – tzn. otevřený odpor vzniku izraelského státu. Tento směr je „dědictvím“ komunistického antisionismu.\n\nKromě nucené konverze katolickou církví se v minulosti vyskytovaly i otevřené útoky Čechů na židovskou populaci a synagogy. Mezi takové útoky patří například nepokoje na přelomu století blízko Smíchovské synagogy, tehdejším bydlištěm především populace židovské a německé.\n\n\nStudie Varšavské univerzity z roku 2016 zjistila, že 37% dotázaných Poláků má negativní postoj k Židům, 56% by si nepřálo mít Žida v rodině a 32% by nechtělo mít Žida za souseda.\n\nAntoni Macierewicz, první místopředseda polské vládnoucí strany PiS a od roku 2015 polský ministr obrany, byl obviňován z antisemitismu a proti jeho jmenování ministrem protestovala americká Anti-Defamation League. V roce 2001 Macierewicz napsal: \"Snaží se Židé povykem okolo pogromu v Jedwabném zakrýt svou zodpovědnost za komunismus a sovětskou okupaci?\"\n\nPolský premiér Mateusz Morawiecki vyvolal v únoru 2018 pobouření, když prohlásil, že za holokaust nesli odpovědnost i někteří Židé. Podle izraelského politika Ja'ir Lapida je tvrzení polského premiéra „antisemitismem nejstaršího druhu. Pachatelé nejsou oběti. Židovský stát nepřipustí, aby byli vraždění obviňováni ze své vlastní vraždy.“\n\nVe Švédsku se setkalo s útokem nebo zastrašováním 51% Židů. Počet protižidovských útoků roste také ve Francii, Velké Británii nebo Německu. Nejvíce útoků mají na svědomí muslimští extremisté. Podle Tomáše Pojara „V prostředí muslimských přistěhovaleckých komunit je antisemitismus velmi silně rozšířený. Čím jsou tyto komunity početnější, tím se zhoršuje možnost jejich integrace a zároveň narůstá počet projevů antisemitismu.“\n\nAntisemitismus je závažným problémem v americké společnosti již od doby, kdy se americká společnost formovala. I přesto, že USA je diversní společnost různých národů a jejich „mixů“, antisemitismus si zde našel místo díky nenávisti, strachu a hlavně žárlivosti z Židů. V současnosti v USA žije více než 6 000 000 Židů (což je 1/2 všech žijících Židů na celém světě) a i přesto, že hate crime je ústavou Spojených států amerických hodnocen jako postižitelný trestný čin, některé nadnárodní neziskové organizace, především Anti-Defamation League, dbá a varuje na případné antisemitské konflikty.\n\nAntisemitské útoky obvykle bývají plánovány neo-nacistickými skupinami jako Liberty Lobby, Ku-klux-klan, White Aryan Resistance, American Nazi Party, xenofobní odnož skinheadů, ale také radikálními islamistickými frakcemi.\n\nMezi skupiny mající antisemitské názory nejvíce patří Afroameričané (36 %), Hispánci narození v Mexiku (35 %) a nejméně běloši (9 %).\n\n\nJaponsko původně nemělo židovskou populaci, pročež neexistovaly hanlivé názory o nich, avšak s příchodem nacistických idejí do Japonského císařství a především importu \"Protokolů sionských mudrců\" z Mandžuska se vyvinula japonská forma antisemitismu. Antisemitismus se v Japonsku často mísil s filosemitismem, což rovněž mělo za následek kulturní, literární a akademický rozmach názorů o Japoncích, jakožto potomcích Židů, ale zároveň názory o Židech, kteří (ekonomicky) ovládají celý svět. Podle veřejného průzkumu z roku 1988, 8% všech Japonců četlo bestsellery s antisemitskou tematikou.\n\n\n\n\n"}
{"id": "32548", "url": "https://cs.wikipedia.org/wiki?curid=32548", "title": "Třebestovice", "text": "Třebestovice\n\nTřebestovice jsou obec ve Středočeském kraji, leží při 25. km dálnice D11, sjezd Sadská, 2 km jihozápadně od Sadské a 9 km jihozápadně od Nymburka. Žije zde obyvatel, katastrální území Třebestovic zaujímá rozlohu 337 ha, PSČ je 289 12.\n\nVes protíná středem železniční trať 060 Poříčany-Nymburk. Pod tratí (tj. východně od ní) leží stará zástavba, nová je směrována spíše nad trať k lesu (západně). Samotná obec čítá 322 čísel popisných. Při posledním sčítání lidu v roce 2001 zde žilo 789 obyvatel. Pro porovnání je nutno uvést, že roku 1826 měly Třebestovice 30 domů, roku 1870 to bylo 33 a 326 obyvatel. Poděbradský zámek měl v Třebestovicích dva domy, a to č. 1 Hudečkovo (bývalá myslivna – fořtovna) a č. 19 „Na lukách“, kde bydlel královský luční (Vicherovna). Celé Třebestovice byly usídleny u tvrze (tj. u mlýna) a domy byly stavěny směrem do kopečka ke dráze. Lesy se táhly až k mlýnské strouze, takže to byla opravdu vesnička u lesa.\n\nVes patří k nejstarším na Poděbradsku. Již v roce 993 se připomíná v základní listině, že tohoto roku kníže Boleslav II. spolu se svatým Vojtěchem darovali vsi Třebestovice u Sadské (\"Trebestowicz prope Saczska\") a Mračenice s okolím nově založenému klášteru benediktinskému v Břevnově u Prahy.\n\nV majetku kláštera byly Třebestovice celé předhusitské období. Roku 1328 byly králem Janem Lucemburským, spolu s ostatními vesnicemi v župě Poděbradské, osvobozeny od různých služebností, jež se bezplatně vymáhaly. V roce 1442 daroval Jiří z Kunštátu a Poděbrad Benešovi, mlynáři z Poříčan, tvrz, aby ji přestavěl na mlýn. Roku 1580 zastavil císař Rudolf II. celou ves, spolu s jinými v našem okolí, Jaroslavu Smiřickému ze Smiřic, ale následující rok je opět vyplatil. Roku 1621 se dostávají Třebestovice s panstvím přerovským k panství brandýskému. Roku 1640 byli v tomto kraji Švédové, celý kraj vypálili. Roku 1778 přitáhl přes Nymburk do blízkosti Třebestovic Fridrich II. (Pěšinka, Úvoz, Plechačky – zde měli Prusové kuchyň). Po vítězné bitvě u Hradce Králové (roku 1866) se rozložili opět Prusové u Třebestovic (v počtu 8000 mužů) pod vedením generála Rosenberga.\n\nNaproti zvoničce stála a doposud stojí \"Fialova hospoda\", která měla velmi dlouho také doškovou střechu, Její přestavbu řídil stavitel Hrouda z Poříčan. Byla propagována i v zahraničních časopisech. Rod Fialů byl jeden z nejstarších, přišel již za Napoleona. Stará hospoda byla velmi prostorná. Byla vyhledávána hlavně o poutích. V současné době zde opět začíná pulsovat život. Je tu celkem příjemné prostředí a hlavně dobré pivo. Obecní zastupitelstvo si tuto budovu pronajalo od dědiců pana Fialy pro kulturní a sportovní vyžití třebestovických občanů. Budou zde pořádány plesy, zábavy, schůze. Místní tělovýchovná jednota ji bude využívat na cvičení.\n\nAsi 100 m níže stojí mlýn. Ve věstníku Poděbradska se píše: „21. srpna 1442 daroval Jiří z Kunštátu a Poděbrad, Benešovi, mlynáři z Poříčan, městiště mlýnské v Třebestovicích, aby na něm postavil mlýn.“ Ke konci 16. století patří mlýn k panství přerovskému. Roku 1589 byl potvrzen Rudolfem II. Viktorinovi Hausserovi, do roku 1620 byl mlynářem Havel Holub. Od tohoto roku do roku 1877 majitelé mlýna nejsou známi. Roku 1894 se stává vlastníkem Václav Vichera, 1883 Václav Urbánek, 1894 Antonín Trnka, 1895 manželé Welzovi, 1896 Anna Homolková a 21. července 1914 Josef Brychta. V tomto roce byl mlýn přestavěn a moderně zařízen na poměrně velký výkon (přes 7 vagónů mouky za týden). Roku 1951 však přechází do bezplatného užívání Hospodářského družstva Český Brod a od roku 1953 JZD Třebestovice, později Oseva Nymburk. Nyní je opět ve vlastnictví původního majitele, byť zdevastován. Za Fialovou hospodou směrem k zákruží byla hospodářství, kde se říkalo \"V Chaloupkách\". Tyto chaloupky měly došky a asi v roce 1860 vyhořely.\n\nNedaleko stojí též hospoda, kterou poslední majitel pan Vačlena rozšířil o sál a řeznictví. Krátce po dostavbě byla zabrána Jednotou. Nyní je také vrácena v restituci. Před okny této hospody stojí pomník na památku padlým v první světové válce. Jeho autorem je sochař J. Král z Peček. Pomník byl odhalen 28. října 1929. Na jeho postavení vydatně přispěla obec a mnoho občanů.\n\nTřebestovice měly v minulosti 3 pekařství, 4 obchody, 2 obuvníky, 1 kováře, 1 výrobce dřevěných a kopaných studní, 1 krejčího. Staré Třebestovice měly 3 hostince, trafiku, 3 řezníky, kteří dováželi uzeninu z Prahy od Seidla. Dálu tu byla 2 truhlářství – Borecký a Mihulka. U dráhy měl poslední majitel, pan Rosa výletní restauraci. V současné době dochází v Třebestovicích k velkému rozvoji podnikání. Je tu registrováno přes třicet soukromých podnikatelů.\n\nDráha byla Třebestovicemi vedena roku 1882. Písek z pískovny na stavbu dodával pan Vaškevič. Zřízení zastávky vedlo rozprodeji selských lesů na výstavbu nové čtvrtě. Většina obyvatel byla zaměstnána u ČSD, ostatní dojížděli za prací do Prahy.\n\nZa kovárnou bylo pekařství a velký dolík, kde se těžil písek. Dodnes se tam říká \"V Mrchovláčce\". Tento název má původ v dobách, kdy v kraji ještě žili vlci. K jejich přilákání táhl jezdec za koněm mršinu, vlci za ním vběhli do ohrady, kde byli zavřeni a pozabíjeni.\n\nJeště před sto lety trpěly Třebestovice záplavami, které vznikaly rozvodněním Labe. Labe mělo tehdy mnoho ramen a jedno teklo směrem k Třebestovicím. Z tohoto důvodu byla v roce 1897 provedena regulace Černavky (nyní Šembera). Na tomto díle hodně pracovali Italové. Byly postaveny některé mosty, jako např. dřevěný u Poříčan, dřevěný u statku na Lukách, o který se měla starat třebestovická obec, železný most u Sadské, Boháčkův dřevěný a na císařské silnici most železný. Náklad na regulování byl přes 2 mil. korun.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Třebestovice \"(550 obyvatel)\" byly v roce 1932 evidovány tyto živnosti a obchody: továrna na asfaltové výrobky Asfa, holič, rolnické družstvo, 3 hostince, kotlář, kovář, krejčí, malíř pokojů, mlýn, obuvník, 11 rolníků, 2 řezníci, 3 obchody se smíšeným zbožím, spořitelní a záložní spolek pro Třebestovice, obchod se střižním zbožím, studnař, 2 trafiky, truhlář.\n\n\n\n\nDopravní síť\n\nVeřejná doprava 2011\n\n"}
{"id": "32553", "url": "https://cs.wikipedia.org/wiki?curid=32553", "title": "Miguel Indurain", "text": "Miguel Indurain\n\nMiguel Indurain Larraya (* 16. července 1964 Villava, Navarra) je bývalým španělským cyklistou, národností Bask.\n\nVyhrál Tour de France v letech 1991–1995, čímž se stal prvním cyklistou, který vyhrál pětkrát v řadě; je úřadujícím rekordmanem v počtu vítězství poté, co bylo pro podezření z dopingu anulováno sedm titulů, které získal Lance Armstrong. Je jedním ze sedmi cyklistů v historii, kteří vyhráli Tour de France a Giro d'Italia ve stejném roce, a jediným, který to dokázal dvakrát po sobě. V roce 1994 vytvořil světový rekord v hodinovce, když jako první překonal hranici 53 km. Pro své parametry (188 cm výška, 80 kg váhy) získal přezdívku “Big Mig”.\n\nPocházel z rodiny zemědělce, s cyklistikou začal až jako desetiletý, už v osmnácti letech se stal amatérským mistrem Španělska. V roce 1984 jel se španělským družstvem Závod míru, skončil na 70. místě. Zúčastnil se olympiády 1984, kde závod nedokončil. Profesionálem se stal v roce 1985. Měl často pověst vynikajícího časovkáře v závodech Grand Tours. Na olympijských hrách v Atlantě 1996 zvítězil v časovce jednotlivců. Nikdy však nevyhrál Vueltu ani závod s hromadným startem na mistrovství světa. Kariéru ukončil na konci roku 1996.\n\nByl známý svými mimořádnými fyzickými předpoklady: měl kapacitu plic osm litrů (normální člověk okolo šesti litrů) a jeho srdce dokázalo přečerpat padesát litrů krve za minutu (průměr je okolo pětadvaceti). Zároveň však byl handicapován alergií na pyl, která mu způsobila astma.\n\nJe držitelem Ceny knížete asturského, Řádu za sportovní zásluhy a Řádu čestné legie. V roce 1993 vyhrál anketu United Press International o nejlepšího světového sportovce roku. Byl zvolen španělským sportovcem roku 1992 a 1995 a získal cenu Vélo d'Or 1992 a 1993.\n\n\n"}
{"id": "32556", "url": "https://cs.wikipedia.org/wiki?curid=32556", "title": "Evropská centrální banka", "text": "Evropská centrální banka\n\nEvropská centrální banka (ECB) je orgán Evropské unie a centrální banka zemí eurozóny. Byla založena společně s Evropským systémem centrálních bank 1. června 1998 a jejím úkolem je udržovat stabilitu cen v zemích, které používají euro, a také řídit měnovou politiku Evropské unie. ECB sídlí v Německu ve městě Frankfurt nad Mohanem.\n\nECB provádí měnovou politiku v devatenácti zemích Evropské unie, které jako vlastní měnu přijaly euro. Společně s národními centrálními bankami všech členských zemí EU tvoří Evropský systém centrálních bank (ESCB). Je nutno rozlišovat mezi ESCB a tzv. eurosystémem, který je tvořen ECB a národními centrálními bankami těch států, které přijaly euro. Česká národní banka je součástí ESCB od roku 2004, kdy Česko vstoupilo do Evropské unie.\n\nEvropská centrální banka je nástupcem Evropského měnového institutu (EMI), který byl založen 1. ledna 1994, aby dohlížel na druhou etapu při vytváření Evropské měnové unie (EMU). Úkolem EMI bylo spolupracovat s centrálními bankami členských zemí EU, připravit je na přijetí eura a vytvoření Evropské centrální banky a Evropského systému centrálních bank (ESCB). \nECB byla založena 1. června 1998 na základě Maastrichtské smlouvy a v tento den nahradila EMI. Od 1. ledna 1999 odpovídá za provádění měnové politiky v eurozóně.\n\nPrvním prezidentem Evropské centrální banky byl Wim Duisenberg, bývalý prezident holandské centrální banky a Evropského měnového institutu. V době, kdy byl Duisenberg v čele EMI, chtěla francouzská vláda na post prvního prezidenta Evropské centrální banky Jean-Claude Tricheta, bývalého guvernéra francouzské centrální banky. S tím ovšem nesouhlasily vlády Německa, Nizozemska a Belgie. Tento spor byl vyřešen dohodou mezi zmíněnými vládami, že prvním prezidentem bude Duisenberg a jeho nástupcem se stane Trichet. V roce 2003 se tak skutečně stalo a Jean-Claude Trichet se stal druhým prezidentem ECB. \n\n1. listopadu 2011 nahradil Jean-Claude Tricheta v jeho funkci Mario Draghi, současný prezident Evropské centrální banky.\n\nV době vzniku Evropské centrální banky měla eurozóna celkem jedenáct členů. Později se připojily další státy: Řecko v lednu 2001, Slovinsko v lednu 2007, Kypr a Malta v lednu 2008, Slovensko v lednu 2009, Estonsko v lednu 2011, Lotyšsko v lednu 2014 a Litva v lednu 2015.\n\nDne 1. prosince 2009 vstoupila v platnost Lisabonská smlouva a Evropská centrální banka získala dle článku 13 oficiální status orgánu Evropské unie.\n\nV listopadu 2014 změnila Evropská centrální banka své sídlo. Sídlo evropské centrální banky se nachází ve Frankfurtu nad Mohanem.\n\nZ hlediska organizace jsou nejdůležitější tři hlavní rozhodovací orgány: rada guvernérů, výkonná rada a generální rada. Prezident ECB provádí měnovou politiku v souladu s instrukcemi a rozhodnutími Generální rady. Připravuje zasedání Generální rady a předsedá Radě guvernérů, Výkonné radě i Generální radě ECB. Prezident zastupuje ECB na evropských a mezinárodních zasedáních.\n\nRada guvernéru je hlavním rozhodovacím orgánem ECB. Skládá se ze všech členů Výkonné rady a guvernérů národních centrálních bank států eurozóny. Mezi úkoly rady guvernéru patří přijímání obecných zásad a rozhodnutí nezbytných pro provádění úkolů, jimiž byla ECB pověřena. Dále formulují měnovou politiku eurozóny, což zahrnuje i rozhodnutí týkající se střednědobých měnových cílů, úrokových sazeb a rezerv a výše rezerv v ESCB.\n\nMezi další úkoly patří také přijímání rozhodnutí souvisejících s všeobecným rámcem, v němž jsou rozhodnutí dohledu přijímána, a přijímání úplných návrhů rozhodnutí navrhovaných Radou dohledu v rámci postupu neuplatnění námitek. \n\nRada guvernérů zasedá dvakrát měsíčně ve Frankfurtu nad Mohanem. Vyhodnocování vývoje hospodářské a měnové situace spolu s přijímáním měnových rozhodnutí provádí každých šest týdnů. Na ostatních zasedáních se Rada guvernérů zabývá dalšími otázkami týkajících se úkolů a činností ECB a Eurosystému. Příslušná jednání se konají odděleně za účelem oddělení úkolů ECB týkajících se měnové politiky a s nimi souvisejících úkolů ECB v oblasti dohledu. Měnová rozhodnutí se podrobněji probírají a zdůvodňují na tiskové konferenci, která se koná jednou za šest týdnů. Tiskové konferenci předsedá prezident ECB, kterému asistuje viceprezident. Kromě toho zveřejňuje ECB pravidelné záznamy ze zasedání před datem dalšího zasedání.\n\nVýkonná rada se zabývá běžným chodem ECB. Tvoří ji prezident, viceprezident a 4 další členové rady. Všichni členové jsou jmenování Evropskou radou na základě rozhodnutí přijatého kvalifikovanou většinou.\n\nČlenové výborů jsou vybírání z uznávaných osobností se zkušenostmi v měnové nebo bankovní oblasti. Funkční období členů je osmileté bez možnosti opakování a mohou to být pouze státní příslušníci členských zemí.\n\nÚkolem rady je zejména řízení běžných činností ECB, příprava zasedání Rady guvernérů, provádění měnové politiky v eurozóně na základě rozhodnutí Radou guvernérů. A v neposlední řadě zodpovídá výbor také za vykonávání pravomocí, které jim svěří Rada guvernérů. Zde patří částečně také regulatorní činnost.\n\nGenerální radu lze považovat za rozhodovací orgán vytvořený na přechodnou dobu. Plní úkoly převzaté od Evropského měnového institutu, které musí ECB plnit v rámci třetí etapy Hospodářské a měnové unie vzhledem k tomu, že zatím existují členské státy EU, které nezavedly euro. Generální rada bude v souladu se statutem rozpuštěna, jakmile všechny členské státy EU zavedou euro.\n\nSkládá se z prezidenta, viceprezidenta a všech guvernérů národních centrálních bank členských zemí EU, včetně těch, kteří nevstoupili do eurozóny. Mezi funkce generální rady patří podílení se na poradních funkcích ESCB, příprava čtvrtletních a výročních zpráv ECB, týdenních konsolidovaných finančních výkazů, stanovení pracovních podmínek zaměstnanců ECB a dále se zabývá také přípravami k zafixování směnných kurzů vůči euru u takových měn, které usilují o vstup do eurozóny.\n\nV Generální radě je tedy zastoupeno 19 států eurozóny a 9 států nacházejících se mimo eurozónu. Zasedání Generální rady se mohou účastnit také další členové Výkonné rady ECB, předseda Rady EU a jeden člen Evropské komise. Nemají však právo hlasovat.\n\nDalším uváděným orgánem je také rada dohledu, jejíž hlavní funkcí je projednávat, plánovat a plnit úkoly ECB týkající se dohledu. Rada je složena z předsedy, místopředsedy (vybraného z členů výkonné rady ECB), čtyř zástupců ECB a zástupců vnitrostátních orgánů dohledu. Zasedání rady dohledu probíhají dvakrát měsíčně. Činnosti Rady podporuje řídící výbor, který připravuje zasedání.\n\nÚkoly Evropské centrální banky stanovuje Smlouva o fungování Evropské unie.\n\nMezi základní úkoly ECB patří:\nKromě výše uvedených základních úkolů vykonává ECB i další úkoly:\n\nNezávislost Evropské centrální banky je nejen jedním ze základních principů její činnosti, ale také nezbytným předpokladem úspěšného provádění měnové politiky. Instituce ECB byla založena podle modelu německé Bundesbanky s vysokou mírou nezávislosti. Nezávislost má zabránit ovlivňování společné měnové politiky jakýmikoli vnějšími vlivy, zejména jinými orgány, ať již členských států nebo samotné EU. Nezávislost ECB, stejně jako všech ostatních centrálních bank tvořící Eurosystém, má různé formy, přičemž nejčastěji se setkáváme s nezávislostí institucionální, personální, finanční a funkční.\n\nUvedená forma nezávislosti znamená, že při výkonu pravomocí a plnění úkolů a povinností nesmí ECB, žádná centrální banka ani žádný člen jejich rozhodovacích orgánů vyžadovat ani přijímat pokyny od orgánů Společenství, od žádné vlády členského státu nebo od jakéhokoli jiného orgánu. Orgány a instituce Společenství a vlády členských států se zavazují zachovávat tuto zásadu a nesnažit se ovlivňovat členy rozhodovacích orgánů ECB či národních centrálních bank při plnění jejich úkolů.\n\nTato forma nezávislosti se projevuje v délce funkčního období orgánů ECB a také národních centrálních bank. Platí, že funkční období, by se nemělo překrývat s funkčním obdobím národních vlád a orgánů Evropské unie. ECB a národní centrální banky však rozhodují o provádění měnové politiky samostatně.\n\nV rámci finanční nezávislosti by mělo být zajišťováno hned několik opatření. Jedinými upisovateli a vlastníky základního kapitál ECB jsou národní centrální banky. Národní vlády a orgány EU nesmí ovlivňovat činnost národních centrálních bank ani ECB.\n\nTato forma nezávislosti vyjadřuje autonomní výkon základních pravomocí svěřených Evropské centrální bance. ECB disponuje veškerými nástroji a oprávněními nezbytnými k provádění účinné měnové politiky a je také oprávněna samostatně rozhodovat o tom, jakým způsobem a kdy je použije. \n\nTransparentnost znamená, že centrální banka poskytuje veřejnosti a trhům veškeré příslušné informace o své strategii, závěrech, rozhodnutích týkajících se její politiky i o svých postupech. Tyto informace jsou poskytovány včas a otevřeným a jednoznačným způsobem.\n\nV současnosti většina centrálních bank, včetně ECB, považuje transparentnost za významnou součást své činnosti. Platí to především pro oblast jejich měnové politiky. ECB přikládá účinné komunikaci s veřejností velký význam.\n\nTransparentnost napomáhá veřejnosti porozumět měnové politice ECB. Díky lepšímu porozumění ze strany veřejnosti je tato politika hodnověrnější a účinnější. Transparentnost znamená, že ECB vysvětluje svou představu o úloze banky a je otevřená v otázce cílů své politiky.\n\nECB vytváří prostředí důvěryhodnosti tím, že vystupuje jednoznačně v otázce svého pověření a v plnění svých úkolů. Je-li ECB vnímána jako instituce schopná a ochotná plnit úkoly vyplývající z jejího mandátu, jsou cenová očekávání dobře zakotvena. Významná je především pravidelná komunikace, pokud jde o hodnocení hospodářské situace centrální bankou. Centrální banky by rovněž měly zaujímat otevřený a realistický postoj k tomu, čeho lze prostřednictvím měnové politiky dosáhnout a zejména čeho dosáhnout nelze.\n\nSilná vůle k zachování transparentnosti vyžaduje od autorů politiky vnitřní ukázněnost. Jejich rozhodnutí a vysvětlení v otázkách politiky tak budou dlouhodobě konzistentní. Usnadnění veřejné kontroly nad opatřeními měnové politiky posiluje motivaci rozhodovacích orgánů k tomu, aby plnily své úlohy co možná nejlépe.\n\nECB veřejně vyhlašuje svou měnověpolitickou strategii a zveřejňuje své pravidelné hodnocení hospodářského vývoje. Díky tomu může trh lépe porozumět, jak měnová politika systematicky reaguje na hospodářský vývoj a náhlé změny. Opatření měnové politiky jsou tedy ve střednědobém výhledu pro trhy předvídatelnější a lze tak efektivněji a přesněji působit na očekávání trhů.\n\nPokud mohou tržní subjekty předpokládat, jak bude měnová politika reagovat, lze rychleji promítnout změny v měnové politice do finančních veličin. Tím lze pak zkrátit proces, v němž jsou opatření měnové politiky přenášena do rozhodování o investicích a spotřebě, zrychlit případné ekonomické úpravy a potenciálně zvýšit účinnost měnové politiky.\n\nVnitřní pracovním jazykem ECB je angličtina. Oficiální dokumenty, jako jsou například výroční zprávy, jsou v úředních jazycích EU. \n\n\n"}
{"id": "32558", "url": "https://cs.wikipedia.org/wiki?curid=32558", "title": "Okres Zlín", "text": "Okres Zlín\n\nOkres Zlín (v letech 1949–1990 \"okres Gottwaldov\") je okresem v Zlínském kraji. Jeho dřívějším sídlem bylo město Zlín.\n\nV rámci kraje sousedí na severu s okresem Vsetín, na západě s okresem Kroměříž a na jihu s okresem Uherské Hradiště. Z jihovýchodu je okres vymezen státní hranicí se Slovenskem.\n\nK 31. prosinci 2003 měl okres celkovou plochu 1 030,2 km², z toho:\n\nData k 30. červnu 2005:\n\nOkresem prochází dálnice D55 a silnice I. třídy I/49, I/55, I/57 a I/69.\nSilnice II. třídy jsou II/367, II/438, II/489, II/490, II/491, II/492, II/493, II/494, II/495, II/496 a II/497.\n\nMěsta jsou uvedena tučně, městyse \"kurzívou\", části obcí .\n\nBělov •\nBiskupice •\nBohuslavice nad Vláří •\nBohuslavice u Zlína •\nBratřejov •\nBrumov-Bylnice  •\nBřeznice •\nBřezová •\nBřezůvky •\nDešná •\nDobrkovice •\nDolní Lhota •\nDoubravy •\nDrnovice •\nDržková •\nFryšták  •\nHalenkovice •\nHaluzice •\nHorní Lhota •\nHostišová •\nHrobice •\nHřivínův Újezd •\nHvozdná •\nJasenná •\nJestřabí •\nKaňovice •\nKarlovice •\nKašava •\nKelníky •\nKomárov •\nKřekov •\nLhota •\nLhotsko •\nLípa •\nLipová •\nLoučka •\nLudkovice  •\nLuhačovice  •\nLukov •\nLukoveček •\nLutonina •\nMachová •\nMysločovice •\nNapajedla •\nNávojná •\nNedašov •\nNedašova Lhota •\nNeubuz •\nOldřichovice •\nOstrata •\nOtrokovice  •\nPetrůvka •\nPodhradí •\nPodkopná Lhota •\nPohořelice •\nPoteč •\n\"Pozlovice\" •\nProvodov •\nRacková •\nRokytnice  •\nRudimov •\nSazovice •\nSehradice •\nSlavičín  •\nSlopné •\nSlušovice •\nSpytihněv •\nŠanov •\nŠarovy •\nŠtítná nad Vláří-Popov  •\nTečovice •\nTichov •\nTlumačov •\nTrnava •\nUblo •\nÚjezd •\nValašské Klobouky  •\nVelký Ořechov •\nVeselá •\nVizovice  •\nVlachova Lhota •\nVlachovice  •\nVlčková •\nVšemina •\nVysoké Pole •\nZádveřice-Raková  •\nZlín  •\nŽelechovice nad Dřevnicí •\nŽlutava\n\n\n"}
{"id": "32559", "url": "https://cs.wikipedia.org/wiki?curid=32559", "title": "Okres Vsetín", "text": "Okres Vsetín\n\nOkres Vsetín je okres ve Zlínském kraji. Jeho dřívějším sídlem bylo město Vsetín.\n\nV rámci kraje sousedí na západě s okresem Kroměříž a na jihozápadě s okresem Zlín. Dále pak sousedí na severovýchodě a severu s okresy Frýdek-Místek a Nový Jičín Moravskoslezského kraje a na severozápadě s okresem Přerov Olomouckého kraje. Z jihovýchodu je okres vymezen státní hranicí se Slovenskem.\n\nK 31. prosinci 2003 měl okres celkovou plochu 1 143,07 km², z toho:\n\nData k 30. červnu 2005:\n\n\nOkresem prochází silnice I třídy I/35, I/49, I/56, I/57, I/58 a I/69.\nSilnice II. třídy jsou II/150, II/437, II/439, II/481 a II/487.\n\nMěsta jsou uvedena tučně, městyse \"kurzívou\", části obcí .\n\nBranky •\nBystřička •\nDolní Bečva •\nFrancova Lhota  •\nHalenkov •\nHorní Bečva •\nHorní Lideč •\nHošťálková •\nHovězí •\nHuslenky •\nHutisko-Solanec  •\nChoryně •\nJablůnka •\nJanová •\nJarcová •\nKarolinka •\nKateřinice •\nKelč  •\nKladeruby •\nKrhová •\nKunovice •\nLačnov •\nLeskovec •\nLešná  •\nLhota u Vsetína •\nLidečko •\nLiptál •\nLoučka  •\nLužná •\nMalá Bystřice •\nMikulůvka •\n\"Nový Hrozenkov\" •\nOznice •\nPodolí •\nPolice •\nPoličná •\nPozděchov •\nPrlov •\nProstřední Bečva •\nPržno •\nRatiboř •\nRožnov pod Radhoštěm •\nRůžďka •\nSeninka •\nStřelná •\nStřítež nad Bečvou •\nŠtudlov •\nÚstí •\nValašská Bystřice •\nValašské Klobouky •\nValašská Polanka •\nValašská Senice •\nValašské Meziříčí  •\nValašské Příkazy •\nVelká Lhota  •\nVelké Karlovice  •\nVidče •\nVigantice •\nVsetín  •\nZašová  •\nZděchov •\nZubří\n\n"}
{"id": "32560", "url": "https://cs.wikipedia.org/wiki?curid=32560", "title": "ISO 3166-2:LY", "text": "ISO 3166-2:LY\n\nKódy ISO 3166-2 pro Libyi identifikují 22 okresů (stav v roce 2015). První část (LY) je mezinárodní kód pro Libyi, druhá část sestává z dvou písmen identifikujících jednotlivá území.\n\n LY-BU Al Buţnān \n\n"}
{"id": "32561", "url": "https://cs.wikipedia.org/wiki?curid=32561", "title": "Láhev", "text": "Láhev\n\nLáhev (nespisovně flaška z německého die Flasche, přípustná je i pravopisná varianta lahev, vojenská polní láhev se nazývá také čutora, nespisovně \"feldflaška\" – das Feld – něm. pole) je malý dutý zásobník s přístupovým otvorem, úzkým hrdlem a širším tělem. Otvor bývá uzavíratelný zátkou či špuntem, šroubovacím uzávěrem nebo jednorázovým plechovým víčkem, které se strojově ohýbá přes obrubu hrdla.\n\nLahve jsou vyráběny nejčastěji ze skla, plastu, nebo hliníku a primárně slouží k úschově kapalin jako (mléko, voda, pivo, víno a jiné nápoje, dále také olej, kečup, ředidlo, šampon, inkoust apod.), ale používají se také na skladování plynů (tlakové lahve, obvykle ocelové). Termínem polní láhev neboli čutora bývá označována speciální plechová láhev z výzbroje pěšího vojáka, čutory jsou i dnes běžně používány při výletech do přírody či při táboření ve volné přírodě (myslivost, tramping, skauting, turistika) coby nádoby na vodu, čaj či jiné nápoje. Pro výživu kojenců se používá malá speciální lahev na mléko nazývaná \"kojenecká láhev\". Velkou lahví je i skleněná nádoba na víno nazývaná demižon. Do malých skleněných lahviček bývají ukládána též léčiva, těmto lahvičkám se říkává \"lékovky\". Parfémy jsou plněny do flaconů.\n\nNěkteré druhy lahví je možno znovu použít (zejména lahve skleněné) a jsou zpětně vykupovány, jiné končí v recyklačních kontejnerech a jsou z nich následně vyráběny nové výrobky (láhve z umělé hmoty neboli PET lahve, skleněné láhve mohou obsahovat až 80 procent recyklovaného skla).\n\n\n"}
{"id": "32564", "url": "https://cs.wikipedia.org/wiki?curid=32564", "title": "Seznam lidí upálených jako kacíři", "text": "Seznam lidí upálených jako kacíři\n\nSeznam upálených je seznam zatvrzelých nebo znovu upadlých heterodoxních, které církev, především katolická, nechala upálit. Je seřazen chronologicky, podle data popravy. Na hispánském poloostrově \"auto-da-fé\" probíhala v letech 1481–1826, v Mexiku v letech 1528–1850.\n\n"}
{"id": "32566", "url": "https://cs.wikipedia.org/wiki?curid=32566", "title": "Oběžná dráha", "text": "Oběžná dráha\n\nOběžná dráha nebo orbita je dráha, po které obíhá kosmické těleso kolem těžiště soustavy. Po oběžné dráze obíhá např. planeta, měsíc, asteroid, nebo kometa při oběhu kolem centrálního tělesa.\n\nTěžiště soustavy je v blízkosti centrálního tělesa (například v soustavě Země–Měsíc je asi 1 400 km pod povrchem Země).\n\nAby byla \"oběžná dráha\" tělesa přesně určena, je nutné znát všechny elementy dráhy. Pokud jsou tyto veličiny známy, lze vypočítat polohu tělesa v libovolné době – minulé i budoucí.\n\nOběžné dráhy planet jsou v podstatě eliptické a jsou definovány Keplerovými zákony, pomocí nichž mohou být elementy oběžné dráhy určeny z pozorování. Za pomocí počítačů lze poměrně přesně předem určit parametry pohybu těles na oběžné dráze.\n\nAby byla oběžná dráha tělesa přesně určena, je potřeba znát všechny elementy dráhy:\nDva z nich (sklon dráhy a délka vzestupného uzlu) definují polohu oběžné roviny, další dva určují elipsu (velká poloosa a excentricita dráhy), pátý (argument šířky pericentra) určuje orientaci elipsy v oběžné rovině a šestý je čas, kdy těleso prošlo nejbližším bodem k centrálnímu tělesu na své dráze. Když jsou tyto veličiny známé, lze vypočítat polohu tělesa v libovolném čase – minulém i budoucím.\n\nV případě umělých družic Země se přidává ještě sedmý dráhový element, takzvaná epocha. Ta definuje čas, ke kterému se vztahují ostatní elementy dráhy.\n\nNa rozdíl od dráhových elementů planet nebo hvězd dráhové elementy družic mají obvykle jen krátkou platnost. Nerovnoměrnosti v rozložení hmoty Země, přitažlivé síly ostatních těles, tření atmosféry a další faktory způsobují, že oběžné dráhy družic se rychle mění. Dráha družice kolem Země je proto ve skutečnosti neuzavřená křivka, která se jen při prvním přiblížení dá považovat za elipsu. Nejrychlejší změna se projevuje v orientaci roviny oběžné dráhy.\n\nPlatnost dráhových elementů je proto omezena jen na krátký časový interval – pro potřebnou přesnost obvykle ne delší než několik dní. Obvykle má největší vliv tření atmosféry, takže dráhové elementy se nejrychleji mění u družic pohybujících se na nízkých drahách.\n\n\n\n"}
{"id": "32567", "url": "https://cs.wikipedia.org/wiki?curid=32567", "title": "ISO 3166-2:MD", "text": "ISO 3166-2:MD\n\nKódy ISO 3166-2 pro Moldavsko identifikují 32 okresů, 3 města, 1 územní jednotku a 1 autonomní území (stav v roce 2015). První část (MD) je mezinárodní kód pro Moldavsko, druhá část sestává z dvou písmen identifikujících jednotlivá území.\n\n MD-AN Okres Anenii Noi (Anenii Noi) \n\n"}
{"id": "32568", "url": "https://cs.wikipedia.org/wiki?curid=32568", "title": "Alexandr VI.", "text": "Alexandr VI.\n\nAlexandr VI., vlastním jménem Rodrigo Borgia, (1. ledna 1431, Játiva, Valencie – 18. srpna 1503, Řím) byl papež, hlava katolické církve v letech 1492–1503. Narodil se jako syn Jofrého, rytíře z Játivy z rodu Borjů (italsky Borgiů) a Isabelly Borja. Jeho otec a matka byli v blízkém příbuzenském poměru – jednalo se o bratrance a sestřenici.\n\nPatří k nejkontroverznějším církevním představitelům v dějinách, a to nejen z pohledu katolických věřících. Na jedné straně byl diplomaticky obratný a organizačně zdatný, na straně druhé jeho zjevný nepotismus a nedbání zásad celibátu velmi poškodily autoritu papežství. Někteří jeho předchůdci i následovníci v úřadě papeže se nechovali o mnoho lépe – dnes již nelze přesně zjistit, proč se stal symbolem všech těchto tehdy poměrně běžných nešvarů právě Alexandr VI. Opakovaně se pokoušel potlačit vliv inkvizice. Byl to právě Alexandr VI., kdo dal zastavit vyšetřování filozofa Pica della Mirandoly, které nařídil předcházející papež Inocenc VIII.\n\nV roce 1456, když mu bylo pětadvacet let, ho jeho strýc z rodu Borgiů, papež Kalixtus III., jmenoval kardinálem. Dále získal úřad papežova místokancléře, který si udržel i po strýcově smrti a v této funkci přečkal ještě období pontifikátu dalších tří papežů. Po většinu života žil jako typický renesanční velmož: byl mecenášem umění a otcem mnoha levobočků (většina historiků uvádí, že byl otcem sedmi nemanželských dětí, ale existuje i názor, že jich bylo deset). Jednou z jeho dcer byla známá Lucrezia Borgia, později provdaná za ferrarského vévodu, o níž v soudobé Itálii kolovala řada klepů (pověsti o travičství dnes většinou nejsou považovány za věrohodné).\n\nV noci z 10. na 11. srpna 1492 byl Rodrigo Borgia jednomyslně zvolen papežem. Tento výsledek byl překvapivý proto, že se mu na začátku konkláve, tj. 6. srpna, nedávaly velké šance. Podstatně lepší vyhlídky měli podle všeho mínění Portugalec da Costa stejně jako italští kardinálové Ardicinio della Porta, Ascanio Sforza a Giuliano della Rovere. Tvrdí se, že Borgia si většinu hlasů koupil. Není pochyb o tom, že Borgia si dovedl za svou více než pětatřicetiletou činnost ve funkci kardinála a místokancléře církve opatřit dostatek peněz a zdrojů, aby mohl dát lákavé volební sliby.\n\nRodrigu Borgiovi bylo v době, kdy byl zvolen papežem, šedesát jedna let. V Římě byla tato volba oslavována. Pro většinu z účastníků tehdy ještě nebyl netvorem, v jehož podobě pak vešel do dějin. Sigismondo Conti, určitě ne žádný z Borgiových chvalořečníků, o něm píše: \"\"Uměl se velmi dobře prezentovat, byl výborným řečníkem a měl důstojné vystupování. K tomu přispívala jeho majestátní postava. Navíc se nacházel ve věku, kdy jsou podle Aristotela lidé nejchytřejší; měl asi šedesát roků. Pro svou tělesnou zdatnost a duševní svěžest mohl dostát závazkům svého nového postavení. \"\n\nJacopo Gherardi popisuje Borgiu jako muže \"\"majícího velké cíle, který navzdory průměrnému vzdělání schopen působivě a obratně mluvit; svou prohnanost má od přírody a umí si obdivuhodně poradit v každé situaci.\" Za zmínku také stojí úsudek, který vyslovil Gaspare de Verona: \"\"Jeho řeč je ušlechtilá a přívětivá. Uchvacuje vznešené dámy všude, kde se s nimi setká, a působí na ně přitažlivou silou, která je silnější než když magnet přitahuje železo. Má se však za to, že je všechny nedotčené posílá zase pryč.\" Pravděpodobně chtěl touto poznámkou pouze žertovně narazit na Borgiovu přístupnost půvabům ženského pohlaví, která již byla všeobecně známá.\n\nZe všech žen hrála v životě Rodriga Borgii nejdůležitější roli Vanozza de Catanei. Původ matky Cesareho, Juana, Lucrezie a Joffreho je však nejasný.\nVanozza byla nejméně třikrát vdaná. V roce 1518 pak zemřela v Římě jako zámožná a vážená paní. Jejího pohřbu se zúčastnili na podnět Lva X. i vysocí hodnostáři papežského dvora.\nKromě dětí s Vanozzou měl Rodrigo ještě nejméně dvě dcery a syna. Za svého jediného dědice určil Juana, druhého syna Rodriga a Vannozy. Fakt, že nebral ohled na Cesareho, by bylo možné vysvětlit tím, že Cesare byl již určen pro církevní dráhu.\n\nV roce 1493 jmenoval svého syna Cesareho Borgiu, kterému bylo právě osmnáct let, kardinálem. Když byl ale v roce 1497 za záhadných okolností zavražděn Alexandrův nejmilovanější syn Juan Borgia, vyhlédnutý pro politickou dráhu, své rozhodnutí anuloval a z Cesareho učinil světského monarchu.\n\nJiž pouhé dva roky po svém zvolení papežem se Alexandr VI. dostal do těžké politické situace, kterou mnozí jeho protivníci považovali za konec jeho pontifikátu. Sporným bodem se tehdy stalo Neapolské království. Po smrti neapolského krále Ferranta Aragonského si na trůn činil nárok jeho syn Alfons II. Neapolský a rovněž francouzský král Karel VIII. Papež Alexandr VI. uznal za neapolského krále Alfonse Aragonského a svého syna Joffreho Borgiu oženil s Alfonsovou dcerou Sancií. Francouzský král reagoval na tyto události vpádem do Itálie. Do Říma vtáhl se svými vojsky 31. prosince 1494. Po několika jednáních se s Alexandrem VI. usmířil a pokračoval v tažení dále na Neapolské království, kterého se, stejně jako Říma, zmocnil bez boje. V té chvíli ovšem došlo k tomu, s čím papež již delší dobu tajně počítal – jednotlivým státům na území Itálie došla trpělivost s přítomností Francouzů na jejich území a tak se velmi rychle vytvořila protifrancouzská koalice papežských vojsk s vojsky Benátek, Milána a Španělska, která nakonec Francouze spojenými silami vyhnala. Jediným státem na území Itálie, který se v tomto sporu postavil na stranu francouzského krále, byla Florencie, ve které měl tehdy rozhodující slovo dominikánský mnich Girolamo Savonarola. Ten byl až do této chvíle Alexandrem VI. do určité míry respektován, ale nyní se mezi papežem na jedné straně a fanatickým mnichem na straně druhé rozhořel ostrý spor, který ukončila až poprava Savonaroly v roce 1498.\n\nV diplomatických vztazích mezi Římem a Francií nastal radikální obrat až po náhlé smrti krále Karla VIII., po níž nastoupil na francouzský trůn Ludvík XII. S tímto králem uzavřel papež oboustranně výhodnou dohodu – Ludvík žádal papeže o zrušení svého prvního sňatku, aby mohl uzavřít sňatek další, politicky výhodnější. Alexandr VI. mu vyhověl a za odměnu získal pro svého syna Cesareho Borgiu za manželku Ludvíkovu příbuznou Charlottu d'Albret, sestru krále navarrského. Kromě tohoto výhodného sňatku byl Cesare Borgia navíc francouzským králem povýšen na vévodu z Valence a jmenován hrabětem z Diois a pánem z Issodounu. Ludvík XII. následně vtrhl do Itálie a s pomocí Borgiů, Benátek a Florencie se zmocnil Milána. Za věrné vojenské služby francouzské koruně byla Cesaremu Borgiovi poskytnuta Ludvíkem XII. část vojska. Tu Cesare spojil s italskými vojáky, najatými žoldáky a vojskem papežovým, čímž vytvořil nejmocnější armádu na území střední Itálie. S ní pak obsadil rozsáhlá území v této oblasti a stal se tu neomezeným vládcem. Borgiové tak mocensky ovládli nejen Řím, ale území celého církevního státu, které bylo dosud rozdrobeno mezi několik často samozvaných vládců.\n\nAsi jeho vůbec nejznámějším zahraničněpolitickým činem se stalo rozdělení zámořských držav na španělskou a portugalskou sféru vlivu. V květnu 1493 vydal papež bulu \"Inter cetera\", v níž se stanovovala demarkační linie určující zájmové sféry obou mocností (táhla se pomyslně od pólu k pólu asi 480 km západně od Kapverdských ostrovů). Další vyjednávání vedlo k určitým modifikacím bodů obsažených v bule a uzavření Tordesillaské smlouvy s definitivním stanovením linie.\n\nKolovala o něm řada nepodložených pověstí a klevet, které mu připisovaly i vraždění politických odpůrců, nic z toho se však nedá spolehlivě prokázat. Snad k těmto pověstem přispěla i násilnická povaha jeho syna Cesareho, který prokazatelně své odpůrce odstraňoval. Zdá se, že sám papež se svého syna v závěru života obával a nechal se jím často ovlivňovat. Papež Alexandr VI. zemřel 18. srpna 1503 v Římě, možná na malárii, jeho smrt je však spojována spíše s otravou jedem .\n\nV mnoha knihách se můžeme dočíst o tom, že Rodrigo Borgia byl v mládí velmi nevázaný. Přestože se na dobových obrazech objevuje jako tělnatý pán, jeden z tehdejších kronikářů píše: „Byl to velmi hezký mladík, vysokého vzrůstu a silných svalů. Často se usmíval a mluvil slušně. Když se později stal Svatým otcem, byl nepříjemný, nervózní, nehezký a hodně tlustý, stále však měl kolem sebe houf krásných a mladých milenek. Ty ho skutečně obdivovaly. Ačkoliv byl hezkých pár let v kategorii kmetského věku, milovat uměl jako mladík.“\nZa pontifikátu Alexandra VI. se Řím stal městem, jež nikdy nespí. Rodrigo si ve městě vydržoval nespočet milenek. Byl to velice schopný muž a díky intrikám dostal, co chtěl.\n\nPodle některých historiků měl Alexandr VI. ještě další tři děti.\n\nBorgiové\" – maďarsko-kanadsko-irský koprodukční televizní seriál z roku 2011.\n\nSeriál začíná v době úmrtí papeže Inocence VIII., kdy začaly tahanice o papežský stolec.\n\nBorgia\" – francouzsko-německo-český koprodukční televizní seriál z roku 2011.\n\nRodrigo Borgia usedá na papežský stolec.\n\nRodina\" – román amerického spisovatele Maria Puza.\n\nRomán je historickou romancí o rodině Borgiů, kterou slavný autor Kmotra vidí jako předchůdkyni všech pozdějších italských mafiánských klanů. Příběh začíná r. 1492, kdy kardinál Rodrigo Borgia zakládá dynastii, proslavenou v dějinách travičstvím, krvesmilstvem a intrikami.\n\nKrev Borgiů\" – španělský historický film z roku 2006.\n\nJedná se o španělský historický film z roku 2006. Rodrigo je zde popisován jako velice dobrý diplomat s velkými ambicemi. Aby dosáhl svých cílů, je schopen všeho. Bratra své milenky udělá kardinálem a svou dceru provdá vždy, když se mu to hodí.\nPrávě ve filmu Krev Borgiů je Lucrezia ukázána jako pobožná – v té době se ničím nelišila od ostatních žen. Cesare Borgia je naopak vyobrazen jako nemilosrdný vrah, který svoje činy omlouval tím, že takto si to přál papež.\n\nAssassin's Creed\" – počítačové hry firmy Ubisoft Entertainment\n\nVe hře Assassin's Creed II vystupuje hlavní antagonista hry Rodrigo Borgia jako vůdce frakce templářů.\n\n\n"}
{"id": "32569", "url": "https://cs.wikipedia.org/wiki?curid=32569", "title": "Hizballáh", "text": "Hizballáh\n\nHizballáh nebo Hizbulláh ( ; ) celým názvem také \"Al Muqáwamat ul Islámíjatu fí Lubnán\" ( ) ( ) je libanonská šiítská politická a militantní organizace existující od roku 1982. Svůj věhlas si získal skrze vojenský odpor vůči Izraeli a to hlavně po jeho invazi do Bejrútu v roce 1982. Hizballáh je materiálně a finančně podporován Íránem. S výcvikem bojovníků Hizballáhu pomáhaly Íránské revoluční gardy. Írán dál také řídí zakládání dalších organizací napojených na Hizballáh v ostatních zemích. Nemalou podporu získává také ze Sýrie. EU, Spojené státy, Nizozemsko, Spojené království, Egypt, Izrael, Austrálie a Kanada klasifikují Hizballáh jako teroristickou organizaci. Jeho vojenské křídlo zařadila Evropská unie dne 22. července 2013 na seznam teroristických organizací, především kvůli zapojení se v bojích v Syrské občanské válce na straně Bašára al-Asada.\n\nNázev hnutí Hizballáh vychází ze stejného pojmu v koránu, který v určitém období své prorocké mise používal prorok Muhammad jako ekvivalent výrazu „umma“ (امة) – „obec věřících“.\n\nHizballáh má tři základní cíle:\n\nHizballáh byl založen začátkem 80. let 20. století šíitskými náboženskými činiteli a přívrženci Ajatolláha Chomejního, kteří byli ohromeni vítězstvím islámské revoluce v Íránu. Cílem tohoto hnutí bylo vytvořit z Libanonu islámský stát a zlepšit práva šiítů v libanonské společnosti. Duchovním vůdcem celého hnutí se stal Šejch Muhammad Husajn Fadlalláh. Velitelem vojenského křídla označovaného jako Islámský odpor se stal Abbás al-Músáví. Základna Hizballáhu se nacházela v provincii Baalbek v severní části údolí Biqáa. Později se k Hizballáhu připojila šíitská skupina Amal (امل – Naděje) vedená Hasanem Nasralláhem, který se po smrti Šajcha Muhammada Fadlalláha stal nejvyšším sekretářem Hizballáhu.\nSkupina je rozdělena do tří organizací subjektů-: Bajt ul-Mál, Džihád ul Binná a Islámský odpor. Finanční podpora se získává z Íránu, Sýrie a darů libanonských šíitů.\n\nOd založení Hizballáhu do současnosti je odstranění státu Izrael pro Hizballáh hlavním cílem. Hizballáh bojuje nejen proti vládě a politice státu Izrael, ale i každému židovskému občanu, který žije v Izraeli. Jeho manifest 1985 údajně uvádí, že \"Náš boj skončí pouze tehdy, až tento stát (Izrael) bude zničen.\" Generální tajemník Nasralláh prohlásil, že \"Izrael je ilegální uchvatitel, který je založen na lži\" a domnívá se, že teprve zničení Izraele přinese mír na Blízkém východě. \"Není východiska z konfliktu v tomto regionu s výjimkou zmizení Izraele\". V rozhovoru s Washington Post, Nasralláh řekl: \"Jsem proti jakémukoliv usmíření s Izraelem\". \"Domnívám se, že jeho přítomnost je protiprávní\".\" V prohlášení Hizballáhu z roku 1992 se přímo tvrdí\"Je to otevřená válka až do eliminace Izraele a do smrti posledního Žida na Zemi\"Izraelská okupace farem Šibáa a věznění libanonských občanů v izraelských věznicích je často používáno jako záminka pro pokračující nepřátelské akce Hizballáhu proti Izraeli i po stažení z Libanonu v roce 2000.\n\nŘízení Hizballáhu je v souladu s principem vlády Velájat-e fakíh (ولایت فقیه), který je založen na rozhodování znalců islámského práva, kteří jako jediní mohou provádět důležitá rozhodnutí. (např. vyhlásit fatwu nebo džihád) Pokud se poradní shromáždění nemůže dohodnout, obrátí se na nejvyššího vůdce Sajjida Alího Chameneího, který je nejvyšší autoritou šíitského islámu.\n\nNejvyšším rozhodovacím orgánem Hizballáhu je Madžlis aš Šúrá (مجلس الشوری / Poradní shromáždění), které je tvořeno 12 vysoce postavenými duchovními. Tito duchovní mají na starosti důležitá rozhodnutí týkajících se akcí Hizballáhu.\nPoradní shromáždění se dělí na sedm speciálních výborů :\nMadžlis aš Šúrá al Qarár (مجلس الشوری القرار / Správní shromáždění) Toto shromáždění vedl do své smrti Šejch Muhammad Husajn Fadlalláh. Shromáždění je tvořeno 11 duchovními s odpovědností za všechny strategické kroky hnutí.\n\nHnutí Hizballáh je financováno prostřednictvím darů šíitských muslimů nebo prostřednictvím náboženské daně zvané Zakát přímo po páteční modlitbě. Největší podpory jak materiální tak finanční se Hizballáhu dostává ze strany Íránu a Sýrie. Odhaduje se že Írán dává Hizballáhu 60 - 100 milionů EUR ročně. Některé odhady hovoří o více než 200 miliónech USD ročně.Všechny tyto finanční prostředky jsou zpravovány zvláštním fondem Bajt ul Mál (بیت المال),se sídlem v Bejrútu, jehož hospodaření je pod kontrolou vůdce hnutí Hasanem Nasralláhem.\n\nHizballáh organizuje rozsáhlý sociální program prostřednictvím subjektu \"Džihád ul Binná\" (جهاد البناء). Tato instituce financuje stavbu nemocnic, škol a opravy objektů zničených izraelskou armádou. Hizballáh také zřídil institut \"Aš Šahíd\" الشهید (Mučedník), který zaručuje poskytování bydlení a výdaje na vzdělávání pro rodiny bojovníků, kteří zemřou v boji. Ředitelství Džihád al-Binná 'se nachází na jižním předměstí Bejrútu.\n\nSpolečně s hnutím Amal je Hizballáh jednou ze dvou hlavních stran zastupující šiítskou komunitu v Libanonu. Obě strany uzavřely dohodu a vzájemně se v případě potřeby podporují. Hizballáh je zastoupen v libanonském parlamentu od roku 1992, kdy získal 12 z 128 křesel.V roce 1996 získala strana 10 křesel. Hizballáh posílil své zastoupení v libanonském parlamentu po volbách, které proběhly v květnu a červnu 2005. Ve 128členném parlamentu má hnutí nyní 14 poslanců (předtím 8) a ve vládě má dva ministry a třetí je jím podporován. V roce 2006 vypukl izraelsko-libanonský konflikt poté, co vojáci Hizballáhu zaútočili raketami a minomety na severoizraelské město Šlomi, zabili tři vojáky a dva (Ehuda Goldwassera a Eldada Regeva) zajali. Hizballáh utrpěl menší ztráty, získal ale neobvykle velkou podporu muslimské veřejnosti.\n\nHnutí Hizballáh provozuje satelitní televizní vysílání Al Manár ( ) a rozhlasovou stanici an Núr ( ) a týdeník as Safír ( ).\nStanice Al Manár se sídlem v Bejrútu zahájila své vysílání v roce 1992 za finanční pomoci Íránu a je hlavním nástrojem psychologické války proti Izraeli (v terminologii Hizballáhu \"sionistickému nepříteli\"). Vysílání této stanice bylo již zakázáno v některých evropských zemí z důvodu popírání holokaustu. Al Manár šíří hlavně pořady zaměřené naproti Izraeli a podpoře nacionalismu.\n\nVojenské křídlo Hizballáhu je označované jako \"Islámský odpor\". Ten má podle odhadů asi 1000 aktivních bojovníků, ale v případě potřeby může Hizballáh mobilizovat až 10 000 dobrovolníků. Výzbroj je získávána především z Íránu, Sýrie a ČLR. Vojenský výcvik rekrutů probíhá hlavně v jižním Libanonu a ve výcvikových střediscích v Íránu a je plně pod dohledem Íránských revolučních gard.\n\nHizballáh prohlašuje, že vlastní přibližně 30 000 raket různého druhu. Jedná se hlavně o neřízené rakety BM-21 a BM-27. Dále vlastní íránské rakety Zelzel 2 s doletem až 400 km, rakety Fadžr-5 s doletem 45 km a protiletadlové střely SA-16. Podle izraelských médií vlastní i několik raket Scud původem ze Sýrie, ovšem tato informace byla Sýrií i Hizballáhem popřena. V roce 2005 dodal Írán do Libanonu i několik svých moderních protilodních raket Kosar. Jedna z nich v roce 2006, při izraelské intervenci v Libanonu silně poškodila izraelskou fregatu třídy Saar.\nHizballáh je také vybaven několika bezpilotními průzkumnými letouny typu Mohadžer / Mohajer.\n\nHizballáh v průběhu posledních let radikálně změnil své metody boje. Na popud svého ochránce Íránu zavrhl tradiční metody teroristických organizací, které uplatňoval v prvních deseti letech své existence, a přeměnil se ve vojenskou organizaci využívající stále sofistikovanějších metod boje.\n\nK zastavení izraelského postupu v Libanonu v roce 2006 nasadil Hizballáh nejnovější verze kumulativních náloží, výbušnin, naváděných raket a zdokonalené taktiky léčky, útoku z davu či využívání klamných cílů a bunkrů. Sítě izraelských obranných radarů nezvládly nápor ohromujícího množství raket, které na Izrael Hizballáh vypálil. Zpráva Winogradovy komise shrnující oficiální izraelské vyšetřování 34 denní libanonské války v létě 2006 vyjádřila, že polovojenská organizace po několik týdnů odolávala nejsilnější armádě Blízkého východu mající pod kontrolu vzdušný prostor i početní a technickou převahu.\n\nHizballáh se účastní občanské války v Sýrii na straně vlády Bašára al-Asada. Podle odhadů v syrské válce ztratil až tisíc bojovníků. Syrští povstalci také zaútočili na Hizballáh v Libanonu. Fronta an-Nusrá a později Islámský stát ovládli část území pohraničí Libanonu, na které Hizballáh útočí jak z Sýrie tak z Libanonu. Pozice Hizballáhu v Sýrii několikrát bombardoval Izrael. Během jednoho náletu zabil také Íránského generála revolučních gard.\n\n\n1982–1988 — únosy a vraždy amerických občanů\n\n\n\n\n\n"}
{"id": "32570", "url": "https://cs.wikipedia.org/wiki?curid=32570", "title": "Kreacionismus", "text": "Kreacionismus\n\nKreacionismus (řidčeji kreacionalismus, oba tvary od latinského \"creatio\" – tvoření, stvoření) je v širším slova smyslu přesvědčení, že lidé, Země a vesmír byly stvořeny zvláštním zásahem vyšší bytosti či božstvem. Termín „striktní kreacionismus“ se někdy používá pro nábožensky motivované odmítání teorie evoluce, aby nedošlo k nechtěné záměně s všeobecnějším chápáním stvoření světa, zastávaným věřícími, jejichž náboženská víra akceptuje teistickou evoluci.\n\nPodle většiny přírodovědců je kreacionismus netestovatelná nevědecká teorie nesplňující základní pravidla (viz Occamova břitva a Popperova břitva) a jako taková nemůže být předmětem vědeckého zkoumání ani součástí vědeckých teorií. Přírodovědecké práce pracující s aspektem speciálních nadpřirozených zásahů do evoluce jsou obvykle považovány za pseudovědecké. Zastánci striktního kreacionismu naopak zpravidla odmítají vědecké závěry prezentující evoluci jakožto nejpravděpodobnější vysvětlení vzniku současných živých organismů.\n\nNa událost samu (tj. cílený zásah) kreacionisté nahlíží buď jako na akt stvoření \"ex nihilo\", tedy z ničeho, anebo jako vznik pořádku, jemuž předcházel chaos, který Bůh uspořádal (Země byla pustá a prázdná a nad propastnou tůní byla tma. Gen 1:2). Ačkoli víru lze interpretovat i doslovně (tj. fyzikálními a biologickými pojmy), náboženské diskuse se většinou omezují na duchovní rozměr problému. Kreacionismus tedy jednoduše zdůrazňuje duchovní podstatu lidských bytostí tím, že duchovní podstatu považuje za základ celé přírody a označuje všechny ostatní úhly pohledu za materialistické, ignorující duchovní principy.\n\nMnozí lidé věřící ve stvoření považují toto přesvědčení za součást náboženské víry a tudíž je z jejich hlediska mimoběžné s pohledem vědeckým. Jiní prosazují názor, že vědecká pozorování jsou v souladu s ideou stvoření. Zastánci tzv. teistické evoluce považují vědecky popsané evoluční změny za projev stvořitelského díla. Věřící orientovaní spíše na vědu vnímají popis stvoření v náboženských textech jako oslavný hymnus na celé stvoření, případně symbolickou výpověď, která nebyla nikdy zamýšlena jako věcný popis vzniku světa.\n\nZastánci striktního kreacionismu slaví úspěchy v některých státech USA, ačkoli jejich snaha o prosazení vyučování kreacionistického pohledu vedle evoluční teorie v rámci vědeckých disciplín není úspěšná. Parodickou reakcí na zavedení vyučování kreační teorie ve školách byl požadavek \"Bobbyho Hendersona\" z roku 2005 po vyučování o \"létajícím špagetovém monstru\" (tzv. pastafariáni).\n\nKreacionismus mladé Země se přiklání k doslovnému výkladu Písma a zejména knihy Genesis. Podle níž Bůh stvořil vesmír v 6 dnech z ničeho svým slovem. Stáří země vypočítává dle údajů uvedených v Písmu. Výpočty se různí, každopádně odhady nepřesahují 10 tisíc let.\n\nBůh stvořil celou biosféru ve zralém, plně funkčním stavu (s dospělými lidmi i zvířaty, dospělými stromy nesoucími ovoce, apod.) a rovněž tak hmotný vesmír (atmosféru, půdu obsahující zbytky organické hmoty bohatou na živiny, světlo hvězd dopadající na Zemi, apod.) Tento stav se nazývá – fungující komplexnost. Přičemž všichni tvorové byli na počátku stvořeni jako býložravci, jelikož v době před pádem člověka na světě neexistovala smrt. Veškeré fosílie vyhynulých zvířat vznikly dle kreacionistů mladé Země v důsledku biblické potopy. \n\nBibličtí kreacionisté uznávají existenci určitého vývoje v rámci druhu. Nicméně mutace považují vždy za škodlivé (negativní), eventuálně uznávají variabilitu (např. u psů). Odmítají však fakt makroevoluce, tedy změnu jednoho druhu na jiný.\n\nV pohledu na stáří Země se kreacionisté mladé Země rozcházejí se současným vědeckým poznáním. Tento rozpor vysvětlují nespolehlivostí radiometrických metod datovaní předně kvůli vysokému rozptylu jejich výsledku, ale také z metodického hlediska. Podle jejich názoru totiž nemůžeme vědět, zda bylo tempo radioaktivního rozpadu po celou dobu vývoje Země konstantní.\n\nZahrnuje širokou škálu názorů, které se shodují v tom, že připouští platnost vědeckého datování stáří Vesmíru i Země. Nicméně všechny tyto směry se vyjadřují proti platnosti moderní evoluční teorie.\n\nPodle progresivních kreacionistů Bůh stvořil nové formy života postupně, v průběhu stovek miliónů let. Progresivní kreacionisté – na rozdíl od stoupenců teistické evoluce – vesměs odmítají makroevoluci, věří totiž, že je z pohledu biologických poznatků neudržitelná. Stejně tak odmítají koncept jediného společného předka.\n\nKreacionismus bývá někdy směšován s teorií inteligentního designu; podle stoupenců ID je však třeba obě koncepce odlišovat. Jejich odpůrci ale u soudu prokázali, že inteligentní design je latentní formou kreacionismu.\n\nPodle stoupenců ID vychází kreacionismus z předpokladu, že svět byl stvořen Bohem, kdežto inteligentní design pouze na základě analýzy biologických fenoménů dospívá k závěru, že tyto fenomény v sobě nesou prvky účelnosti a záměru – tedy inteligence. Na otázku, kdo nebo co je nositelem této inteligence, teorie inteligentního designu neodpovídá, neboť tato otázka je svou povahou metafyzická. Inteligentní design není považován za vědu,<ref name=\"doi:10.1038/nmeth1207-983\">\n</ref><ref name=\"doi:10.1038/sj.embor.7401131\">\n</ref> ale za pseudovědu.\n\nTeistická evoluce je koncept kombinující náboženskou víru v božské stvoření s moderním vědeckým pojetím biologické evoluce. Zastánci teistické evoluce věří, že Bůh stvořil vesmír, ve kterém přirozeným způsobem probíhá biologická evoluce. Evoluce je tak vlastně nástrojem, který Bůh použil pro stvoření člověka a dalších živých bytostí, takže náboženský přístup nemusí být ve sporu s vědeckým.\n\nNejdůležitějším faktorem je to, že podle názoru evolucionistů evoluce ještě stále probíhá. Procesy, které působily v minulosti, by měly působit také nyní. Důkazem probíhající evoluce by byla přítomnost přechodových stádií u živých druhů.\n\nPodle evolučních biologů ovšem existuje celá řada takzvaných přechodných fosílií a \"živoucích fosílií\" dokládajících evoluční změny vlastnostmi přítomnými jak v původním druhu, tak v později oddělených taxonech.\n\n\n\n"}
{"id": "32571", "url": "https://cs.wikipedia.org/wiki?curid=32571", "title": "Martin V.", "text": "Martin V.\n\nMartin V., vlastním jménem \"Odo z Colonny\" (1368–20. února 1431), byl římský papež, 206. papež katolické církve (1417–1431). Zvolen byl 11. listopadu 1417 na kostnickém koncilu v konkláve složeném z 23 kardinálů a 30 delegátů koncilu. Jeho zvolení prakticky ukončilo Velké papežské schizma.\n\nPocházel ze staré a urozené římské rodiny Colonnů, studoval v Bologni. Římský papež Inocenc VII. (1404–1406) ho jmenoval kardinálem. Za pontifikátu jeho nástupce Řehoře XII. (1406–1415) byl jedním ze 7 kardinálů, kteří vedli nespokojence proti němu, kteří se odvolali proti papeži k Bohu a kteří svolali pisánský koncil (1409). Tam byl Řehoř XII. sesazen a novým papežem byl zvolen Alexandr V. (1409–1410).\n\nKdyž byl na kostnickém koncilu Odo z Colonny zvolen papežem Martinem V., zakázal odvolání proti papeži. Také musel získat Řím, který byl tou dobou obsazen Neapolci. To se mu podařilo vyjednáváním i silou zbraní 28. září 1419, kdy slavnostně vjel do města. V roce 1419 povolil benediktinům zrušení společné ložnice – dormitáře, což vedlo obecnému prosazení samostatných klášterních cel.\n\nJeště jako kardinál byl jmenován jedním z komisařů při procesu s Janem Husem a podílel se na jeho odsouzení. Také později se tvrdě stavěl proti jeho následovníkům – vyhlásil pět křížových výprav proti českým husitům, porážky poslední z nich u Domažlic se ale nedožil.\n\nRoku 1425 vydal dekret na reformu církve, 1431 svolal basilejský koncil, ale jeho zahájení se také nedožil. Zemřel raněn mrtvicí.\n\n"}
{"id": "32575", "url": "https://cs.wikipedia.org/wiki?curid=32575", "title": "Robert Bellarmino", "text": "Robert Bellarmino\n\nSvatý Robert Bellarmino, celým jménem \"Roberto Francesco Romolo Bellarmino\", česky též \"Robert Bellarmin\" (4. října 1542, Montepulciano, Toskánsko – 17. září 1621, Řím) byl italský katolický teolog, kardinál, člen jezuitského řádu.\n\nPocházel ze zchudlé šlechtické rodiny, jeho matka Cynthia Cervini byla sestrou papeže Marcela II. . Od dětství miloval literaturu, znal Vergilia zpaměti a brzy začal sám psát poesii v latině i italštině.\n\nDo noviciátu vstoupil v roce 1560, v letech 1567 začal studovat teologii na univerzitě v Padově, v roce 1569 byl vyslán dokončit svá studia na Katolickou univerzitu v Lovani.\n\nPozději působil jako profesor teologie v Lovani a v Římě. V roce 1599 se stal kardinálem, 1602 arcibiskupem v Capui.\n\nByl jedním z předních teologů protireformace. Jeho hlavním dílem jsou několikasvazkové \"Disputationes de controversiis christianae fidei\" (Rozpravy o sporných otázkách křesťanské víry, 1581-1593), v nichž v polemice s protestantismem obhajuje primát papeže a jiné součástí učení katolické církve.\n\nNapsal také několik mystických úvah (např. \"O vystupování mysli k Bohu po žebřících věcí stvořených\", česky v překladu Jakuba Demla), výklady k žalmům, patristický spis \"De Scriptoribus ecclesiasticis\" (O církevních spisovatelích, 1615) a převážně latinské duchovní básně. Jeho dílo je ceněno i pro vytříbený literární styl.\n\nKardinál Belarmin sehrál důležitou úlohu v inkvizičních procesech proti Giordanu Brunovi a Galileo Galileimu.\nBěhem procesu s Galileim prohlásil:\n\nV roce 1930 byl Piem XI. svatořečen a roku 1931 prohlášen učitelem církve. Svátek má 17. září (původně 13. května).\n\n\n\n"}
{"id": "32578", "url": "https://cs.wikipedia.org/wiki?curid=32578", "title": "Hostivař", "text": "Hostivař\n\nHostivař (\"\") je katastrální území v jihovýchodní části Prahy, které společně s Horními Měcholupy tvoří městskou část Praha 15. Patří do obvodu Praha 10 a správního obvodu Praha 15. Před připojením k Praze 1. ledna 1922 byla Hostivař samostatnou obcí ležící u Botiče (dříve Vinného potoka). Území Hostivaře je však mnohem větší a leží na něm několik celků vnímaných jako městské čtvrtě.\n\nRozloha Hostivaře je 8,01 km (78 % městské části Praha 15), počet obyvatel v roce 2001 byl 15 438 (55,8 % z MČ Praha 15), v Hostivaři bylo 1345 domů a 8591 bytů.\n\nPrvní písemná zmínka o Hostivaři, v Kosmově kronice, se týká roku 1068. Název (v roce 1132 psaný \"Gostiwar\") získala pravděpodobně podle jakéhosi Hostivara sídlícího pravděpodobně na ostrožně nad Botičem. Přezdívka mohla vzniknout podle obecného označení člověka, který hostům (cizincům) vařil nebo je varoval (chránil). Roku 1132 byla část vsi Hostivaře věnována špitálu Sázavského kláštera. Roku 1364 je zmiňována i tvrz. Roku 1541 skoupil a tím sjednotil Hostivař Jan Koutský z Kostelce. Ten přestavěl i tvrz (v místě Toulcova dvora). Roku 1577 koupil ves spolu s osadou Práče Vilém z Rožmberka, nejvyšší pražský purkrabí. Z první poloviny 17. století jsou zprávy o velmi špatném stavu hostivařského statku.\n\nPo zavedení číslování domů bylo v Hostivaři roku 1779 65 čísel (v roce 1841 už 87) a v osadě Háje 17. Roku 1890 měla 1326 obyvatel žijících v 122 domech. V roce 1910 měla Hostivař 200 domů a 2276 obyvatel, v roce 1930 měla 5118 obyvatel.\n\nV roce 1702 byla postavena první dřevěná škola, 5. dubna 1840 kamenná škola a roku 1895 nová škola na Trhanovském náměstí, dnes v ní je základní umělecká škola a klub bojového umění a Základní škola Hostivař se přestěhovala do nové budovy v Kozinově ulici.\n\nRoku 1922 byla Hostivař připojena k Praze. Osady Háje – kdysi nazývaná Malý Hostivař – a Milíčov, které do té doby patřily k Hostivaři, tehdy k Praze připojeny nebyly a vytvořily samostatnou obec Háje, která byla roku 1967 připojena k Chodovu a roku 1968 i s ním k Praze. Jako součást Prahy zaznamenala Hostivař mohutný rozvoj, na jejím území vznikly celé čtvrti obytných domků, průmyslová oblast, několik velkých i malých sídlišť a v 60. letech 20. století rekreační přehrada s rozsáhlým lesoparkem. Ve východní části, severně od historické Hostivaře, těsně u hranic Zahradního Města, vzniklo v 90. letech velké obchodní a zábavní centrum Park Hostivař.\n\nRoku 1783 přešla purkrabská ves Hostivař pod zemskou správu (Rakovnický kraj), od roku 1860 do karlínského okresu a od roku 1884 král. vinohradského.\n\nPřed rokem 1922 patřila obec Hostivař do král. vinohradského okresu. Od roku 1923 patřila do obvodu Praha XIII (Vršovice), z níž se od roku 1947 odštěpila s obvodem Praha XX (Strašnice). Od 1. dubna 1949 byla součástí obvodu Praha 10 v 16-obvodovém členění, od 1. července 1960 do nového obvodu Praha 10 v 10-obvodovém členění. Od 24. listopadu 1990 byla připojena do samosprávné městské části Praha-Horní Měcholupy, která byla 18. listopadu 1994 přejmenována na Prahu 15 a od 1. ledna 1995 získala i rozšířenou působnost státní správy.\n\nHistorická část vsi si zachovala dobový ráz a kolem roku 2000 byla v některých částech rekonstruována tak, aby její kulturní hodnota vynikla, například šedé pouliční svítilny ze 60. let byly nahrazeny historizujícími sloupy. Za vidění stojí farní kostel Stětí sv. Jana Křtitele původně snad již z 11. století a okolní ulice Selská, Domkářská a Chalupnická i chodníček kolem Botiče. Západně, pod sídlištěm Košík, je Toulcův dvůr, bývalý panský dvůr a tvrz ze 14. století, dnes středisko ekologické výchovy. Stará Hostivař je památkovou zónou.\n\nFarní kostel Stětí sv. Jana Křtitele je románského až raně gotického původu, pravděpodobně z 11. století, a prošel několika přestavbami a úpravou po polovině 19. stol. U jižní strany zdi bývalého hřbitova je dřevěná zvonice na podezdívce z 18. století.\n\nNa staré selské jádro Hostivaře navazuje domovní zástavba zejména z přelomu 19. a 20. století a první poloviny 20. století, domky v okolí Trhanovského náměstí, někdejší Brejchovny (Maratovo náměstí) a v okolí Hornoměcholupské ulice (Nová Hostivař). Na Trhanovském náměstí, ve smíšené zástavbě, je stará škola (1895), v níž dnes sídlí základní umělecká škola. Starší zástavba Hostivaře rodinnými domky pokračuje na druhé straně ulice Pražské kolem ulice Hostivařské až k železniční trati a \"nádraží Praha-Hostivař\". V přednádražní oblasti je i hospoda U miliónu, bývalá pošta, hostivařská pekárna a malé sídliště Kozmíkova podél Průmyslové ulice.\n\nJihovýchodně od nádraží, směrem k Horním Měcholupům, se nad tramvajovou smyčkou rozkládá rozsáhlé \"sídliště Hornoměcholupská\". V jeho východní části je plavecký bazén, v severní části u tramvajové smyčky hotelový komplex Vltava, poblíž retenční nádrž na Měcholupském potoce. V jihozápadní části sídliště sídlí vydavatelství českých technických norem a sídlištní škola. Nedaleko nádraží v někdejším průmyslovém areálu se nacházejí kulisy, v nichž se natáčel televizní seriál Ulice.\n\nZa železniční tratí je oblast novějších rodinných domků, zvaná \"V nových domcích\" nebo V Chotejně. Nachází se zde i sokolovna z roku 1931. Na čtvrť navazuje rozsáhlá průmyslová oblast, zasahující i do území Dolních Měcholup, Malešic a Strašnic. V hostivařské části leží například areály TOS Hostivař, kabelovna, dřevozpracující podniky, centrální depozitář Národní knihovny ČR (od roku 1996), Siemens (Tesla), automobilové opravny, areál vodáren, Barvy a laky, Pérovna Hostivař, převážná část areálu ústředních dílen Dopravního podniku hl. m. Prahy (ten však má hlavní vchod v Malešicích). Takzvané „Depo Hostivař“ pražského metra však leží již celé hluboko na území Strašnic. Nevyužitá území této oblasti a menší hájky v ní jsou oblíbeným bydlištěm bezdomovců.\n\nMezi ulicí Švehlovou a železniční tratí, západně od přednádražní oblasti, je areál bývalého Výzkumného ústavu pozemních staveb, nyní CSI (Centrum stavebního inženýrství) a za ním sídelní celek \"Na Groši\", čtvrť rodinných domků a nízkých cihlových a panelových domů. Naproti nim přes Švehlovu ulici, těsně vedle východní části sídliště Zahradní Město a Nového Zahradního Města ležících v Záběhlicích, stojí obchodní a zábavní centrum Park Hostivař.\n\nPodél silnice na Jižní Město, nad levou stranou Botiče, je sídliště Košík, v jehož sousedství vyrůstá ještě další zástavba pod názvem Slunečný vršek. Podél ulice K Horkám, na její jižní straně, na severu přilehlá za Košíkovským potokem k západní části hostivařského lesoparku, je kolonie rodinných domků Na Košíku.\n\nPod sídlištěm Košík, u Kozinova náměstí v těsné blízkosti historické Hostivaře, je velký nový školní komplex, v němž sídlí Základní škola Hostivař (přestěhovaná v roce 1984 ze staré budovy na Trhanovském náměstí). V další budově komplexu, kde působila již zrušená Základní škola Košík, dnes sídlí křesťanské gymnázium.\n\nZnak Hostivaře tvořící levou horní čtvrtinu znaku Prahy 15, představuje polcený štít, s dělenou pravou polovinou. V horní části je modrá zeď ve stříbrném poli symbolizující zdejší tvrz a nad ní je červená rožmberská růže se zlatým středem a zelenými lístky. Ta je připomínkou znaku nejvyššího purkrabí města Prahy, Viléma z Rožmberka (1535 – 1592), kterému Hostivaře patřila od roku 1578. Druhou polo polovinu děleného znaku představují Horní Měcholupy.\n\nVětší část údolí Botiče v Hostivaři je chráněna jako přírodní památka Meandry Botiče. To je společně s Hostivařskou přehradou (dokončena 1962) a rozsáhlým lesoparkem po obou jejích stranách a sadů a mokřadu u Toulcova dvora součástí přírodního parku Hostivař-Záběhlice. Do Hostivaře spadá převážná část přehradní nádrže včetně první ze dvou placených pláží. Celým územím podél Botiče prochází naučná stezka Povodím Botiče. V západní části lesoparku, poblíž Košíku, je hájovna se zookoutkem.\n\nVýchodní část lesoparku tvoří vrch Kozinec. Na něm jsou i sotva znatelné stopy historického hradiště Šance.\n\n14. prosince 1871 byla zprovozněna dráha císaře Františka Josefa z Vídně přes České Budějovice a Benešov do Prahy, zpočátku jednokolejná. V Hostivaři byla tehdy zastávka na jednokolejné trati (na km 176,3, počítáno z Českých Budějovic). Od roku 1872 zde byla povolena nakládka a vykládka zboží, nádraží však bylo zřízeno až v roce 1882. Staniční budova pochází z roku 1905 a je provedením shodná s nádražní budovou v Uhříněvsi. Dnes má tato trať číslo 221 a je součástí IV. tranzitního železničního koridoru. Na trati jezdí linky Esko S9 a S41. V letech 2014–2016 probíhá optimalizace zdejšího traťového úseku (schválené náklady 1,47 mld. Kč), jejímž cílem je mj. zvýšení kapacity dráhy a zlepšení návaznosti na městskou dopravu.. Od 15. září 2015 je v provozu nový podchod, nástupiště a odbavovací budova.\n\n14. září 1930 byla do Hostivaře prodloužena autobusová linka A z Vršovic přes Záběhlice. Pod číslem 101 vydržela v téměř shodné trase až do 80. let 20. století, kdy byla odkloněna do Strašnic. Postupně pro Hostivař pozbyla významu. Přes Hostivař dnes projíždí mnoho autobusových linek směrem na Zahradní Město a Strašnice, Jižní Město, Horní Měcholupy a Petrovice a do průmyslové zóny na severu.\n\n3. ledna 1954 byla zahájena tramvajová doprava do Hostivaře. První linkou byla linka 24. Původně končila na náměstí Josefa Marata (dnes křižovatka Švehlovy a Hostivařské), na přelomu 70. a 80. let byla prodloužena do rozlehlé smyčky pod nádražím a sídlištěm Hornoměcholupská. V Hostivaři se vystřídaly například linky 4, 10, 7 a 14, v posledních letech zde končí linky 22, 26, 57 a 59. Stále se občas objevují úvahy o prodloužení tramvajové trati k Horním Měcholupům.\n\nPřed dostavbou Jižní spojky byly ulice Švehlova a Průmyslová významná pro tranzitní automobilovou dopravu. I v současné době bývají silně vytíženy. Ulice Pražská a K Horkám je významnou dopravní spojkou přes údolí Botiče do Jižního Města.\n\nNa území této části Prahy se nachází opravna kolejových vozidel dopravního podniku hlavního města Prahy.\n\n\n\n"}
{"id": "32580", "url": "https://cs.wikipedia.org/wiki?curid=32580", "title": "ISO 3166-2:MU", "text": "ISO 3166-2:MU\n\nKódy ISO 3166-2 pro Mauricius identifikují 9 distriktů, 5 měst a 3 dependence (stav v roce 2015). První část (MU) je mezinárodní kód pro Mauricius, druhá část sestává z dvou písmen identifikujících distrikt.\n\n MU-AG Agalega Islands (dependence)\n\n"}
{"id": "32581", "url": "https://cs.wikipedia.org/wiki?curid=32581", "title": "Gore-Tex", "text": "Gore-Tex\n\nGORE-TEX je registrovaná značka, nejvíce je známá ve vztahu k nepromokavým tkaninám. Licensorem je firma W. L. Gore and Associates z Newarku, Delaware, USA. Syn zakladatele firmy Robert (Bob) W. Gore Ph.D. objevil možnost výroby fluoropolymerové tkaniny v roce 1969. \n\nPro tento účel je materiál Gore-Tex složený z tenké pórovité membrány z expandovaného polytetrafluoretylenu (teflon), která je nalaminována mezi jiné textilie, nejčastěji nylon nebo polyester. Membrána má okolo 1,4 miliardy pórů na centimetr čtvereční, nejnovější mají i více pórů. Tím se stává neprostupnou pro tekoucí vodu a zároveň umožňuje skrze sebe výpar. Tyto póry jsou přibližně 20 000krát menší než kapka vody (to že ta kapka neprojde skrz souvisí s jejím povrchovým napětím) ale zároveň asi 700x větší než molekula páry, která tak může snadno projít skrz.\n\nVeškeré výrobky obsahující goretexovou membránu musí projít náročnými zátěžovými testy, které zjišťují jednak jejich fyzickou odolnost např. proti přetržení nebo odírání a dále voděodolnost a paropropustnost. Goretexovou membránu nesmí ve svých výrobcích používat kterýkoliv výrobce oděvů, ale pouze ten, jehož výrobky splňují vysoké kvalitativní normy.\n\n\n\n\n\n\n\nhttp://www.hanibal.cz/poradna/testy-a-recenze/199-novy-prirustek-do-rodiny-gore/ - článek o novém materiálu od Gore a o dělení Goretexových membrán.\n\n\n"}
{"id": "32587", "url": "https://cs.wikipedia.org/wiki?curid=32587", "title": "Země bývalé Jugoslávie", "text": "Země bývalé Jugoslávie\n\nZemě bývalé Jugoslávie jsou dnes suverénní státy, které byly v letech 1918–1992 součástí Jugoslávie nebo později soustátí Srbsko a Černá Hora.\n\nNa území bývalé \"Jugoslávie\" se v současné době nacházejí tyto státy:\n\nDějiny států bývalé Jugoslávie a obecně dějiny zemí Balkánu prošly historicky složitým vývojem. Jednotlivé země patřily do sféry vlivu různých velmocí, do kulturně-civilizačních okruhů i do náboženských skupin. Po vzniku Království Srbů, Chorvatů a Slovinců roku 1918 se tato různorodost začala projevovat různými způsoby, která vyvrcholila vzájemnými útoky. Všechny rozbroje, které v průběhu času vznikly, se podařilo urovnat až Josipovi Titovi, který pochopil, že musí předložit program, který nebude ani velkosrbský, ani velkochorvatský, ale uspokojí tužby všech skupin. Jeho politika měla úspěch a období socialismu se tak v tehdejší Jugoslávii stalo stabilní a klidné. Národnostní vášně a vzpomínky na „staré“ křivdy se tak začaly projevovat až po pádu socialismu, přičemž jednotlivé národy si začaly vyčítat vše možné. Srbové vyčítali Chorvatům, že tito nikdy neuznali, že byli díky nim osvobozeni z područí Rakouska-Uherska. Připomínali jim, že nacionalistická organizace Ustaša zavraždila jejich krále Alexandra a ministra Barthoua. Největší křivdou Chorvatů na Srbech však byl teror, který rozpoutali Ustašovci, a který svými krutostmi předčil zvěrstva Hitlerových branných sil. Oproti tomu Chorvati vyčítali Srbům, že usilovali o vytvoření „Velkého Srbska“ na úkor Chorvatů, že v době společného státu plynuly do méně rozvinutých oblastí finance na úkor bohatého Chorvatska a Slovinska. Dále jim vyčítali, že koncem 2. světové války bylo povražděny tisíce Chorvatů, kteří patřili údajně dle tvrzení Srbů k Ustašovcům (i když se jednalo o civilní osoby). „Nevyřízené účty“ měli mezi sebou i Srbové a Albánci. Nejprve roku 1912 se Albánci účastnili tažení ve službách Turecka proti Srbsku, za což se Srbové roku 1918 pomstili povražděním tisíců Albánců. V druhé světové válce Albánci povraždili deset tisíc Srbů, za což je roku 1945 stihla opět odplata. Různé menší třenice vznikaly i mezi dalšími národnostmi, takže označení Balkánu jako „sudu střelného prachu“ zde bylo a je na místě.\n\nTyto všechny země (snad s výjimkou Slovinska) trápí především důsledky občanské války, která v 90. letech zpustošila většinu těchto zemí a dokonale rozmetala všechny svým způsobem přátelské vztahy mezi jednotlivými národy, hlavně mezi Srby a Chorvaty. Tyto země (především ale Bosna a Hercegovina, která válkou utrpěla nejvíce) žádaly mezi lety 1990 a 1992 o výstup z federace, odpovědí jim ale byla vojenská intervence bělehradské vlády. Rozvoj kriminality a raketový propad životní úrovně, etnická separace a velký počet uprchlíků – hlavně v Německu a Turecku – jsou stále velkými problémy těchto zemí.\n\n"}
{"id": "32590", "url": "https://cs.wikipedia.org/wiki?curid=32590", "title": "Výbor regionů", "text": "Výbor regionů\n\nEvropský výbor regionů (VR) je shromážděním zástupců místních a regionálních orgánů Evropské unie (EU), které orgánům nižší než celostátní úrovně (tedy regionům, okresům, obcím a městům) poskytuje možnost přímo vyjádřit svůj názor v institucionálním rámci EU.\n\nVR byl zřízen v roce 1994, aby se zabýval dvěma hlavními otázkami. Za prvé, přibližně tři čtvrtiny právních předpisů EU se provádí na místní nebo regionální úrovni, bylo tedy smysluplné dát zástupcům místní a regionální úrovně možnost podílet se na tvorbě nových právních předpisů EU. Za druhé, panovaly obavy z rozšiřování propasti mezi veřejností a procesem evropské integrace a zapojení volených zástupců správní úrovně nejbližší občanům bylo jedním ze způsobů, jak tuto propast překlenout.\n\nMístní a regionální orgány v Evropské unii lobbovaly za posílení své účasti na záležitostech EU. V důsledku toho byl Maastrichtskou smlouvou založen Výbor regionů a bylo přijato ustanovení, podle něhož musí být členské státy v Radě EU zastoupeny ministry regionálních vlád.\n\nPráce Výboru se opírá o tři hlavní zásady:\n\nSmlouvy ukládají Evropské komisi a Radě Evropské unie povinnost konzultovat Výbor regionů vždy, když jsou předloženy nové návrhy v oblastech, které mají dopad na regionální nebo místní úroveň. Kromě těchto oblastí mají Komise, Rada a Evropský parlament možnost konzultovat VR v dalších otázkách, pokud se domnívají, že legislativní návrh má důležité důsledky pro regionální nebo místní úroveň. VR může rovněž vypracovat stanoviska z vlastní iniciativy, což mu umožňuje zařadit různé otázky do agendy EU.\n\nPoté, co Lisabonská smlouva vstoupila v platnost, jakmile byla ratifikována všemi členskými státy EU, získal VR právo (privilegované právní postavení) obrátit se na Soudní dvůr Evropské unie (článek 8, protokol (č. 2) o používání zásad subsidiarity a proporcionality).\n\nVR má 350 členů, přičemž počet členů z jednotlivých zemí EU zhruba odpovídá velikosti populace.\n\nPředseda\n\nPředseda je volen na dvouapůlleté funkční období; řídí práci Výboru, předsedá plenárním zasedáním a je oficiálním představitelem VR. Současným předsedou je Karl-Heinz Lambertz (Belgie / Strana evropských socialistů, SES), senátor Německojazyčného společenství Belgie. Zvolen byl 12. července 2017.\n\nPrvní místopředseda\n\nTaké první místopředseda/místopředsedkyně je volen/-a plenárním shromážděním na období dvou a půl let; zastupuje předsedu v případě nepřítomnosti. Markku Markkula (Finsko / Evropská lidová strana, ELS), člen zastupitelstva města Espoo, byl 12. července 2017 zvolen prvním místopředsedou Evropského výboru regionů.\n\nPředsednictvo\n\nPředsednictvo je řídícím orgánem VR. Zahrnuje: předsedu, prvního místopředsedu, 28 místopředsedů (po jednom z každého členského státu), předsedy politických skupin VR a další členy z národních delegací, což mu umožňuje dosáhnout národní a politické vyváženosti. Předsednictvo se zpravidla schází sedm až osmkrát ročně, formuluje politický program VR a uděluje pokyny administrativě Výboru k uplatňování svých rozhodnutí.\n\nPlenární shromáždění\n\nČlenové VR se scházejí na plenárním zasedání v Bruselu šestkrát ročně, aby diskutovali o stanoviscích, zprávách a usneseních a přijímali je.\n\nKomise VR\n\nVýbor strukturuje svou činnost prostřednictvím svých komisí, které se specializují na tematické oblasti. Každá komise má přibližně 100 členů a podporu jí poskytuje sekretariát, jenž je součástí administrativy.\n\nKomise připravují návrhy stanovisek a pořádají konference a semináře, které se zaměřují na jejich oblasti působnosti. Každá komise má přibližně 100 členů (každý člen může zasedat ve dvou komisích) a podporu jí poskytuje sekretariát, jenž je součástí administrativy. Dále je vytvořena zvláštní Komise pro finanční a administrativní záležitosti (CAFA), která je nápomocná předsednictvu VR v administrativních a finančních otázkách.\n\nPolitické skupiny\n\nVR má pět politických skupin: Evropská lidová strana (ELS), Evropští konzervativci a reformisté (EKR), Strana evropských socialistů (SES), Aliance liberálů a demokratů pro Evropu (ALDE) a Evropská aliance (EA). Členové každé politické skupiny se scházejí před důležitými schůzemi a zasedáními, aby zaujali společný postoj. Předseda VR, první místopředseda a předsedové politických skupin se také scházejí před každým plenárním zasedáním a dalšími důležitými schůzemi, aby dosáhli politické shody v klíčových otázkách.\n\nKonference předsedů\n\nPředseda VR, první místopředseda, a předsedové politických skupin a generální tajemník se v rámci Konference předsedů také scházejí před každým plenárním zasedáním a dalšími důležitými schůzemi, aby dosáhli politické shody ve strategických klíčových otázkách.\n\nNárodní delegace\n\nVe VR také působí 28 národních delegací. Členové se před plenárními zasedáními a jinými událostmi scházejí ve svých národních delegacích, aby diskutovali o společném postoji.\n\nGenerální tajemník\n\nGenerální tajemník je jmenován předsednictvem na dobu pěti let. Generální tajemník nesmí jako vedoucí administrativy VR zastávat politický mandát. Odpovídá za provádění rozhodnutí předsedy a předsednictva a plynulý chod administrativy. Současným generálním tajemníkem VR je od 1. září 2014 pan Jiří Buriánek.\n\nGenerální sekretariát\n\nGenerální sekretariát tvoří pět ředitelství: ředitelství pro členy a plenární zasedání, ředitelství pro legislativní práce 1, ředitelství pro legislativní práce 2, ředitelství pro komunikaci, ředitelství pro lidské zdroje a finance. Ředitelství pro překlad a ředitelství pro logistiku jsou řízena ve spolupráci s Evropským hospodářským a sociálním výborem.\n\nStanoviska\n\nEvropská komise, Rada ministrů a Evropský parlament konzultují Výbor regionů při vypracovávání legislativních textů (směrnic, nařízení atd.), které se týkají oblastí majících vliv na místní a regionální orgány. Návrhy textů jsou předány příslušné komisi VR. Poté je jmenován zpravodaj, který vypracuje stanovisko Výboru. Předtím, než je projednán na plenárním zasedání, musí být tento návrh stanoviska přijat komisí VR. Po přijetí stanoviska na plenárním zasedání je toto oficiální stanovisko zasláno všem evropským institucím a zveřejněno v Úředním věstníku Evropské unie.\n\nUsnesení\n\nUsnesení umožňují Výboru, aby se vyjádřil k důležitým a aktuálním otázkám. Mohou je vypracovávat politické skupiny VR nebo 32 členů VR.\n\nStudie a další publikace\n\nVR vydává studie k různým aspektům místního a regionálního rozměru EU (vzdělávání, doprava, sociální otázky, rozšíření atd.). Jsou vypracovávány za pomoci externích odborníků. VR také vydává publikace určené široké veřejnosti i subjektům na místní a regionální úrovni, jejichž cílem je vysvětlit jeho činnost a nastínit současný politický vývoj.\n\nAkce\n\nVR jako místo setkávání regionů a měst pořádá ve spolupráci s místními a regionálními partnery a dalšími institucemi EU konference, semináře a výstavy. Během Evropského týdne regionů a měst (OPEN DAYS) přivítá VR každý rok ve svém sídle tisíce návštěvníků, kteří se účastní živých diskusí nebo hledají partnery pro spolupráci na společných projektech.\n\n\n"}
{"id": "32593", "url": "https://cs.wikipedia.org/wiki?curid=32593", "title": "Fotovoltaický článek", "text": "Fotovoltaický článek\n\nFotovoltaický článek je velkoplošná polovodičová dioda schopná přeměňovat světlo na elektrickou energii. Využívá při tom fotovoltaický jev.\n\nFotovoltaický jev poprvé pozorovali William Grylls Adams a jeho žák Richard Evans Day v roce 1876. První fotovoltaický článek však byl sestrojen až v roce 1883 Charlesem Frittsem, který potáhnul polovodivý selen velmi tenkou vrstvou zlata. Jeho zařízení mělo pouze jednoprocentní účinnost. V roce 1946 si nechal patentovat konstrukci solárního článku Russel Ohl. Současná podoba solárních článků se zrodila v roce 1954 v Bell Laboratories. Při experimentech s dopovaným křemíkem byla objevena jeho vysoká citlivost na osvětlení.\n\nVýsledkem byla realizace fotovoltaického článku s účinností kolem šesti procent. Význam fotovoltaiky se projevil zvláště v kosmonautice, kde fotovoltaika tvoří prakticky jediný zdroj elektrické energie pro umělé družice Země. Prvou družicí s fotovoltaickými články byla americká družice Vanguard I, vypuštěná na oběžnou dráhu 17. března 1958. První sériově vyráběné fotovoltaické panely se dostaly na trh v roce 1979.\n\nNa začátku sedmdesátých let se fotovoltaické články dostaly z laboratoří a z kosmického prostoru i na zem, z velké části díky ropným společnostem těžícím v Mexickém zálivu. Na automatických ropných plošinách je elektrická energie potřebná pro osvětlení (maják) a pro ochranu proti korozi. Fotovoltaické články zcela vytlačily do té doby používané primární články elektrické energie.\n\nFotovoltaický článek je tvořen polovodičovou P-N diodou. Tyto články se vyrábějí z křemíkových plátků, ať už z\nmonokrystalického nebo polykrystalického křemíku. V současné době se touto technologií vyrábí více než 85% solárních článků na trhu.\n\nFotovoltaický článek je tvořen nosnou plochou (například sklem, textilií a podobně), na které jsou napařené velmi tenké vrstvy polykrystalického nebo monokrystalického křemíku. Množství materiálu, použitého pro výrobu tenkovrstvého fotovoltaického článku, je nižší, než u tlustých vrstev, takže články jsou levnější. Nevýhodou současných tenkovrstvých fotovoltaických článků je nižší účinnost a nižší životnost.\n\nNapětí křemíkového fotovoltaického článku je cca 0,5 V.\n\nNa rozdíl od předešlých dvou se pro konverzi světla na elektrickou energii nepoužívá tradiční P-N polovodičový přechod. Používají se různé organické sloučeniny, polymery a podobně. Tyto technologie jsou většinou ve stadiu výzkumů.\n\nVzhledem k možnému masovému využití fotovoltaických článků, jejichž výrobní cena by byla podstatně nižší než v současnosti, probíhá také výzkum fotovoltaických článků pracující s jinými fotocitlivými materiály než je křemík. Jednou z možností jsou vodivé polymery; např. v listopadu 2005 se podařilo výzkumné skupině na University of California v Los Angeles dosáhnout zatím maximální účinnosti 4,4%.\n\nVelká část dnes používaných článků je vyráběná z monokrystalického (případně polykrystalického) dotovaného P křemíku. Polykrystalické křemíkové ingoty se vyrábějí se čtvercovým průřezem, vhodným pro výrobu solárních článků. Kulaté monokrystalické ingoty se často ořezávají na pseudočtvercový průřez, aby byla lépe využitá plocha solárních panelů. Ingoty se rozřežou na tenké destičky (maximálně 1/3 mm).\n\nNa těch se pak vytvoří leptáním textura (destička zmatní a lépe pohlcuje světlo). Destička se poté dopuje fosforem, čímž se vytvoří polovodivý P-N přechod, vybaví se antireflexní vrstvou nitridu (článek získá tmavě modrou barvu), a\nvodivou pastou se sítotiskem vyrobí metalizace na zadní i přední straně. Poté se článek vypálí (sintruje) – vytvoří se vodivé\npropojení metalizace s křemíkem. Hotové články se spojují do série (a/nebo paralelně) pájenými plochými kovovými pásky a montují se do fotovoltaických panelů.\n\nAby se lépe využily drahé solární články, je možné použít odrazné plochy (zrcadla) nebo čočky, které koncentrují sluneční záření na\nsolární článek a umožňují osvětlovat článek mnohem vyššími intenzitami světla. Pro práci takového systému je potřeba přimontovat panel do zařízení pro sledování slunce (tracker) a články je nutné chladit.\n\nBěžně vyráběné fotovoltaické články jsou určené pro práci při osvětlení slunečním zářením o intenzitě 1kW·m (1 slunce). Především metalizace běžných fotovoltaických článků není uzpůsobená vyššímu proudovému zatížení, proto se používají speciální koncentrátorové solární články.\n\nSluneční světlo vzniká termonukleární reakcí ve slunečním centru při teplotách okolo 15 miliónů kelvinů. Na povrchu Slunce už je teplota kolem 6 tisíc kelvinů.\n\nZářivý výkon celého slunce je 3,85×10 kW. Většina tohoto výkonu se vyzáří do prostoru a k Zemi dorazí jen asi půl miliardtiny. I tak je to výkon 1,744×10 kW na celou ozářenou polokouli.\n\nZemě obíhá kolem Slunce ve vzdálenosti 150 miliónů kilometrů. Energetická hustota slunečního záření v této vzdálenosti je ve vakuu\n1367 ± 7 W·m. Tato energie je rozložená do elektromagnetického spektra přibližně odpovídajícího záření absolutně černého tělesa o teplotě 5700 K.\n\nPři průchodu atmosférou se část sluneční energie ztratí. Asi 300 W·m se v atmosféře absorbuje, kolem 100 W·m se rozptýlí. Část rozptýlené energie přispívá k celkovému osvětlení jako difuzní záření oblohy. Účinnost solárních článků se měří při definovaném osvětlení AM1.5 – energetická hustota tohoto spektra je 1 kW·m, ale silně závisí na průhlednosti atmosféry.\n\nEnergie fotonu, která překračuje potřebnou hranici pro výrobu elektřiny, se mění v teplo. Ve fotovoltaickém článku tak lze na elektřinu přeměnit teoreticky maximálně padesát procent dopadajícího světla. Prakticky se dosahuje účinnosti asi patnáct procent u průmyslově vyráběných článků. U experimentálních laboratorně vyráběných článků se dosahuje účinnosti až třicet procent.\n\nU současných tenkovrstvých článků dosahuje účinnost přibližně 8-9 procent, časem se však snižuje mnohem rychleji, než u tlustovrstvých článků. V roce 2006 Národní laboratoř pro obnovitelnou energii (USA) představila články využívající trojnásobné přechody s efektivitou až 40,7 %.\n\nVýkon fotovoltaických článků a panelů se udává v jednotkách Wp (watt peak – špičková hodnota). Výkon silně závisí na osvětlení a na úhlu dopadajícího světla, proto se výkon článků měří při definovaných podmínkách:\n\n\nJelikož jde o ideální podmínky, které odpovídají bezoblačnému letnímu dni, v praxi bývá většinu doby výkon článku nižší, protože článek není natočen přesně na slunce a světlo prochází v závislosti na denní době různou vrstvou atmosféry. Navíc je množství dopadajícího slunečního záření silně závislé na oblačnosti.\n\nSolární články mají mnoho aplikací. Dříve se používaly solární články především v kosmonautice. Od sedmdesátých let pronikají\ndíky snížení cen fotovoltaické články i do míst, kde není k dispozici zdroj elektrické energie ze sítě, například na ropné plošiny,\nkoncová světla železničních vagónů, retranslační stanice v telekomunikacích nebo na pobřežní majáky. V zemích, kde neexistuje energetická síť v rozsahu podobném Evropskému, se používá fotovoltaika pro zásobování domácností elektřinou nebo třeba pro pohon vodních čerpadel. U nás se používá fotovoltaika například na jachtách, karavanech nebo na odlehlých místech, například\nhorských chatách.\n\nV našich podmínkách se fotovoltaické systémy často připojují na jednotnou energetickou síť, kde by v budoucnu mohly velmi dobře sloužit k vyrovnání zvýšené spotřeby elektrické energie v denních hodinách.\n\n\nČeské informační zdroje\nZahraniční informační zdroje\n"}
{"id": "32594", "url": "https://cs.wikipedia.org/wiki?curid=32594", "title": "Metro v Sofii", "text": "Metro v Sofii\n\nMetro v Sofii ( ), je systém podzemní dráhy v Sofii, hlavním městě Bulharska. Je jediným metrem v Bulharsku. První úsek byl uveden do provozu 28. ledna 1998. Aktuálně (červenec 2018) je v provozu 40 km dráhy a 35 stanic.\n\nMetro je státním majetkem, což znamená, že jeho výstavba je financována jak z obecního a státního rozpočtu, tak i z dotací Evropské unie.\n\nOd roku 2016 je v provozu 35 stanic. Délka trati dosahuje 40 km, jízdní doba z jednoho konce na druhý je 23 minut. Nástupiště jsou dlouhá 120 metrů, koleje mají normální rozchod 1 435 mm. Soupravy sovětské výroby jsou napájeny soustavou o jmenovité hodnotě 825 V stejnosměrných.\n\nJiž od konce 60. let zvažovala bulharská vláda v hlavním městě výstavbu metra, které bylo v roce 1972 ministerstvem povoleno. 1973 vznikla společnost „Метропроект“ (Metroprojekt). Roku 1974 byl schválen plán na výstavbu 3 tras s celkovou délkou 52 km, se 47 stanicemi a průměrnou vzdáleností dvou stanic 1100 m.\n\nProjekt počítal se třemi protínajícími se trasami (podobně jako v Praze), s celkem 47 stanicemi a délkou 52 km. Stavební práce na 1. trase započaly v roce 1978, ale její výstavba se protáhla na 20 let.\n\nZpoždění stavby bylo zapříčiněno jednak tím, že projekt předběhl potřeby doby (situace v povrchové dopravě se v Sofii začala stávat kritickou teprve počátkem 90. let), jednak množstvím hodnotných archeologických nalezišť, které trasa metra protínala, díky nimž musela být částečně přeložena. Zbytky thráckých a římských staveb lze dnes vidět například ve stanici \"Serdika\".\n\nPrvní úsek 1. trasy (červená) byl slavnostně otevřen 28. ledna 1998 v rozsahu pěti stanic \"Slivnica\" až \"Konstantin Veličkov\". V roce 1999 byla zprovozněna stanice \"Opălčenska\" a v roce 2000 stanice \"Serdika\", roku 2003 přibyl na druhém konci úsek mezi stanicemi \"Slivnica\" a \"Obelja\", v roce 2009 úsek \"Serdika\" – \"Mladost 1, a v roce 2012 stanice Mladost 3 i IEC-Carigradsko shose.\"\n\nTrasa č. 2 \"Ilijanci\"-\"Lozenec\" (modrá) o 15 stanicích a délce 18 km protla město od severu k jihu. Práce na úseku \"Nadežda\" – \"Lozenec\" v délce 11 km s 11 stanicemi, který obsluhuje i hlavní nádraží, byly zahájeny v prosinci 2008. Tato trasa byla dokončena v roce 2012.\n\nV únoru 2013 začala stavba prodloužení 1. trasy ze stanice \"Mladost 1\" k letišti, dostavěno bylo v květnu 2015.\n\nTrasa č. 3 (zelená) \"Kňaževo\"-\"Vasil Levski\" se 16 stanicemi bude procházet od jihozápadu k severovýchodu v délce 16 km. 3. trasa by měla být otevřena v roce 2019.\n\n"}
{"id": "32595", "url": "https://cs.wikipedia.org/wiki?curid=32595", "title": "Evropský hospodářský a sociální výbor", "text": "Evropský hospodářský a sociální výbor\n\nEvropský hospodářský a sociální výbor (EHSV) – : European Economic and Social Committee (EESC) – je poradní orgán Evropské unie. Byl vytvořen v roce 1957 Římskými smlouvami, aby pomohl sblížit názory různých skupin ohledně společného trhu. Tvoří jej 350 členů (Česko zastupuje 12 členů). Členové jsou jmenováni Radou Evropské unie na základě doporučení vlád jednotlivých členských států EU na období pěti let. Členové jsou vybíráni z mnoha zájmových skupin (zemědělci, dopravci, živnostníci, zaměstnanci, odboroví zástupci apod.). V roce 1994 byl Hospodářský a sociální výbor doplněn druhým poradním orgánem Unie – Výborem regionů.\n\nEvropský hospodářský a sociální výbor je upraven zejména čl. 13/4 Smlouvy o Evropské unii a čl. 301 až 304 Smlouvy o fungování Evropské unie.\n\n"}
{"id": "32599", "url": "https://cs.wikipedia.org/wiki?curid=32599", "title": "Zoo Praha", "text": "Zoo Praha\n\nZoo Praha (oficiálně Zoologická zahrada hl. m. Prahy) je zoologická zahrada v dolní části pražské Troje, otevřená 28. září 1931. Jde o zoo s moderními pavilony a expozicemi, která se snaží představovat zvířata v podmínkách, které se co nejvíce blíží jejich přirozenému prostředí, což umožňuje její členitý terén. Podílí se na záchraně mnoha ohrožených živočišných druhů a u některých vede jejich celosvětové plemenné knihy. Světový věhlas získal chov koně Převalského; od roku 2011 se realizuje ochranářský projekt Návrat divokých koní.\n\nV pražské zoo bylo k 31. prosinci 2018 chováno 5049 zvířat v 676 druzích.\n\nDlouhodobě je nejnavštěvovanější českou zoo. V roce 2011 byla poprvé překonána hranice 1,3 milionu návštěv ročně. Od roku 2016 překonává hranici 1,4 milionu návštěv, přičemž rekordní návštěvnosti bylo dosaženo v roce 2019. V roce 2009 se zoo stala dokonce nejnavštěvovanějším turistickým cílem v Česku. V roce 2018 byla podle agentury CzechTourism třetím nejnavštěvovanějším turistickým cílem Česka, a to po Pražském hradě a lanovce na Petřín.\n\nV roce 2007 byla prestižním časopisem Forbes Traveler zařazena mezi osm nejlepších zoo na světě. V roce 2015 se podle hodnocení uživatelů serveru TripAdvisor umístila mezi světovými zoo na 4. místě. Následně se dostala na 5. místo a toto umístění si udržela i pro rok 2018.\n\nPrvním pokusem o založení zoologické zahrady v Praze byl otevřený dopis hraběte Mořice Sweerts-Sporcka, který 11. února 1881 otiskl pražský deník Prager Tagblatt. V něm hrabě vyzýval, aby na památku připravovaného sňatku korunního prince Rudolfa byla založena zoologická zahrada. I když se na tuto výzvu přihlásilo několik osob (a přišly i první peníze), byla tato myšlenka po kratších diskusích zapomenuta.\n\nV 19. století se o založení zoo pokoušelo ještě několik osob, mezi nimi i národopisec Vojta Náprstek ze své pozice pražského radního, ale stále zůstávalo jen u prvních plánů. Jedinou výjimkou byla činnost „Spolku pro zoologickou zahradu v Praze“, který v roce 1891 založil JUDr. V. Novák. Po původním plánu umístit zoo na Nebozízku se spolek rozhodl nestavět zoo, ale vystavovat zvířata na několika místech v Praze. První částečně úspěšnou realizací této myšlenky bylo založení jedné takové stanice na Letné v roce 1896. Skládala se z ptačí voliéry, rybníku a opičince (pravděpodobně nikdy nezprovozněného). Fungovala až do roku 1906.\n\nV roce 1904 se diskuse o založení zoo rozproudila silněji. Hlavními protagonisty byl cestovatel Jiří Němec a středoškolský profesor Jiří Janda. Přípravou vybudování zoo byl o dva roky později pověřen primátorem Prahy dr. Grošem Jiří Janda (tehdy se uvažovalo o jejím umístění na vltavském ostrově Štvanici).\n\nNedostatek vhodných pozemků a válka však odsunuly realizaci na pozdější dobu. V roce 1919 zvolil \"Poradní sbor matematicko-přírodovědecký při ministerstvu školství a národní osvěty\" komisi k založení pražské zoologické zahrady. Ta v roce 1923 pověřila přípravnými pracemi Jiřího Jandu. Mezitím v roce 1922 daroval velkostatkář Alois Svoboda státu pozemky v Troji s podmínkou, že na nich má být vybudována také zoologická zahrada.\n\nV roce 1926 se konala ustavující schůze \"Hospodářského, nákupního a stavebního družstva Zoologická zahrada\" a Jiří Janda se stal jeho prvním předsedou (jím zůstal až do roku 1932). Organizoval výstavbu prvních pavilónů, terénní úpravy a další přípravné práce. Musel ale odrážet i útoky oponentů – např. spisovatele Ignáta Hermanna a především svého dlouholetého soka Jiřího Němce, jehož koncepce zoo nebyla magistrátem vybrána.\n\nZoo byla otevřena 28. září 1931, tehdy ještě jako staveniště zoologické zahrady na ploše 24 hektarů. Jiří Janda se stal jejím prvním ředitelem.\n\nJako první byla postavena administrativní budova, výběh u hlavního vchodu, který byl původně určen pro vlky a navrhl jej Carl Hagenbeck a nyní slouží pandám červeným, dřevěný pavilónek pro lvy a tygry a voliéra dravců (nedochovala se, zřítila se v roce 1967 pod tíhou sněhu).\n\nPrvním zvířetem v pražské zoo byla vlčice Lotta a po ní mladá lvice Šárka. Dalšími zvířaty byli mj. koně Převalského Minka a Ali (do té doby byli ustájeni na statku v Netlukách u Uhříněvsi). Herec Vlasta Burian daroval v roce 1934 do pražské zoo lachtany kalifornské Hýtu a Batula.\nPražskou zoologickou zahradu velmi poznamenaly ničivé povodně v srpnu 2002, kdy byla zatopena téměř polovina areálu. Zoo podle tehdejšího ředitele Petra Fejka neměla dostatečné informace, připravovala se pouze na padesátiletou vodu. Plná evakuace spodní části zahrady proto začala poměrně pozdě a některá zvířata se již přemístit do bezpečí nepodařilo.\n\nNejvětší problém představovala evakuace pavilonu velkých savců. Utracen musel být agresivní sloní samec Kadir, u kterého hrozilo, že uplave (sloni jsou výborní plavci) a bude ohrožovat veřejnost. Evakuovat nebylo možné ani trojici hrochů. Samice Barborka se utopila, další samice Lentilka byla utracena, když hrozilo, že uplave. Samec Slávek přežil, po dvou dnech jej ošetřovatelé našli v patře pavilonu, kam jej voda vyplavila. Uhynul i pár hrošíků liberijských. Zachránit se povedlo dvě slonice, které bylo možné ze zaplavovaného pavilonu odvést a které byly uvázány do provizorních boxů v blízkosti hlavního vchodu.\n\nGorily byly přemístěny do protipovodňové věže. Ukázalo se ovšem, že voda vystoupá i tam, a bylo nutné přistoupit k evakuaci pomocí gumových člunů. Zachránit se ovšem nepodařilo samce Ponga, který ve věži nebyl nalezen. Z velkých šelem byl utracen lev Bert a jeden medvěd, jejichž evakuace byla vyhodnocena jako příliš riskantní.\n\nSymbolem povodní se pak stal lachtan Gaston, který uplaval po Vltavě a podařilo se jej odchytit až u Drážďan. Při převozu zpět však pro velké vyčerpání uhynul. V dolní části zoo má originálně řešený podvodní pomníček.\n\nCelkem zoo ztratila 134 zvířat, materiální škody pak přesáhly 230 milionů korun. Některé zasažené objekty čekala demolice. Namísto poničených objektů však v Troji vyrostlo několik unikátních staveb, které se svým pojetím blíží novému pohledu na funkčnost a smysl zoologických zahrad.\n\nV roce 2008 se objevily zprávy, že již několik let (podle mluvčí botanické zahrady 10 let) se uvažuje o sloučení Zoo Praha a Botanické zahrady hl. m. Prahy. Proti sloučení a výsledkům auditu botanické zahrady se vyslovil například kurátor listnatých dřevin botanické zahrady Pavel Sekerka nebo Karel Jan Štolc. Rada hlavního města Prahy měla návrh projednat v roce 2009; od té doby však rozhodnutí nepadlo.\n\nUvažovalo se i o tom, že sloučenému subjektu by měl přibýt do správy i Trojský zámek.\n\nPři povodních v roce 2013 došlo opět k zaplavení spodní části zoo. Materiální škody byly znovu velké, díky včasné evakuaci však tentokrát nedošlo k rozsáhlejším ztrátám na životech zvířat. Evakuaci usnadnilo i to, že sloni a hroši byli jen o několik měsíců dříve přestěhováni do nově vybudovaných pavilonů v horní části zoo, a starý pavilon velkých savců byl tak až na terária prázdný. Uhynuly pouze dvě čejky a několik králíků. Gorily tentokrát přečkaly záplavu v protipovodňové věži svého pavilonu. Po opadnutí vody bylo nutné některá zvířata evakuovaná ze zaplavených objektů dočasně přesunout do jiných zoo, než proběhla nutná rekonstrukce.\n\nPočtem kusů i druhů zvířat patří dlouhodobě mezi největší zoo v Česku i Evropy. Na podzim 2018 byla pražská zoo pravděpodobně 10. druhově nejbohatší evropskou zoo.\n\nOd roku 2005 chová zoo více než 600 druhů živočichů. Počet druhů zvířat se mezi lety 2000 a 2010 zvýšil takřka o 300 druhů, v porovnání s počátkem 90. let 20. století se zdvojnásobil. Od roku 2006 je víceméně dlouhodobě stabilní, pouze s výkyvy ovlivňujícími spíše celkový počet jedinců (často odchovy u plazů, úhyny u ryb apod.).\nZoo Praha je dlouhodobě nejnavštěvovanější českou zoo.\n\nNávštěvnost zoo prvně překročila hranici jednoho milionu návštěv během jednoho roku v roce 2005, a to v návaznosti na otevření pavilonu Indonéská džungle a narození prvního gorilího mláděte v Česku – samičky Moji. Od té doby se pravidelně drží nad touto hranicí a průběžně se zvyšuje. Poprvé přes hranici 1,4 mil. návštěv se návštěvnost dostala v roce 2016, kdy areál zaznamenal 1 448 353 vstupů. V roce 2017 činila návštěvnost o 3227 návštěv méně. Předpokládá se, že pokud by zoo nemusela být uzavřena kvůli vichřici Herward, návštěvnický rekord z roku 2016 by byl překonán. V roce 2018 byl miliontý návštěvník přivítán 21. 8., tedy o dva dny později než v předchozím roce, ale návštěvnost následně opět překonala 1,4 mil. návštěv. Aktuálně platný rekord návštěvnosti byl dosažen v roce 2019: 1 456 526. Tento údaj je tak více než trojnásobný tomu z počátku 90. let 20. století.\n\n18. dubna 2017 byl přivítán jubilejní návštěvník s pořadovým číslem 60 milionů.\n\n<graph>{\n}</graph>\n\nZatímco horní část zoo má přehledné rozložení s rozlehlými výběhy a několika velkými pavilony, dolní část je v tomto smyslu členitější – velké množství užších cest, řada menších staveb i velkých pavilonů. Ačkoliv je původní areál zoo součástí spodní části, další rozvoj v druhé polovině 20. století směřoval zejména do horního areálu. Dolní část u Vltavy se více rozvíjí opět až od počátku 21. století.\n\nV Zoo Praha se v červnu 2018 nacházelo 12 veřejnosti přístupných pavilonů. Od září 2019 se počet zvýšil na 13.\n\nV dolní části zoo se jedná o:\n\n\nV horní části zoo se jedná o:\n\n\nPavilon Indonéská džungle byl postaven v letech 2002–2004 na místě 50 let starého pavilonu opic. Ve své době se jednalo o největší a nejnákladnější pavilon pro zvířata v dějinách českých zoo. Jeho cena přesáhla 185 miliónů Kč. Indonéská džungle byla slavnostně otevřena 29. listopadu 2004.\n\nStavba – eliptický skleník – budí dojem džungle s úzkými cestičkami pro návštěvníky. Dvoupatrová expozice zahrnuje v horním patře vyhlídkové terasy na orangutany a makaky na ostrovech spolu s několika menšími terárii. V spodním patře jsou umístěna velká akvária, dva výběhy pro varany komodské a především rozsáhlé vodní plochy s vodopády a ostrovy, na kterých žijí makakové, vydry a binturongové. Přechodovou část tvoří jeskynní chodby, kde lidé mohou nahlédnout do života nočních tvorů – kromě kaloňů zde žijí např. velemyši, kuskusové nebo outloňové.\n\nV červnu 2014 byl otevřen unikátní pavilon pro 33 kriticky ohrožených velemloků čínských, včetně tří dospělých jedinců, hlavní atrakcí je největší velemlok v Evropě.\n\nV Zoo Praha se v červnu 2018 nacházelo 9 průchozích expozic. V září 2019 přibyla desátá a jedenáctá v rámci Rákosova pavilonu:\n\n\nV rámci plánovaného komplexu Austrálie bude postaven také průchozí výběh klokanů.\n\n\n\n\n\n\nV plánech byl i pavilon pro pandy velké. O zapůjčení pand velkých jednalo Česko s Čínou, stavební povolení mohlo být dle informací z léta 2017 vyřízené v roce 2019.\n\nZoo Praha je členem Světové asociace zoologických zahrad a akvárií (WAZA) a jiných organizací a účastní se mnoha záchovných a reintrodukčních programů. Mezi české patří záchrana čápů bílých i černých, sovy pálené, sýčků, puštíků a syslů.\n\nMezi mezinárodní projekty patří návrat koně Převalského, orlosupů a zubrů do volné přírody. V rámci Evropského záchovného programu (EEP) chová pražská zoo mnoho druhů zvířat, např. slony indické, gorily nížinné, levharty, lvíčky zlatohlavé, orangutany, pandy červené, žirafy Rothschildovy, tučňáky Humboldtovy a mnoho dalších. Pražská zoo vede mezinárodní plemenné knihy koně Převalského a leguána kubánského. Od roku 2004 je Zoo Praha i oficiálním záchranným centrem CITES pro zabavená zvířata.\n\nPražská zoo nabízí mnoho vzdělávacích programů jak pro školy, tak i pro širokou veřejnost. Mezi ně patří i přednášky v budově vzdělávacího centra, průvodci po zoo, komentovaná krmení zvířat a mnoho dalších. Zoo Praha také spolupracuje s Přírodovědeckou fakultou Univerzity Karlovy, Českou zemědělskou univerzitou a jinými vysokými školami. V rámci vzdělávacího poslání se také snaží jít příkladem a praktikovat ekologické přístupy. Od září 2018 nechává rozdrtit a následně kompostuje rozložitelné použité nádobí.\n\nV zoo ke konci roku 2018 pracovalo 234 osob (v hlavní činnosti), nejvíce z nich v chovatelských odděleních zoologického útvaru.\n\nCelkové náklady Zoo Praha za rok 2018 dosáhly 443 mil. Kč.\n\nModerní zoologické zahrady se snaží plnit několik úkolů. Jedním z těch, jejichž role stále více stoupá, je ochranářská práce. Ochrana přírody může probíhat buď ex-situ (tj. vlastní odchov zvířat v zoo), nebo in-situ (ochrana druhů a biotopů v místě původu/výskytu). Ne všude je však ochrana přímo v místě původního rozšíření možná, a tak je nutné budovat záložní populace v zoologických zahradách.\n\nNa počátku roku 2020 se zoo zapojila do osvětové ochranářské kampaně Ukradená divočina, která je zaměřena na problémy ilegálního obchodu se zvířaty. U vzdělávacího centra byla instalována výstava fotografií.\n\nPro chov zvířat v lidské péči je nezbytná vzájemná spolupráce mezi zoologickými zahradami a dalšími zařízeními, zvláště pak u ohrožených druhů. Zoo Praha se zapojuje do evropských i mezinárodních programů, v rámci nichž je koordinován chov řady ohrožených druhů živočichů. Některé tzv. záchovné programy a plemenné knihy vede přímo Zoo Praha. Jiné druhy, v jejichž chovu je úspěšná, může koordinovat jiná významná zoo. Pro některé ohrožené druhy ale není záchovný program (popř. plemenná kniha) připraven, neboť je počet úspěšných chovatelů příliš malý. V roce 2018 spravovala zoo celkem 15 plemenných knih.\n\nSeznam druhů, pro něž vede Zoo Praha evropskou plemennou knihu (ESB) – stav k březnu 2018\nSeznam druhů, pro něž vede Zoo Praha evropský záchovný program (EEP) – stav k březnu 2018\n\nSeznam druhů, pro něž vede Zoo Praha mezinárodní plemennou knihu (ISB) – stav k březnu 2018\n\nCelkové zapojení do záchovných programů a plemenných knih – stav k 31. 12. 2016:\n\nCelkové zapojení do záchovných programů a plemenných knih – stav k 31. 12. 2018:\n\n\nZapojení do ochranářských programů\n\n– stav k 31. 12. 2016:\n\n\n– stav k 31. 12. 2018:\n\n\nZoo Praha se dlouhodobě a zejména pak v posledních letech snaží zapojovat do mezinárodních in-situ projektů, a i několik vlastních projektů vytvořila. Marketingově jsou tyto aktivity prezentovány pod sloganem „Pomáháme jim přežít“. Projekty podporuje i veřejnost podpořit pomocí DMS nebo odevzdáním starého mobilu (na ochranářské konto jde 10 Kč za každý kus, od roku 2010 se podařilo vybrat do konce léta 2018 již takřka 700 000 Kč, dle zprávy z počátku září 2018 jde o peníze z konkrétně 69 280 ks telefonů).\n\nVybrané mezinárodní in-situ projekty\n\nPřehled nejvýznamnějších in-situ projektů, v nichž je zapojena Zoo Praha:\n\n\nOchranářské projekty na území Česka\n\nV reakci na rozsáhlé požáry v Austrálii vypsala Zoo Praha na počátku ledna 2020 sbírkovou akci Pomáhejte s námi australské fauně postižené požáry! jako speciální část dlouhodobého projektu (sbírky) Pomáháme jim přežít. Za dva a půl dne se podařilo získat přes jeden milion Kč; za dva a půl týdne pak téměř 13,5 mil. Kč. Za první měsíc sbírky byla pokořena hranice 20 mil. Kč. Na částce se v tu dobu podílelo 17 tisíc dárců, nejvyšší dar činil jeden milion Kč. Hned v úvodu akce věnovala Zoo Praha 160 000 Kč z tzv. Tří korun ze vstupu, a to konkrétně na sbírku Bushfire Emergency Wildlife Fund. Akce je plánovaná jako dlouhodobá na podporu přírody Austrálie. \n\nV průběhu ledna a února 2020 byly podpořeny tyto organizace a aktivity:\n\n\nNa podpoře se v únoru 2020 rovněž podílela chovatelka Zoo Praha přímo v Austrálii, konkrétně v Healesville Sanctuary. \n\nTuto sbírkovou akci podpořily rovněž další české zoologické zahrady, např. Zoo Na Hrádečku či Zoo Ostrava.\n\n\n\n\n\nOcenění v soutěži Bílý slon o odchovek roku mezi českými a slovenskými zoo:\n\n\nŘeditelé Zoo Praha od doby jejího otevření.\n\nK trojské zoologické zahradě již desítky let jezdí autobusová linka 112 z Holešovic, doplňovaná midibusovou linkou 236 ze sídliště Bohnice. V minulosti sem bývaly v sezóně provozovány jako posila i speciální (tzv. účelové) zrychlené autobusové linky. Dnem 5. dubna 2008 byla zahájena doprava na lince tzv. zoobusu, rychlíkové linky, které bez zastavování v mezilehlých zastávkách jezdí po trase Nádraží Holešovice – Zoologická zahrada. Linku objednává a platí zoologická zahrada (ročně 900 000 Kč), pro cestující je přeprava bezplatná, dopravcem je Dopravní podnik hl. m. Prahy a. s. Linka jezdí o sobotách, nedělích a svátcích, a to v desetiminutovém intervalu. Linka je označena písmeny ZOO. Od roku 2010 jezdí tuto linku dopravce DPÚK.\n\nTuristicky atraktivní je doprava lodí, které mají nedaleko zoo přístaviště pravidelných plaveb. Podél Vltavy jsou parkoviště pro zájezdové autobusy a osobní automobily. Oblast je i cyklisticky atraktivní – po břehu řeky vede značená cyklotrasa č. 2 Praha – Drážďany. Zoo je vybavena stojany na jízdní kola a lze zdarma zapůjčit zámky pro jejich uzamčení. Z důvodu velké vytíženosti linky 112 uvažoval pražský magistrát i o tramvajové trati k jižní části zoo (podél Vltavy). V nejbližších letech však její výstavba není pravděpodobná.\n\nHorní a dolní část zoologické zahrady spojuje od roku 1977 sedačková lanová dráha, kterou provozuje Dopravní podnik hl. m. Prahy a. s. Po zahradě jezdí také silniční vláček. Pro děti je v dolní části zoo určena i dětská tramvaj.\n\n\n\n"}
{"id": "32627", "url": "https://cs.wikipedia.org/wiki?curid=32627", "title": "Centimetrové vlny a kratší", "text": "Centimetrové vlny a kratší\n\nCentimetrové vlny a kratší (mikrovlny) je pásmo elektromagnetického záření s frekvencí od 3 GHz až 300 GHz.\n\nVlastnosti síření centimetrových vln a kratších se blíží vlastnostem šíření světla. Za překážkami se vytváří ostré stíny. S ohledem na existenci radioreléových spojů je třeba plánovat i výstavbu domů nebo jiných výškových staveb, útlum způsobuje i lesní porost. Projevují se zde i vlivy počasí. K útlumu dochází například při hustém dešti nebo mlze. O tato pásma se dělí jako největší uživatelé družicová služba, včetně družicového rozhlasu a televize a pevná služba.\n\nŘazeno vzestupně podle kmitočtu:\n\n"}
{"id": "32632", "url": "https://cs.wikipedia.org/wiki?curid=32632", "title": "ISO 3166-2:MW", "text": "ISO 3166-2:MW\n\nKódy ISO 3166-2 pro Malawi identifikují 3 regiony a 28 distriktů (stav v roce 2015). První část (MW) je mezinárodní kód pro Malawi, druhá část sestává z jednoho písmene identifikujících region, nebo dvou písmen identifikujících distrikt.\n\n MW-C Centrální\n Kód Distrikt Region\n\n"}
{"id": "32636", "url": "https://cs.wikipedia.org/wiki?curid=32636", "title": "ISO 3166-2:NA", "text": "ISO 3166-2:NA\n\nKódy ISO 3166-2 pro Namibii identifikují 14 regionů (stav v roce 2015). První část (NA) je mezinárodní kód pro Namibii, druhá část sestává ze dvou písmen identifikujících region.\n\n NA-CA Caprivi (Katima Mulilo)\n\n"}
{"id": "32641", "url": "https://cs.wikipedia.org/wiki?curid=32641", "title": "ISO 3166-2:NG", "text": "ISO 3166-2:NG\n\nKódy ISO 3166-2 pro Nigérii identifikují 36 států a hlavní město (stav v roce 2015). První část (NG) je mezinárodní kód pro Nigérii, druhá část sestává ze dvou písmen identifikujících stát.\n\n NG-AB Abia (Umuahia)\n\n"}
{"id": "32652", "url": "https://cs.wikipedia.org/wiki?curid=32652", "title": "ISO 3166-2:NI", "text": "ISO 3166-2:NI\n\nKódy ISO 3166-2 pro Nikaraguu identifikují 15 departmentů a 2 autonomní regiony (stav v roce 2015). První část (NI) je mezinárodní kód pro Nikaraguu, druhá část sestává ze dvou písmen identifikujících department nebo region.\n\n NI-AN Región Autónoma de la Costa Caribe Norte (Puerto Cabezas)\n\n"}
{"id": "32655", "url": "https://cs.wikipedia.org/wiki?curid=32655", "title": "ISO 3166-2:NL", "text": "ISO 3166-2:NL\n\nKódy ISO 3166-2 pro Nizozemsko identifikují 12 provincií, 3 konstituční země a 3 zvláštní správní obvody (stav v dubnu 2015). První část (NL) je mezinárodní kód pro Nizozemsko, druhá část sestává ze dvou písmen (popř. dvou písmen a jedné číslice) identifikujících nižší správní celek.\n\n\n\n\n"}
{"id": "32660", "url": "https://cs.wikipedia.org/wiki?curid=32660", "title": "GNOME", "text": "GNOME\n\nGNOME (akronymická zkratka pro \"GNU Network Object Model Environment\", anglická výslovnost [gˈnoum] či [ˈnoum]) je prostředí pracovní plochy pro moderní unixové operační systémy s instalovaným X serverem. Je postaveno mimo jiné nad knihovnou GTK+ (The GIMP Toolkit), která byla původně napsána pro bitmapový editor GIMP. Nejdůležitější součásti projektu GNOME představují okenní manažer Mutter (náhrada za dřívější metacity), správce sezení GDM, démon pracující s databází nastavení prostředí dconf (náhrada za dřívější gConf), virtuální souborový systém GVFS, klíčenka GNOME Keyring, správa databáze MIME typů, systém nápovědy, GNOME Shell (od verze 3.0), Bonobo (dnes již zavržený).\n\nV souvislosti s GNOME vzniká množství uživatelských aplikací a vývojářských nástrojů, které jsou vzhledem k zaměření GNOME primárně vyvíjeny pro unixové operační systémy a v mnoha případech ani verze pro jiné systémy neexistují. Všechny populární linuxové distribuce postavené na desktopovém prostředí GNOME obsahují jen malou část z těchto doprovodně vyvíjených aplikací.\n\nV poslední době je hojně používán i název Gnome (první písmeno velké, ostatní malá).\n\nGNOME lze chápat ze dvou pohledů: jako prostředí pracovní plochy a jako vývojovou platformu. GNOME je svobodný software licencovaný pod GNU Lesser General Public License, součást projektu GNU (angl. výslovnost [nuː]). Hlavním cílem projektu je vytvoření svobodné vývojové platformy a pracovního prostředí s jednoduchým intuitivním ovládáním. Jednoduchost je upřednostňována před rozmanitostí nastavení (kterého však lze v mnoha případech dosáhnout pomocí pokročilých nástrojů, příklad gTweakUI).\n\nZa vývojem stojí GNOME Foundation. V počátcích byla tahounem vývoje společnost Ximian Inc, kterou později koupila společnost Novell. Významnými přispěvateli projektu GNOME jsou také velcí výrobci linuxových distribucí (například Red Hat), široké spektrum vývojářů, ať nezávislých nebo zaměstnaných u jiných společností, a v neposlední řadě rostoucí komunita dobrovolných přispěvatelů.\n\nGNOME je soubor aplikací pokrývajících základní potřeby a očekávání uživatelů grafického rozhraní – správa souborů (GNOME Files, kdysi Nautilus), kancelářské aplikace (GNOME Office), práce s internetem (GNOME Web, Evolution), práce s dokumenty (Evince), práce s multimédii (Rhythmbox, GNOME Videos – předtím Totem). Mimo aplikace (programy), které jsou přímo součástí GNOME, existuje celá řada dalších nástrojů spadající pod toto prostředí (napsané pod některou z GTK knihoven) – GIMP (bitmapový editor), Inkscape (vektorový editor), Pidgin (instant messenger), Audacious Media Player (audiopřehrávač podobný programu Winamp), Liferea (správa RSS/Atom) a mnoho dalších.\n\nGNOME také podporuje různé uživatelsky přívětivé funkce (náhledy audio souborů, video souborů, dokumentů a obrázků, uživatelské připojování vzdálených souborových systémů, výborné možnosti uživatelských nastavení a změn motivů) a využívá moderní technologie (vykreslování prostřednictvím SVG, ukládání konfigurace jako XML dokumentů, propojení aplikací).\n\n\nGNOME můžete vyzkoušet pomocí Live CD, které obsahuje veškerý software GNOME na jednom disku CD. Počítač lze nastartovat přímo z Live CD, aniž musíte cokoliv instalovat. Obraz tohoto CD si můžete stáhnout přímo na torrentové stránce GNOME.\n\nPokud chcete GNOME nainstalovat do svého počítače, doporučujeme využít oficiálních balíčků, které nabízí vaše distribuce. Mnoho populárních distribucí GNOME nabízí.\n\nTěm, kteří si chtějí sestavit GNOME ze zdrojových kódů, se doporučuje použít jeden z nástrojů pro sestavování. GARNOME sestavuje GNOME z vydaných tarballů a například pro sestavení GNOME 2.24.x je nutné použít GARMONE 2.24.x. Také existuje nástroj JHBuild, který je navržen pro sestavování nejnovější verze GNOME přímo z SVN. Například GNOME 2.24 sestavíte pomocí nástroje JHBuild, pokud použijete modul gnome-2.24. I když je možné sestavit GNOME ručně přímo z vydaných tarballů, důrazně se doporučujeme použít jeden z výše uvedených nástrojů.\n\nProstředí GNOME je napsáno v jazyce C pod knihovnou GTK+. GNOME 1.x je napsáno pod knihovnou GTK+ 1. V současné době existují GTK knihovny umožňující psaní GTK aplikací pod C++, C# (více viz také projekt Mono), v jazyce Python a dalšími.\n\nDíky licencí LGPL mohou být části GNOME (například knihovny) využívány i v aplikacích, které nejsou pod stejnou licencí (na rozdíl od kódu pod licencí GPL) a proto je v některých případech upřednostňováno vytváření komerčních/uzavřených nástrojů pod GTK+/GNOME.\n\nMimo jiné GTK+ využívá například společnost Adobe Systems (Acrobat Reader), VMware (VMware Player) a RealNetworks (RealPlayer).\n\nGNOME Mobile spojuje běžné části pracovní plochy dohromady za účelem poskytnout distributorům a výrobcům kapesních počítačů základní platformu pro tvorbu bohatých programovacích prostředí. Poprvé byla platforma zahrnuta do vydání GNOME 2.24.0. Projekt GNOME Mobile je pokračováním GNOME Mobile & Embedded Initiative (GMAE).\n\nPlatforma GNOME Mobile je technologickým srdcem mnoha na Linuxu založených mobilních zařízení jako Maemo, Access Linux Platform, platforma LiMo, Ubuntu Mobile, Moblin nebo Poky.\n\n\n\n\n\nVšechny knihovny platformy GNOME Mobile jsou dostupné přes nativní C API, či přes vazby programovacích jazyků, k dispozici tak je plný výkon knihoven spolu s výrazy známými vývojářům jiných vysokoúrovňových programovacích jazyků.\n\nVývojový cyklus GNOME je dlouhý zhruba šest měsíců, mezi hlavními vydáními jsou vytvářeny opravy. Vývoj má dvě větve, stabilní a vývojovou. Stabilní verze jsou určeny pro nasazení pro běžné uživatele, vývojová verze pro potřeby vývoje a implementaci nových vlastností.\n\nVerze GNOME se skládá ze tří údajů: X.Y.Z, kde X je řada (označuje, pod jakou verzí GTK je GNOME napsáno), aktuálně 3. Položka Y označuje verzi GNOME, je-li toto číslo sudé, jedná se o stabilní verzi, je-li liché, jedná se o vývojovou verzi. Poslední číslo Z je „číslo opravy“ dané (stabilní/vývojové) verze, opravy a úpravy zahrnuty do posledního hlavního vydání.\nPříklady verzí:\n\n\nVývojový cyklus verze je zahájen při vydání předchozí stabilní verze. Ze stabilní verze je oddělena větev a prohlášena za vývojovou. V ní jsou prováděny zásadní i menší změny, reorganizace a přidávání funkcí. Po určité době (vývoj se řídí vývojovým kalendářem) je zmraženo API/ABI (laicky řečeno: je zastaven vývoj/úprava programátorského rozhraní), později UI (zastaven vývoj/úpravy uživatelského rozhraní) a do dalšího vydání stabilní verze jsou opravovány chyby a problémy stávající vývojové verze. Následně je vývojová verze vydána jako stabilní a cyklus se opakuje.\n\nPoužívání vývojových verzí GNOME a práci s nimi napomáhají nástroje Garnome a jhbuild.\n\nV souvislosti s dlouhodobou diskuzí vývojářů (která eskalovala během konference GUADEC 2008) a přechodem na GTK+ verze 3.0 byla nalezena shoda v otázce dalších verzí a GNOME 2.32 bylo přečíslováno na 3.0, princip rozlišování vývojových a stabilních vydání zůstal stejný. Vývoj proto v současné době směřuje k pročištění celé platformy od zastaralých součástí (jako libgnome, libgnomeprint…), které se dotkne a již dotýká velké části GNOME. Diskuze ohledně konkrétních změn je však stále otevřena a nelze vyloučit, že výsledek v podobě další verze bude od současného plánu ještě o něco odlišnější.\n\nVývoj by i tak měl být nadále především evoluční (se zachováním co největší zpětné kompatibility pro aplikace napsané pod GTK+ verze 2.x) spíše než revoluční, ač v nové verzi je použit „koncepčně odlišný“ GNOME Shell namísto klasického panelu a správce oken nebo nový způsob přístupu k dokumentům, GNOME Zeitgeist.\n\nGNOME 3 opustilo tradiční koncept desktopu ve prospěch GNOME Shellu. Tento krok vyvolal smíšené reakce od uživatelské komunity. Vzniklo několik nových cest, v čele s MATE, forkem GNOME verze 2.32 vystupujícím pod novým názvem. MATE si dalo za cíl zachovat tradiční GNOME 2 rozhraní při zachování kompatibility s GNOME 3. Jinou alternativou je prostředí Cinnamon, které nabízí vlastní variaci k prostředí GNOME Shell.\n\nV březnu roku 2013 bylo vydáno GNOME 3.8, které obsahuje, kromě rozhraní GNOME Shell, nový „klasický režim“, který obnovuje řadu funkcí, jako jsou známá menu Aplikace, Místa nebo přepínač ploch v dolní části obrazovky.\n\nGNOME je kritizováno pro přílišné zjednodušování a záměrné vypouštění pokročilých možností v zájmu o co nejjednodušší a co nejméně matoucí prostředí pro nezkušené uživatele. Rozhraní GTK aplikací je také kritizováno za některé funkce, jako například otevírací/ukládací dialogové okno.\n\nVeřejně známo bylo, že GNOME 2 (vytvořené pod knihovnou GTK+ 2) bylo výrazně náročnější a pomalejší než verze předchozí, aplikace v některých případech startovaly neúměrně pomalu. Během dalších stabilních vydání však byly učiněny kroky ke zvrácení tohoto stavu, výkon celého prostředí se do jisté míry zrychlil a náročnost se snížila. Tyto snahy také podporuje fakt, že GNOME/GTK+ se stalo předmětem zájmu některých firem na mobilním trhu a to přináší zpět do GNOME opravy zvyšující výkon a snižující náročnost, protože cílem projektů jako Openmoko je využití GTK+ a portování GTK+/GNOME aplikací na svá mobilní zařízení.\n\nČástečně se také na špatné pověsti v oblasti výkonu mohl podepsat fakt, že pro GNOME se objevilo velké množství témat vzhledu založených na rozličných, často nekvalitně napsaných, základech – gtk-engine. GTK-engine je pro GTK+/GNOME soubor funkcí, které nad daným postavená témata mohou využívat. Dokonce i ubuntulooks, jako výchozí stavební kámen témat distribuce Ubuntu, nebylo v některých funkcích příliš výkonným gtk-engine a například clearlooks gtk-engine je znatelně výkonnější.\n\nKomunita GNOME je, v porovnání s přímým „konkurentem“ KDE, menší. Vývojáři jsou z řad placených zaměstnanců firem jako Red Hat nebo Novell nebo z firem nějakým způsobem spojených s GNOME, například Openmoko, OpenedHand nebo Maemo.\n\nNejvětší část základny však tvoří dobrovolníci. Mezi uživateli spíše převládají méně zkušení a uživatelé, které nějakým způsobem GNOME oslovilo. Pokročilejší uživatelé totiž v mnoha případech dávají přednost KDE s jeho větší přizpůsobivostí nebo nějakému koncepčně odlišnému desktopovému základu, někdy s použitím některých GNOME/GTK aplikací. Uživatelé, kteří mají rádi GTK+, ale GNOME jim přímo nevyhovuje, si často oblíbí na knihovně GTK+ postavené Xfce.\n\nKaždoročně je na evropském kontinentu pořádána konference GUADEC (GNOME Users And Developers European Conference), jež se každý rok stěhuje do jiné země. Akci zastřešuje a organizuje GNOME UserGroup hostitelské země s podporou nadace GNOME. Přístup na konferenci je umožněn i široké veřejnosti a celá akce probíhá v přátelské a uvolněné atmosféře, kde cílem není jen seznámit účastníky s rozličnými tématy v přednáškách, ale také sblížit komunitu a umožnit osobní setkání mezi lidmi se zájmem o GNOME.\n\nProjekt GNOME je rozdělen do několika základních kategorií, aplikace, které jsou přímou součástí GNOME, GNOME Fifth Toe (Pátý prst GNOME – aplikace navíc), GNOME Extras (Další aplikace), GNOME Office (Kancelářské aplikace GNOME) a GNOME Infrastructure (Infrastruktura GNOME, především WWW aplikace používané projektem například k prezentaci na Internetu). Pro přímé součásti GNOME platí přísnější pravidla, než pro programy z ostatních skupin (aktivní vývoj, dodržování vývojového cyklu GNOME, dodržování GNOME User Interface Guidelines a pod.).\n\nDesktopové programy lze samozřejmě používat i v jiných prostředích jako třeba KDE, ale obecně jsou prezentovány jako „vlajkové lodě“ projektu:\n\n\n\n\n\n\n"}
{"id": "32662", "url": "https://cs.wikipedia.org/wiki?curid=32662", "title": "Žena", "text": "Žena\n\nŽena je dospělý člověk samičího pohlaví. Slovo žena se používá pro označení pohlaví člověka nebo role ve společnosti. Člověk opačného, tzn. samčího pohlaví je muž. Žena, která porodila dítě, je matka. Dítě samičího pohlaví je dívka, i když tento termín se užívá i pro mladé ženy.\n\nSymbol pro planetu Venuše se zároveň také používá v biologii pro označení samičího a tedy i ženského pohlaví. Je to stylizované znázornění zrcátka bohyně Venuše — kolečko s malým křížem (Unicode: ♀). Symbol reprezentuje také ženskost a ve středověké alchymii označoval také měď. Alchymisté vytvořili tento symbol z kolečka představujícího duši nad křížem znázorňujícím hmotu.\n\nJiž od pravěku měli muži a ženy rozdílnou roli ve společnosti. V lovecko-sběračských společnostech ženy měly téměř výhradně na starosti sbírání rostlinné potravy, kdežto muži lovili pro maso. Protože ženy tedy musely mít velmi dobré znalosti života rostlin, většina antropologů si myslí, že to byly ženy, které vedly neolitickou revoluci a staly se tak prvními průkopníky zemědělství.\n\nBěhem starověku a středověku se ženy staly většinou podřízenými ve vztahu k mužům a vykonávaly především práce spojené s udržováním domu a výchovou dětí. Výdělek zajišťoval především muž.\n\nBěhem 20. století většina zemí umožnila volební právo žen a změněné ekonomické podmínky v nich umožnily a podporovaly nezávislost žen. Ačkoli většina žen se stále stará o děti a domácnost, jejich role už není tak vyhraněná.\n\nV severských zemích ženy nikdy podřízené postavení vůči muži neměly. Staraly se o domácnost, což je důležitá úloha, a požívaly velkého uznání. Dodnes je ve Skandinávii velmi silná emancipace žen. Např. ve Švédsku v mnohých rodinách zůstává doma muž, stará se o děti a vaří, zatímco manželka se věnuje kariéře a vydělává peníze.\n\nZ pohledu biologie ženské pohlavní orgány zahrnují rozmnožovací systém, kdežto druhotné pohlavní znaky se vyvinuly jen pro přilákání partnera nebo výživu a výchovu dětí. Většina netransexuálních žen má ve 46. chromozomálním páru dva chromozomy X (karyotyp 46,XX), ale zhruba každá tisící má tři (47,XXX ) a jedna z 2 500 jen jeden (45,X).\n\nJen biologické faktory samotné neurčují, zda osoby jsou považovány, nebo se samy považují za ženy. Některé ženy mohou mít abnormální hormonální a chromozomální odlišnosti a jsou také ženy, které mohou být alespoň během prvního období jejich života bez typických ženských fyziologických znaků (srov. transsexualita a pohlavní identita).\n\nAčkoli se rodí méně žen než mužů (poměr je přibližně 1:1,05), žen je v dospělé populaci více (zhruba v poměru 1,04:1). Ženy mají menší úmrtnost, i v děloze, a žijí v průměru o pět let déle. Kromě toho, že muži všeobecně vykonávají během života mnohem těžší a rizikovější fyzickou práci než ženy (což má prokazatelně také velký vliv na vyšší úmrtnost mužů) to způsobuje i kombinace několika dalších faktorů:\n\nV celé světové populaci z biologických důvodů připadá poměr pohlaví 101,3 muže na každou stovku žen. V Česku (stejně jako ve většině Evropy) je však počet mužů menší než počet žen.\n\nJiž po první menstruaci je většina žen schopna otěhotnět a porodit dítě. Věda a odvětví lékařství, které se zabývá ženskými pohlavními orgány, se nazývá gynekologie. Menopauzy obvykle ženy dosáhnou kolem padesátého roku života, kdy jejich vaječníky přestanou produkovat estrogen a již nemohou otěhotnět.\n\nObecně ženy trápí tytéž nemoci jako muže, i když se vyskytuje několik nemocí, kterými trpí více nebo výhradně ženy a naopak (vlivem odlišné anatomie a fyziologie).\n\n\n"}
{"id": "32663", "url": "https://cs.wikipedia.org/wiki?curid=32663", "title": "Teplota vzplanutí", "text": "Teplota vzplanutí\n\nTeplota vzplanutí je nejnižší teplota, při které se za přesně definovaných podmínek vytvoří nad hladinou hořlavé kapaliny takové množství par, že jejich směs se vzduchem přiblížením plamene vzplane a ihned uhasne. V laboratorních podmínkách se pro stanovení užívá \"metoda otevřeného kelímku\" nebo \"metoda uzavřeného kelímku\". Při exaktních měřeních se vztahuje k atmosférickému tlaku 101 325 Pa.\n\nTeplota vzplanutí je kritériem pro zařazení hořlavých látek do tříd nebezpečnosti podle ČSN 65 0201.\n\nU tuhých hořlavých látek se určuje teplota vzplanutí FIT (flame ignition temperature), která je definována jako nejnižší teplota vzduchu, proudícího kolem vzorku, při které dojde působením vnějšího zápalného zdroje k zapálení směsi plynných produktů rozkladu. Pro její laboratorní určení se zpravidla užívá Setchkinova odporová pec.\n\n"}
{"id": "32665", "url": "https://cs.wikipedia.org/wiki?curid=32665", "title": "Teplota vznícení", "text": "Teplota vznícení\n\nTeplota vznícení je nejnižší teplota, při které se optimální směs par nebo plynů dané látky se vzduchem za předepsaných podmínek vznítí. Za vznícení se považuje začátek chemické reakce směsi plynu nebo páry se vzduchem za objevení otevřeného plamene (začátek hoření). Při stanovení teploty vznícení se vznícení vyvolá pouze působením tepla, nikoliv iniciačním zdrojem (plamenem nebo jiskrou).\n\nTeplota vznícení je kritériem pro zařazení látek do teplotních tříd podle ČSN 33 0371 za účelem správného provedení elektrických rozvodů v prostředí s nebezpečím výbuchu\n\nHodnota teploty vznícení má však i širší význam, neboť představuje teplotu, která je nebezpečná pro vznícení směsi hořlavých plynů nebo par i od jiných zdrojů, např. zahřáté části strojů, tepelné výměníky a rozvody.\n\nNutnost znalosti této teploty lze ilustrovat například těmito údaji:\n\nTeplota vznícení se může vlivem různých materiálů, ve srovnání s laboratorními podmínkami zkoušky, značně měnit. Například hydrazin s teplotou vznícení 270 °C se může ve zkorodovaném ocelovém potrubí vznítit i za běžné teploty.\n\nU tuhých hořlavých látek se určuje teplota vznícení SIT \"(self ignition temperature\"), která je definována jako nejnižší teplota vzduchu, proudícího kolem vzorku, při které dojde k samostatnému zapálení vzorku nebo produktů jeho rozkladu bez přítomnosti vnějšího zápalného zdroje. Pro její laboratorní určení se zpravidla užívá Setchkinova odporová pec.\n\nhttps://web.archive.org/web/20121201113658/http://sdh-olesnik.blog.cz/1102/teplota-vzniceni\n"}
{"id": "32668", "url": "https://cs.wikipedia.org/wiki?curid=32668", "title": "ISO 3166-2:NP", "text": "ISO 3166-2:NP\n\nKódy ISO 3166-2 pro Nepál identifikují 7 provincií, 5 rozvojových regionů a 14 administrativních zón (stav v roce 2018). První část (NP) je mezinárodní kód pro Nepál, druhá část sestává ze dvou písmen identifikujících zónu či jednoho písmene identifikujícího region.\n\n NP-1 Centrální rozvojový region\n\n NP-P1 Provincie 1\n\n NP-BA Bagmati\n\n"}
{"id": "32672", "url": "https://cs.wikipedia.org/wiki?curid=32672", "title": "Kauza katarského prince", "text": "Kauza katarského prince\n\nHámid bin Abdal Sání je člen vládnoucí rodiny Státu Katar, který byl od září 2004 v České republice zhruba rok vazebně stíhán za pohlavní zneužívání, ohrožování výchovy mládeže a kuplířství, jehož se dopustil opakovaným souložením s nezletilými dívkami v Praze. Podle obžaloby zneužil celkem 16 dívek, přičemž čtyřem z nich dosud nebylo 15 let.\n\n4. dubna 2005 rozhodl ministr spravedlnosti České republiky JUDr. Pavel Němec o předání trestního stíhání do Kataru. To zdůvodňoval hlavně tím, že byl shromážděn dostatek důkazů, na jejichž základě bude moci katarský soud řízení uzavřít. Obvyklá příčina předání trestního řízení - trestněprávní účelnost předání - nebyla dána, neboť Sání byl držen ve vazbě na území České republiky a veškeré důkazy jeho trestné činnosti se nacházely na území České republiky. Ministerstvo zahraničních věcí České republiky opakovaně popřelo, že by za předáním stály diplomatické důvody, a rovněž další argument ze strany ministra spravedlnosti, podle nějž k předání došlo za účelem získání tzv. záruky vzájemnosti ze strany Kataru (Katar slíbil, že v budoucnu vyhoví obdobné žádosti českého orgánu o předání trestního stíhání českého občana z Kataru do České republiky) postrádá opodstatnění, neboť podle § 447 českého trestního řádu o předání řízení z ciziny do České republiky žádá vždy stát, který proces vede, nikoliv stát, který jej má převzít. V České republice tedy neexistuje orgán, který by měl k odeslání takové žádosti pravomoc.\n\nPřípad vyústil do medializovaných sporů mezi ministrem spravedlnosti JUDr. Pavlem Němcem a nejvyšší státní zástupkyní Mgr. Marií Benešovou, podporovanou laickou i právní veřejností, zda ministr může předat trestní stíhání do Kataru bez souhlasu soudu.\n\nHámid bin Abdal Sání byl 30. května 2005 nepravomocně odsouzen ke dvěma a půl letům odnětí svobody, ale Nejvyšší soud rozhodl 22. srpna že Ministerstvo spravedlnosti může jakékoliv trestní řízení vedené vůči cizinci předat do ciziny i bez souhlasu či stanoviska procesního soudu. Sání byl následně propuštěn z vazby a dobrovolně odcestoval do Kataru, kde mu byl odebrán pas a byl držen 8 dní ve vazbě, poté několik měsíců vyšetřován Generální prokuraturou státu Katar. Prokuratura si vyžádala kompletní spis případu přeložený do arabštiny, který byl vyhotoven (překlad stál přes 700 tisíc korun) a předán českou stranou v květnu 2006.\n\nBývalý ministr Pavel Němec byl kvůli vydání vyšetřován policií, která ho podezírala z trestného činu zneužití pravomoci veřejného činitele, když potají vyjednával se zástupci Kataru o tomto vydání. Státní zástupce věc na podzim 2005 odložil. Podezření bylo znovu prověřováno začátkem roku 2007 z iniciativy nejvyšší státní zástupkyně Renáty Vesecké, bylo však opět odloženo.\n\nV lednu 2007 katarský generální prokurátor rozhodl o ukončení stíhání. Odůvodnil to tím, že již samotné útrapy, kterými byl obžalovaný postižen svým vyšetřováním, vězněním, soudem a odsouzením v České republice a následným držením a vyšetřováním v Kataru, dostačují k tomu, aby obžalovaný činy, ze kterých byl obžalován, v budoucnosti neopakoval. České straně byla tato informace sdělena až v březnu 2008.\n\nMěstský soud v Praze v dubnu 2009 rozhodl o zahájení odvolacího řízení a nařídil jednání na prosinec 2009, kvůli předpokládaným potížím s doručením předvolání Sánímu.\n\nV lednu 2013 po amnestii prezidenta Klause Obvodní soud pro Prahu 2 trestní stíhání zastavil. Princův obhájce Josef Lžičař chtěl dosáhnout také zrušení mezinárodního zatykače vydaného před dvěma roky.\n\nNásledně Městský soud v Praze dospěl k závěru, že amnestie se nevztahovala na všechny skutky prince, a proto nařídil Obvodnímu soudu pro Prahu 2 nové projednání případu.\n\n"}
{"id": "32673", "url": "https://cs.wikipedia.org/wiki?curid=32673", "title": "Jad vašem", "text": "Jad vašem\n\nJad vašem je památník obětí a hrdinů holokaustu v Izraeli. Založen byl v roce 1953 na základě zákona izraelského parlamentu - Knesetu.\n\nJméno památníku pochází z biblického verše: „Že dám jim v domě svém a mezi zdmi svými \"místo, a jméno\" (hebr. \"jad va-šem\") lepší nežli synů a dcer. Jméno věčné dám jim, kteréž nebude vyhlazeno.“ (Izaiáš 56:5). Možný překlad a význam v kontextu \"jad v(a) šem\" je též \" ukaž (jad - prst, resp. ukazovátko při čtení Tóry) na jméno\". Taktéž \"šem\" v tomto kontextu znamená také \"oznamuj, slyš\". Talmudický význam tkví v důležitosti věčného zachování jména.\n\nPamátník je umístěn v Jeruzalémě, na hoře \"Har ha-Zikaron\" (Hoře Pamatování). Jde o rozsáhlý komplex budov, pomníků a soch. Posláním památníku je dokumentovat historii židovského národa v období holokaustu, uchování památky na šest miliónů židovských obětí tohoto období a v neposlední řadě také předávání odkazu holokaustu dalším generacím. Při památníku byla v březnu 1963 zřízena \"Komise pro rozpoznávání spravedlivých\", vedená nejvyšším Izraelským soudem, která uděluje titul Spravedlivý mezi národy lidem, kteří prokazatelně přispěli k záchraně Židů před holokaustem.\n\nSoučástí památníku je největší a nejobsáhlejší archiv dokumentů o holokaustu na světě. Je v něm shromážděno více než 62 miliónu stran dokumentů, přes 267 tisíc fotografií a několik tisíc dokumentárních filmů.\n\nV areálu se také nachází knihovna zabývající se holokaustem ve světě. V knihovně je přes 86 000 knih a téměř 4 000 periodik. Knihovní fond je ve velkém množství světových jazyků, nejvíce jsou zastoupena díla v němčině, angličtině a hebrejštině. Významný podíl děl je také ve francouzštině, polštině, jidiš a ruštině.\n\nAreál se nachází v Jeruzalémském lese na západním svahu Herzlovy hory (\"hoře vzpomínek\"), 804 m (2638 ft) nad hladinou moře.\n\n15. března 2005 bylo otevřeno nové \"Muzeum historie holokaustu\". Má tvar dvou trojúhelníkových hranolů postavených z hrubých betonových zdí na ploše více než 4 200 m. Část výstavních prostor je umístěna v podzemí. V 10 pavilónech jsou představeny různé kapitoly holokaustu.\n\nExpozice prezentuje holokaust ze židovské perspektivy se zdůrazněním na jednotlivé osudy obětí, které tak vystupují z anonymity statistik. Vystaveny jsou zde osobní věci obětí, jsou zde prezentována svědectví lidí, kteří holokaust přežili. V muzeu jsou použity nejmodernější multimediální technologie.\n\nToto muzeum je věnováno uměleckým dílům vzniklých v období holokaustu a děl novodobých s tematikou holokaustu.\n\nVe Dvoraně jmen jsou uchovávány \"Stránky svědectví\". Jde o symbolické náhrobní kameny, na kterých jsou vyryta jména a životopisné údaje miliónů obětí holokaustu. Památník slouží především k tomu, aby se na oběti nevzpomínalo jako na neosobní čísla, ale na jako jedinečné lidské osoby s vlastním osudem.\n\n\"Pamětní dvorana\" byla postavena jako připomínka všech Židů, kteří zahynuli v koncentračních táborech. Tvoří jí jediná budova připomínající krematorium. V podlaze jsou vyryta jména táborů smrti osvětlovaná věčným ohněm. Je zde také uložena krypta s popelem obětí. \"Pamětní dvorana\" je nejčastějším místem pietních akcí v Jad vašem.\n\n\"Památník dětí\" připomíná jeden a půl miliónu dětí, které byly zavražděny během holokaustu. Je vytesán do podzemní jeskyně osvětlené pouze svíčkami, které se podle židovské tradice zapalují na počest mrtvých. Jejich světlo se odráží od řady zrcadel a vytváří tak iluzi miliónů hvězd. V tomto pochmurném prostředí je neustále čten seznam jmen zavražděných dětí, jejich věk a původ.\n\nNa ploše 21 hektarů jsou v jeruzalémských skalách vytesána jména více než 5 000 obcí z celého světa, v nichž žily židovské komunity, zničené za holokaustu.\n\nV Zahradě spravedlivých je umístěna \"Zeď spravedlivých\", kde jsou vytesána jména všech lidí, jimž byl udělen titul \"Spravedlivý mezi národy\". Celá řada nositelů tohoto titulu má v Zahradě spravedlivých - v \"Aleji spravedlivých\" - svůj strom. V \"Aleji spravedlivých\" a v jejím okolí je vysazeno více než 2 000 stromů.\n\nNa konci kolejí, vybíhajících nad okraj propasti, stojí symbol transportů smrti - dobytčí vůz Německé říšské dráhy.\n\n\n"}
{"id": "32674", "url": "https://cs.wikipedia.org/wiki?curid=32674", "title": "Bílá Hora (Praha)", "text": "Bílá Hora (Praha)\n\nBílá Hora () je místní název a čtvrť v Praze, v jejíž severní části se nachází velká část návrší Bílá hora včetně jeho vrcholu o nadmořské výšce 381 m. Čtvrť nesoucí jméno podle tohoto návrší je známa především tím, že se zde 8. listopadu 1620 odehrála bitva na Bílé hoře.\n\nBitva na Bílé hoře trvala přibližně 2 hodiny, účastnilo se jí 48 000 bojovníků a znamenala faktický konec českého stavovského povstání. V té době už existoval letohrádek Hvězda, který je dnes asi nejznámější kulturní památkou Bílé Hory. V době pobělohorské byl na Bílé hoře založen klášter servitů a postupně vybudován poutní areál při kostele Panny Marie Vítězné.\n\nK Praze byla čtvrť připojena v 60. letech, ještě před druhou světovou válkou v roce 1937 sem ale byla zavedena tramvajová trať a z urbanistického hlediska si Bílá Hora téměř zachovala tehdejší podobu, nebylo zde vystavěno žádné sídliště a kromě přípojky na úsek 517 pražského okruhu, tudy nevede dálnice. Před válkou se zde také, poblíž Vypichu, konaly každoroční vojenské přehlídky, které přehlížel prezident Tomáš Garrigue Masaryk na koni. \n\nV dubnu 2015 byla otevřena prodloužená linka A Pražského metra, do stanice Nemocnice Motol ve svahu u Motolské nemocnice. V další fázi (původně plánováno na rok 2017) by měla vzniknout přímo stanice Bílá hora, situovaná přibližně na místě dnešní tramvajové smyčky.\n\nOkolí vrcholu návrší je součástí katastrálního území Ruzyně (k Praze připojena 1. července 1960, nyní městská část Praha 6), jižní část čtvrti Bílá Hora patří do katastrálního území Řepy (k Praze připojeny k 1. lednu 1968, nyní městská část Praha 17).\n\nBílá Hora je čtvrtí rodinných domků a vil. Je ohraničena ze severu oborou Hvězda (patřící do Liboce), z jihu zalesněným svahem směrem k Motolu, kde jsou zahrádky. Na východě směrem k centru je velká pláň Vypich a na západě vilová zástavba plynule přechází ve staré Řepy. Středem celé Bílé Hory vede Karlovarská ulice, která již nevyhovuje současnému dopravnímu ruchu, navíc velmi negativně působí na životní prostředí. V budoucnu má být nahrazena čtyřproudou komunikací. Na MHD je Bílá Hora napojena tramvajemi a autobusy. V sousedství tramvajového a autobusového obratiště Bílá Hora stojí poutní kostel Panny Marie Vítězné.\n\n\n"}
{"id": "32677", "url": "https://cs.wikipedia.org/wiki?curid=32677", "title": "Canary Wharf", "text": "Canary Wharf\n\nCanary Wharf, spadající do městského obvodu Tower Hamlets, je velké finanční centrum v Londýně, ležící na Isle of Dogs (Ostrov psů), v bývalých londýnských docích (Docklands).\n\nCanary Wharf je novodobý následník londýnského City. Nacházejí se na něm do nedávna tři nejvyšší budovy Velké Británie: 1 Canada Square (235 m, můžeme se také setkat s názvem \"Věž Canary Wharf\"); HSBC Tower (200 m) a Citigroup Centre (200 m).\n\nCanary Wharf bylo původně sídlem mnoha skladů se zbožím, které sloužily pro potřeby nedalekých doků. První zmínka o Ostrově psů, na němž se Canary Wharf nachází (ačkoli Ostrov psů je ve skutečnosti poloostrov), je na mapě z roku 1588; odkud toto jméno ve skutečnosti pochází, však není známo. Spekuluje se, že má svůj původ v době, kdy král Jindřich VIII. používal tento poloostrov jako výběh pro své psy. V 60. letech 20. století však zdejší přístavy začaly upadat.\n\nV roce 1981 se vláda Margaret Thatcherové rozhodla revitalizovat 21 km² londýnských doků a založila London Docklands Development Corporation (LDDC). Hlavním cílem této společnosti bylo vybudovat zde infrastrukturu pro lehký průmysl. Největší plochu v této době vlastnila filmová studia Limehouse studios.\n\nV roce 1984 byl Michael von Clem, ředitel investiční banky Credit Suisse First Boston, na návštěvě doků, když hledal pro svého klienta vhodné místo pro výstavbu nové továrny na zpracování potravin. V té té době také už věděl, že londýnské bankovní City je přeplněné a poněkud zastaralé pro zavádění nových bankovních systémů – a při návštěvě doků zjistil, že Ostrov psů by mohlo být vhodné místo pro další výstavbu.\n\nSpojil se tak se svým konkurentem z Morgan Stanley, který podpořil jeho názor, že v budoucnu bude zapotřebí velký projekt se stavbami pro velké množství lidí. Shodli se také, že pro propojení se zbytkem města bude zapotřebí vybudovat novou linku londýnského metra. Po krátké době zveřejnili své plány, ale po výměně vedení v obou bankovních domech se na tyto plány brzy zapomnělo, zvláště pak po zrušení plánu i na výstavbu nové linky metra.\n\nProjekt na výstavbu nového finančního centra však koupila kanadská společnost Olympia and York a ta se ho také rozhodla uskutečnit. Výstavba Canary Wharf započala v roce 1988, první fáze projektu byla dokončena roku 1992.\nSpolečnost Olympia & York se také zavázala, že uhradí polovinu nákladů na prodloužení linky metra Jubilee Line.\n\nZhroucení trhů s nemovitostmi přišlo jako blesk z čistého nebe roku 1990. Poptávka po nových prostorách vymizela a kvůli platební neschopnosti společnosti Olympia & York se nezačalo ani s výstavbou nové linky metra. Výstavba se zastavila a budovy přešly pod nucenou správu. Správci také vypnuli veškeré osvětlení na nepoužívaných patrech One Canada Square, čímž se vyskytl zajímavý pohled na z půlky viditelně prázdné budovy na londýnském obzoru.\n\nOne Canada Square se svou horní půlkou v temnotách stála jako symbol katastrofy, která postihla nejen Canary Wharf, ale i celý britský trh s nemovitostmi.\n\nV prosinci 1995 se mezinárodní společenství, založené mimo jiné bývalými vlastníky Olympia & York, rozhodlo odkoupit celý projekt. V té době v Canary Wharf pracovalo přibližně 13 000 lidí a více než polovina kanceláří byla stále prázdná.\n\nZřejmě opravdová záchrana přišla až s obnovením výstavby linky metra Jubilee Line, kterou si prosadila britská vláda (mimo jiné i proto, že pár set metrů severně od Canary Wharf leží další londýnský symbol, ležící přímo na nultém poledníku a asi kilometr od observatoře v Greenwichi, hala Millennium Dome). Od této chvíle už začalo být Canary Wharf vnímán jako skutečná alternativa k tradičním kancelářím v centru Londýna. Do dnešního dne byl celý plán výstavby uskutečněn a na Canary Wharf už dokonce začínají docházet místa pro stavbu dalších budov. Ve dne zde pracuje cca 70 000 lidí (rok 2005) a Canary Wharf Company se stala největším britským obchodníkem s nemovitostmi.\n\nNa Canary Wharf mají svá zastoupení nejen bankovní domy, jako např. Bank of America, Barclays, Citigroup, HSBC, Lehman Brothers, Morgan Stanley, ale v nejnovější době se sem stěhují i mediální společnosti, jako např. noviny \"The Telegraph\", \"The Independent\", agentura Reuters a noviny \"Daily Mirror\". Zřejmě díky mnoha lidem, pracujícím zde ve dne, zde vzniklo i mnoho obchodů.\n\nZ Canary Wharf vede do centra města linka metra Jubilee Line, otevřená v roce 2000, se stanicí shodného jména Canary Wharf a linka tzv. příměstského metra Docklands Light Railway (DLR), otevřeného v roce 1991. V prosinci roku 2005 by se mělo DLR prodloužit až na letiště London City.\n\n\n"}
{"id": "32679", "url": "https://cs.wikipedia.org/wiki?curid=32679", "title": "Jakobovy lípy", "text": "Jakobovy lípy\n\nJakobovy lípy jsou památné stromy u Bochova, jihovýchodně od Karlových Var. Skupina pěti lip malolistých (\"Tilia cordata\") roste u barokního kostela svatého Jakuba, asi 1 km jihozápadně od centra města na území zaniklé vsi Krosnov. Kmeny lip mají obvod 440, 393, 453, 366 a 542 cm (měření 2004). Stromy jsou chráněny od roku 2005 pro svůj vzrůst.\n\n\n"}
{"id": "32682", "url": "https://cs.wikipedia.org/wiki?curid=32682", "title": "Michal Viewegh", "text": "Michal Viewegh\n\nMichal Viewegh (* 31. března 1962 Praha) je český spisovatel a publicista.\n\nJe držitelem prestižní Ceny Jiřího Ortena z roku 1993 a je nejprodávanějším českým spisovatelem, s více než milionem výtisků.\n\nPřežil prasknutí aorty. Patří mezi osobnosti českého společenského života, které se soudí s bulvárním tiskem o odškodnění.\n\nMatka Michala Viewegha je právnička, otec byl inženýr-chemik, později starosta Sázavy. \n\nV roce 1980 maturoval na gymnáziu v Benešově. Nedokončil studium ekonomie na VŠE, ale vystudoval češtinu a pedagogiku na Filozofické fakultě Univerzity Karlovy, kde studium dokončil roku 1988. \n\nJiž od začátku svého studia v roce 1983 publikoval povídky v \"Mladé frontě\". Po dokončení vysoké školy se krátce věnoval vystudovanému oboru, učil na základní škole v Praze 5 – Zbraslavi, ale už v roce 1993 učitelské povolání opustil. Stal se na dva roky redaktorem v nakladatelství \"Český spisovatel\", pak definitivně spisovatelem z povolání.\n\nKromě románů je i autorem literárních parodií (\"Nápady laskavého čtenáře\", 1993). V roce 1993 mu byla udělena prestižní Ceny Jiřího Ortena.\n\nJe prvním českým spisovatelem, který si vyzkoušel psaní románu spolu se čtenáři na Internetu v díle \"Blogový román Srdce domova\", který je zároveň otevřenou školou tvůrčího psaní, vznikající mezi srpnem a prosincem roku 2009. Michal Viewegh však přiznává, že spisovatelství je osamělé povolání, při kterém tráví s počítačem i 10 hodin sám.\n\nDne 10. prosince 2012 mu praskla aorta, ležel v IKEM, jeho stav byl stabilizován. \nPoté se rehabilitoval na klinice Malvazinky. \nUvádí, že trpí melancholií a výpadky paměti. Tato událost mu pomohla si uvědomit relativitu některých problémů: \"„Dívám se do zahrady a najednou se vnitřně zklidním a připomenu si, že 90 % lidí s prasklou aortou nepřežije. Už nesleduju kritiku, bulvár ani politiku. Nenakupuju, nic nesháním.\"\"\n\nMichal Viewegh má dva bratry. Josef Viewegh je režisér a producent. \n\nMichal Viewegh byl dvakrát ženatý, nejdřív s Jaroslavou roz. Mackovou do roku 1996, později si v roce 2002 vzal Veronikou Vieweghovou, roz. Kodýtkovou. Má tři dcery, Michaelu (*1983), Sáru (*2003) a Barboru (*2005). Většinu života žije v Sázavě. V roce 2015 se rozvedl.\n\n\n\n\n\n\n\n\n\nMichal Viewegh bojuje s bulvárním tiskem dlouhodobě soudní cestou kvůli svému právu na ochranu osobnosti a právu na přiměřené zadostiučinění za zveřejňování nepravdivých a difamačních informací.\nSpolečně s hercem Markem Vašutem iniciovali v roce 2009 petici proti nevybíravým praktikám českého bulváru – \"Vzkaz bulváru a výzva kolegům\". Připojila se k ní řada významných umělců.\n\nV roce 2012 uznal Ústavní soud ČR jeho stížnost, že odškodnění ve výši 200 tis. korun není dostatečné za porušení jeho práva na respekt k lidské důstojnosti a právo na respekt k soukromému životu. Žaloval deník \"Aha!\" za článek \"\"Má tajnou milenku\"\" a další takové publikované dne 5. prosince 2004.\n\n\n\n"}
{"id": "32688", "url": "https://cs.wikipedia.org/wiki?curid=32688", "title": "Lípy nad Malou farářkou", "text": "Lípy nad Malou farářkou\n\nLípy nad Malou farářkou (vyhlášené jako Lípa nad Malou farářkou 1 a Lípa nad Malou farářkou 2) jsou památné stromy v Sušici. Dvě lípy malolisté (\"Tilia cordata\") rostou u křížku na svahu nad bývalými kasárnami. Jejich kmeny mají obvod 324 a 315 cm, koruny dosahují do výšky 28 m (měření 2003). Lípy jsou chráněny od roku 2003 pro svůj vzrůst, jako krajinná dominanta a součást památky.\n\n"}
{"id": "32689", "url": "https://cs.wikipedia.org/wiki?curid=32689", "title": "Erich von Tschermak", "text": "Erich von Tschermak\n\nErich von Tschermak-Seysenegg (; 15. listopadu 1871 – 11. října 1962) je jedním ze tří znovuobjevitelů Mendelových zákonů dědičnosti. Aplikací těchto zákonů, objevených při pokusech s křížením hrachu, se stal průkopníkem aplikované genetiky.\n\nNarodil se ve Vídni v roce 1871 jako třetí dítě v rodině s dlouhou vědeckou tradicí (jeho děd byl profesorem botaniky, jeho otec profesorem mineralogie). Kořeny jeho rodiny, jak už příjmení napovídá sahají na Moravu. Studoval agronomii na Vídeňské univerzitě, doktorát získal na Univerzitě Halle-Wittenberg. V roce 1898 začíná své pokusy s křížením hrachu. Své výsledky publikuje v roce 1900 podobně jako Carl Erich Correns a Hugo De Vries, avšak nezávisle na nich. Celý svůj život se věnoval šlechtitelství zemědělských rostlin a zakládání šlechtitelských stanic. Za dobu svého působení získal šestkrát titul „Dr. h. c.“ (Čestný doktorát). Stal se členem mnoha akademií a jiných vědeckých institucí.\n\nUmírá 11. října 1962, jedenáct měsíců po svých devadesátých narozeninách.\n\n"}
{"id": "32691", "url": "https://cs.wikipedia.org/wiki?curid=32691", "title": "Kazaň", "text": "Kazaň\n\nKazaň ( , ) je administrativním a kulturním centrem Tatarstánu a jedním z největších měst v Rusku. Zároveň je střediskem Povolžského federálního okruhu a Povolžského ekonomického rajónu. Nachází se v evropské části Ruské federace na levém břehu řeky Volhy (a na jejím soutoku s Kazankou). Zachovalo se zde mnoho stavebních památek včetně Kazaňského kremlu. Žije zde obyvatel, převážně Tataři a Rusové.\n\nKazaň založili údajně Povolžští Bulhaři, ačkoliv se o tom spekuluje, a to v době někdy mezi 11. a 13. stoletím. Jedním z nejstarších nálezů v Kazani byla česká mince z jedenáctého století se zobrazením svatého Václava, kterou našli během vykopávek v Kazaňském kremlu. Svoje vlastní mince začali v Kazani razit až v roce 1408. Z této doby pochází první stavby místního kremlu. V tomto období mělo město význam jako zastávka obchodníků na cestě ze Skandinávie do dnešního Íránu. Vznikl zde bazar, který se stal centrem obchodu v celé oblasti; hlavně s nábytkem. Po zničení Zlaté hordy v 15. století se zde postupně zformoval Kazaňský chanát, který bohatl. Jeho centrum – Kazaň velmi prosperovalo. Byla opravena citadela a posíleno opevnění. V roce 1487 se Rusové pokoušeli Kazaň dobýt, ale neúspěšně.\n\nTeprve Ivan Hrozný v polovině 16. století Kazaň úspěšně připojil k Rusku. Byl ustanoven nový správce města – kníže Alexandr Gorbatyj Šujskij, za jehož vlády byli mnozí Tataři zabiti, obráceni násilně ke křesťanství a nakonec vystěhováni na místo vzdálené 50 km od města. V Kazani samotné byly zbořeny všechny mešity a paláce patřící Tatarům. O několik let později, v roce 1579, navíc vypukl velký požár. Po něm byl opět obnoven Kazaňský chanát, tentokrát už i s pomocí samotných Rusů. Roku 1612 byla ale jeho nezávislost zrušena, a to ruským nacionalistou Kuzmou Mininem. Toto období pro nás zůstává zatím nejasné, není o něm mnoho informací.\n\nV roce 1708 byl Kazaňský chanát zrušen celý a přeměněn na gubernii. To se událo v době Petra Velikého. Po jeho návštěvě se v Kazani začaly vyrábět lodě pro Kaspickou flotilu. Na konci 18. století, v roce 1774, vypuklo povstání pohraničníků a Rolníků vedené donským kozákem Jemeljanem Pugačovem, při němž bylo město téměř zničeno. Naštěstí pak bylo za vlády Kateřiny Veliké rychle obnoveno. Byl zde povolen islám, přesto však diskriminace Tatarů neskončila. Na začátku 19. století tak už na Kazaňské státní univerzitě mohli tisknout Korán a začal rozvoj města.\n\nKe sklonku 19. století se město stalo průmyslovým centrem středovolžské oblasti, kam se stěhovali lidé za prací. Roku 1875 byla ve městě zřízena koňská dráha, kterou v roce 1899 nahradila elektrická tramvaj. Pravomoci Tatarů po revoluci v roce 1905 neustále rostly, Tataři získali kulturní autonomii a město se stalo jejich kulturním centrem. Začaly se objevovat první noviny v tatarštině a vzniklo tatarské divadlo.\n\nV noci z 6. na 7. srpna 1918 obsadili město českoslovenští legionáři a převzali zlatý carský ruský poklad. Město drželi 44 dní než ustoupili bolševické přesile. \n\nPo revoluci a občanské válce mezi lety 1917 a 1919 zde bolševická moc ustanovila Tatarskou autonomní sovětskou socialistickou republiku. Tehdy zde žilo přibližně 200 000 lidí, město bylo středem náboženských aktivit v celé oblasti. V rámci komunistického protináboženského boje tak byla uzavřena a zničena většina kostelů a mešit, stejně jako v celém SSSR. Během 2. světové války sem, jako i do jiných měst v Povolží a v okolí Uralu, byly přestěhovány závody na válečnou výrobu (výroba tanků a letadel), ve městě tak dodnes funguje např. Kazaňský vrtulníkový závod. Město rychle rostlo; zatímco pětisettisícovou hranici překonalo až v 50. letech, o zhruba dalších třicet let později se Kazaň stává již městem milionovým. Na jeho okraji vyrostlo mnoho panelových sídlišť.\n\nPo pádu sovětského impéria se v Kazani opět začala rozvíjet tatarská kultura, stavěly se nové mešity a kostely. Centrum města prošlo rozsáhlou rekonstrukcí. Roku 2005 byla v Kazaňském kremlu otevřena u výročí tisíc let od založení města mešita Kul Šerif, svého času největší mešita v Rusku. Místní kreml je symbolem státnosti celého Tatarstánu. K tisíciletí existence města bylo slavnostně otevřeno také nové metro.\n\n\n"}
{"id": "32693", "url": "https://cs.wikipedia.org/wiki?curid=32693", "title": "Ekvinokcium", "text": "Ekvinokcium\n\nEkvinokcium (nebo také epocha) je astronomický pojem, označující okamžik v čase, ke kterému je zafixována soustava souřadnic, především rovníkových souřadnic 2. druhu, v níž se popisují polohy nebeských objektů (hvězd, galaxií, okamžité polohy planet a jiných objektů na obloze), tedy jejich souřadnice (rektascenze a deklinace), případně veličiny ze souřadnic odvozené (např. hodnoty vlastního pohybu hvězd nebo elementů dráhy). Nutnost uvádět při přesných měřeních nebeských souřadnic ekvinokcium je dána skutečností, že v důsledku precese se posouvá jak výchozí bod rovníkových souřadnic 2. druhu, tj. jarní bod, ročně o 20,26\" proti pohybu Slunce mezi hvězdami, tak v důsledku precese a nutace se periodicky mění s amplitudou ±23,5° a periodou 25 800 roků (tzv. platónský rok) orientace zemské osy a tím i roviny rovníku, která je druhým výchozím opěrným bodem zmíněné soustavy souřadnic. Proto se v průběhu času pomalu mění orientace os souřadné soustavy vůči hvězdnému pozadí a mění se i hodnoty v ní uváděných souřadnic.\n\nU souřadnic hvězd je ekvinokcium obvykle udáváno pro počátky roků 1950 nebo (od roku 1975) pro počátek roku 2000 (označováno J2000,0). U efemerid planet v hvězdářských ročenkách se obvykle udávají souřadnice vztažené k počátku příslušného kalendářního roku, což je pro pozorovatele planet a jiných těles Sluneční soustavy výhodnější.\n\nPůvodní význam latinského slova \"ekvinokcium\" je \"rovnodennost\". Přenáší se na zde popsaný astronomický pojem v souvislosti s tím, že jarní bod je definován jako místo na ekliptice, ve kterém se nachází Slunce v okamžiku jarní rovnodennosti.\n"}
{"id": "32698", "url": "https://cs.wikipedia.org/wiki?curid=32698", "title": "Dělení grafu", "text": "Dělení grafu\n\nV teorii grafů je dělení grafu G takový graf, který vznikne z G posloupností operací \"dělení hrany\".\n\nNechť G = (V, E) je graf, formula_1 a formula_2\nProvedeme-li dělení hrany \"e\", vznikne graf G', formula_3\n"}
{"id": "32699", "url": "https://cs.wikipedia.org/wiki?curid=32699", "title": "ISO 3166-2:OM", "text": "ISO 3166-2:OM\n\nKódy ISO 3166-2 pro Omán identifikují 11 guvernorátů (stav v listopadu 2015). První část (OM) je mezinárodní kód pro Omán, druhá část sestává ze dvou písmen identifikujících region.\n\n OM-BJ Jižní al-Batína\n\n"}
{"id": "32701", "url": "https://cs.wikipedia.org/wiki?curid=32701", "title": "Chromatická aberace", "text": "Chromatická aberace\n\nChromatická aberace (též chromatická vada nebo barevná vada) je barevná vada čočky, i složitější optické soustavy čoček (např. objektivu), způsobená závislostí ohniskové vzdálenosti čoček na vlnové délce světla. Fyzikální podstatou tohoto jevu je závislost indexu lomu u všech průhledných látek na vlnové délce. Čočky pak lámou světlo každé barvy jinak (záření dlouhovlnné, tedy červené, nejméně, krátkovlnné, tedy fialové, nejvíce), což se na snímku projeví jako barevné lemování ostrých přechodů mezi světlem a stínem.\n\nVšeobecně se dá říci, že vhodnou kombinací dvou k sobě nepřiléhajících čoček a to i z stejného optického materiálu lze sestavit takovou optickou soustavu, u které je pro dvě zvolené vlnové délky (obvykle pro červenou a modrou barvu) celková efektivní ohnisková vzdálenost stejná; v takovém případě hovoříme o \"achromatické soustavě\" (objektivu).\n\nProtože moderní zoomové objektivy obsahují velké množství čoček, je u nich chromatická vada (zvláště na okrajích snímku) výrazným problémem. Pro její kompenzaci se proto do objektivů přidávají speciální elementy:\n"}
{"id": "32702", "url": "https://cs.wikipedia.org/wiki?curid=32702", "title": "ISO 3166-2:PK", "text": "ISO 3166-2:PK\n\nKódy ISO 3166-2 pro Pákistán identifikují 4 regiony, 2 oblasti Kašmíru spravované Pákistánem, 1 federálního území hlavního města (stav v roce 2019). První část (PK) je mezinárodní kód pro Pákistán, druhá část sestává ze dvou písmen identifikujících region nebo teritorium.\n\n PK-BA provincie Balúčistán (Kvéta)\n"}
{"id": "32704", "url": "https://cs.wikipedia.org/wiki?curid=32704", "title": "ISO 3166-2:PL", "text": "ISO 3166-2:PL\n\nKódy ISO 3166-2 pro Polsko identifikují 16 vojvodství (stav v roce 2015). První část (PL) je mezinárodní kód pro Polsko, druhá část sestává ze dvou číslic identifikujících vojvodství.\n\n PL-02 Dolnoslezské (Dolnośląskie, Wrocław)\n\n"}
{"id": "32705", "url": "https://cs.wikipedia.org/wiki?curid=32705", "title": "ISO 3166-2:QA", "text": "ISO 3166-2:QA\n\nKódy ISO 3166-2 pro Katar identifikují 8 oblastí (stav v roce 2017). První část (QA) je mezinárodní kód pro Katar, druhá část sestává ze dvou písmen identifikujících region.\n\n QA-DA Dauhá\n\n"}
{"id": "32707", "url": "https://cs.wikipedia.org/wiki?curid=32707", "title": "ISO 3166-2:SB", "text": "ISO 3166-2:SB\n\nKódy ISO 3166-2 pro Šalomounovy ostrovy identifikují 9 provincií a hlavní město (stav v roce 2015). První část (SB) je mezinárodní kód pro Šalomounovy ostrovy, druhá část sestává ze dvou písmen identifikujících provincii.\n\n SB-CE Centrální provincie\n\n"}
{"id": "32708", "url": "https://cs.wikipedia.org/wiki?curid=32708", "title": "Bejrút", "text": "Bejrút\n\nBejrút ( \"Bajrút\", \"\") je hlavní a největší město Libanonské republiky. Podle posledních předpokladů z roku 2007 žilo v Bejrútu a přiléhajících městech přibližně 2,1 miliónu obyvatel, což byla téměř polovina všech obyvatel Libanonu. V samotném Bejrútu, který se nachází na poloostrově v Středozemním moři, žije přes 360 tisíc obyvatel, zástavba bejrútských předměstí se však rozpínají na pobřeží od Mezinárodního letiště Rafíka Harírího až po historické městečko Byblos, ležící asi 50 kilometrů od sebe.\n\nJedná se o jedno z nejstarších hlavních měst a nejstarších měst na světě vůbec. Trvale je obýváno přibližně 5 tisíc let, první zmínka o Bejrútu, která byla nalezena při vykopávkách v Egyptě, pochází z 15. století před naším letopočtem.\n\nBejrút hraje klíčovou roli v rámci libanonské ekonomiky. Většina místních, ale i zahraničních bank, společností a dalších podniků sídlí v Bejrútu. Toto město nazývané „\"Paříž blízkého východu\"“ však v minulém století sužovala občanská válka, během které bylo město zničeno. Bejrút se tak již od konce války rekonstruuje.\n\nI přes problémy války je dnes Bejrút navštěvovaným městem. Město patří mezi velmi globalizovaná města s mezinárodním významem. Patří též mezi vyhledávané destinace turistů z jiných arabských zemích, jelikož je Bejrút a celý Libanon na rozdíl od ostatních arabských zemí poměrně liberální.\n\nPůvodní název města zněl Bêrūt – česky „\"Studně\"“. Tento název mu dali Féničané a to už v dobách 15. století př. n. l. Ve starověku byl také znám pod názvem \"Berytus\", na tento název přišli archeologové v roce 1934. Roku 140 př. n. l. město obsadil a později zničil Diodotus Tryfon, král tehdejší Sýrie a Seleukovské říše. Poté bylo město přestavěno v helénském stylu a přejmenováno na Laodicea, na počest seleukovské královny. Dnešní město se rozkládá na místě právě tohoto starého. Proto se také přímo v centru Bejrútu nacházejí historická naleziště, na kterých bylo možno pracovat až po ukončení občanské války v roce 1991. Díky průzkumu se zjistilo, že některé současné ulice kopírují tvar těch starověkých.\n\nV této době zde existovala velmi významná právnická škola, a to i za dob císaře Justiniána, tedy po pádu Západořímské říše. V Byzantské říši se stala jednou ze tří oficiálních právnických škol (roku 553). Přesto o dalších 20 let později musela být přestěhována do Sidonu, protože Beirút postihlo silné zemětřesení.\n\nV roce 635 padlo město do rukou Arabům. Přesto svůj význam jako centrum východního středomoří nezískalo, bylo totiž zastíněno městem Akko, jehož rozvoj byl větší. Mezi lety 1110 a 1291 Bejrút obsadila vojska křížových výprav. Poté se ho zmocnili drúzští emírové. Jedním z nejdůležitějších byl Fakr ed-Din Maan II., který postavil kolem města silné opevnění. Roku 1763 se městu podařilo stát se konečně centrem Východního středomoří, protože v Akku propukly nepokoje. Během doby, kdy byl Bejrút pod nadvládou různých pašů, počet obyvatel prudce klesl, z kvetoucího obchodního města se stalo městečko s pouhými 10 000 obyvateli. Až rok 1888 přinesl zvrat. Město se stalo centrem Vilájetu Sýrie (turecké Syrské provincie), což odstartovalo hospodářský i obchodní růst. Vznikly vztahy s Evropou a Spojenými státy. Po masakru křesťanů roku 1860 tu byla zintenzivněna činnost západních misionářů. Snaha obrátit ke křesťanství další místní obyvatele však skončila neúspěchem. Jediné z výsledků práce amerických misionářů, co se ujalo, byl nový systém škol. Vznikla Syrská protestantská univerzita, která se později přeměnila v Americkou Bejrútskou univerzitu. Díky těmto školám se tu koncem 19. století objevila i arabská inteligence. Angličtí a francouzští inženýři zde stavěli moderní stavby (přístav v roce 1894, železnice Bejrút – Damašek – Halab v roce 1907). Zboží se vyváželo většinou do Francie, ve městě postupně rostl francouzský vliv.\n\nPo pádu Osmanské říše po 1. světové válce se města zmocnili Francouzi. Ti velmi podporovali komunitu maronitských křesťanů a zajistili mírný rozvoj. Po 2. světové válce vyhlásil Libanon nezávislost s Bejrútem jako svým hlavním městem. Až do roku 1975, kdy vypukla občanská válka se městu říkalo „Paříž blízkého východu“, stále zůstávalo centrem arabské inteligence, obchodu a turismu.\n\nV této době se město rozdělilo. Křesťané na východě se s muslimy v západní části Bejrútu oddělili Zelenou linii, vedoucí přes náměstí Mučedníků (Place des Martyrs)v samotném centru města. Toto rozdělení pomyslně funguje dodnes.\n\nV roce 1991 byl podepsán mír. V této době bylo celé město prakticky zničeno. V centru byly sutiny obchodních domů a administrativních budov. I 20 let po válce jsou rány stále vidět. Centrum je sice opravené, v létě roku 2006 v druhé libanonské válce byly ale Izraelem bombardovány jižní čtvrtě ovládané Hizballáhem. Časté jsou taky atentáty na významné politické osobnosti, ten nejznámější se odehrál v únoru roku 2005 - atentát na bývalého premiéra Rafíka Harírího v západním Bejrútu u hotelu St. George. Tento akt vedl k tzv. Cedrové revoluci a stažení Syrských vojsk z Libanonu.\n\n\n\n\n"}
{"id": "32709", "url": "https://cs.wikipedia.org/wiki?curid=32709", "title": "ISO 3166-2:SH", "text": "ISO 3166-2:SH\n\nKódy ISO 3166-2 pro Svatou Helenu, Ascension a Tristana da Cunha identifikují 3 regiony (stav v roce 2015). První část (SH) je mezinárodní kód pro celé toto britské zámořské území, druhá část sestává ze dvou písmen identifikujících region.\n\n SH-AC Ascension (Georgetown)\n\n"}
{"id": "32710", "url": "https://cs.wikipedia.org/wiki?curid=32710", "title": "ISO 3166-2:SK", "text": "ISO 3166-2:SK\n\nKódy ISO 3166-2 pro Slovensko identifikují 8 krajů (stav v roce 2015). První část (SK) je mezinárodní kód pro Slovensko, druhá část sestává ze dvou písmen identifikujících kraj.\n\n\n"}
{"id": "32713", "url": "https://cs.wikipedia.org/wiki?curid=32713", "title": "Pag (ostrov)", "text": "Pag (ostrov)\n\nPag ( , ) je ostrov na severu chorvatské části Dalmácie, který patří do skupiny Kvarnerských ostrovů. Severní část ostrova administrativně náleží k Licko-senjské župě (město Novalja), jižní k Zadarské župě (město Pag a opčiny Kolan a Povljana) a jedná se tak o jediný chorvatský ostrov, který se dělí mezi dvě župy. Největším sídlem ostrova je město Pag.\n\nOstrov je velmi protáhlý ve směru severozápad-jihovýchod – při délce 60 km se šířka pohybuje od 2 do 10 km – a zaujímá plochu 285 km². Od pevniny je po délce oddělen Velebitským průlivem (\"Velebitski kanal\"), od ostrova Rab na severu Pažským průlivem (\"Paški kanal\"), na jihovýchodním konci ho cca 340 m dlouhý Pažský most (\"Paški most\") (bez poplatku) spojuje z mysu Fortica přes Ljubačskou úžinu (\"Ljubačka vrata\") s mysem Ošljak na pevnině. Jinak se lze na ostrov dopravit také trajektem Prizna-Žigljen nepřetržitě (cca po 1 hodině), další lodní linka funguje mezi městy Karlobag a Pag.\nPobřeží ostrova je rozčleněno několika hlubokými zálivy a jeho celková délka tak dosahuje 269 km, z toho 84 km připadá na oblázkové a písečné pláže. Na jihovýchodě ostrova leží krasová jezera \"Velo blato\" a \"Malo blato\". Nejvyšším bodem ostrova je Sveti Vid (348 m). U města Pag se rozkládají velké saliny (\"Paške solane\") o ploše přes 3 km², z nichž se odedávna odpařováním mořské vody získává sůl. 33 000 tun získaných každým rokem představuje 2/3 produkce soli v Chorvatsku.\n\nNa ostrově vládne středomořské podnebí. Ovšem kvůli chladným větrům z pevniny (bóra) je možné pěstování vinné révy, zeleniny, ovoce a oliv pouze v údolích. I přes snahy místních obyvatel, kteří vystavěli kilometry kamenných zdí, je velká část ostrova holá a skalnatá. Rozšířen je chov ovcí (na ostrově kolem 40 000 kusů), v jejichž stravě se vyskytuje tymián, rozmarýn či šalvěj. Díky této neobvyklé stravě má pažský sýr (\"Paški sir\") nenapodobitelnou chuť a stal se místní specialitou. Ostrov Pag je také proslulý krajkářstvím.\n\nNejvětšími sídly jsou historické město Pag ve střední části ostrova a hlavní turistické letovisko Novalja na severozápadním pobřeží. Dalšími oblíbenými letovisky jsou Mandre, Stara Novalja či Potočnica. Celkový počet obyvatel ostrova se pohybuje kolem 8 000, hlavními zdroji obživy jsou rybářství, získávání soli, vinařství a turistický ruch.\nMěsto Pag navázalo v roce 2011 partnerské kontakty se Slavkovem u Brna, které byly potvrzeny smlouvou v roce 2014.\n\nZa druhé světové války zřídili chorvatští ustašovci na ostrově koncentrační tábor, v němž roku 1941 povraždili na 8 000 lidí – Srbů, Židů a komunistů. Další vlna vylidňování zasáhla Pag po válce, zastavil ji teprve postupný rozvoj turistického ruchu v 60. letech. Dnes má město Pag 4 350 obyvatel.\n\nNa jaře roku 2004 nalezl Dražen Peranić (potápěč a spolumajitel pensionu Livić ve Staré Novalje) vrak potopené obchodní lodí z 1. století př. n. l. Vrak obsahoval zhruba 100 amfor a zbytky dvou olověných kotev (příčná ráhna). Vrak lodi se nachází v zátoce Vlaška Mala ve Velebitském kanále na východní straně ostrova Pag. Místo nálezu je v hloubce cca 28 m a je překryto velkou ocelovou klecí.\n\n"}
{"id": "32716", "url": "https://cs.wikipedia.org/wiki?curid=32716", "title": "Tatra T2", "text": "Tatra T2\n\nTatra T2 (původním pravopisem TII) je typ československé tramvaje vyráběné podniky Tatra Smíchov a ČKD Stalingrad v letech 1955–1962. Ve výrobě byl nahrazen modernějším typem Tatra T3, v pravidelném provozu byl v jednotlivých případech do roku 2018.\n\nKonstruktéry vozové části tramvaje T2 byli V. Mareš, M. Somrauer a J. Císař, konstrukci elektrické výzbroje TR36 vedl Vladimír Zouhar a vnější vzhled pochází od Františka Kardause.\n\nT2 vychází ze svého předchůdce, tramvaje Tatra T1, a je dalším členem typové řady tramvají odpovídajících americké koncepci PCC. To znamená, že jde o jednosměrný jednočlánkový motorový tramvajový vůz se dvěma dvounápravovými podvozky a podlahou v jedné úrovni, určený pro provoz sólo nebo v soupravě shodných spřažených vozů, bez vlečného vozu (dobově někdy označován jako „velkoprostorový vůz“). Všechna dvojkolí jsou poháněna stejnosměrnými elektromotory se sériovým buzením. Motory jsou v podvozku umístěny podélně a pohánějí dvojkolí přes kloubový hřídel a kuželovou převodovku konstruovanou s ohledem na nízký vyzařovaný hluk. Hluk jízdy snižují také pryžové vložky v kolech.\n\nVozová skříň se oproti T1 prodloužila, rozšířila a vzhledově přiblížila původním tramvajím koncepce PCC. Na pravé straně vozové skříně má troje skládací elektricky poháněné dveře (v provedení T2SU pouze dvoje – prostřední byly vynechány). Uspořádání vozu předpokládalo usměrněný pohyb cestujících, tedy nástup předními dveřmi, odbavení u pevného stanoviště průvodčího a výstup středními nebo zadními dveřmi (k tomu vybízely nápisy „Postupte dále do vozu“). Místa k sezení tvořily (od druhého prototypu; první měl ještě podélné lavice jako T1) polstrované koženkové sedačky v příčném uspořádání 1+2. Okna byla u prvních sérií stahovací pomocí kličky, u pozdějších byla horní část výklopná dovnitř. Od 70. let ovšem T2 jezdily stejně jako jiné tramvaje v samoobslužném režimu bez průvodčího a s povoleným nástupem i výstupem všemi dveřmi.\n\nTramvaje jsou vybaveny elektrickou odporovou výzbrojí typu TR36, jejímž ústředním prvkem je zrychlovač, sdružující funkci mnohostupňového rozjezdového a brzdového odporníku a zpětnovazebního regulátoru proudu. Napájecí napětí činilo pro výzbroj 600 V stejnosměrného proudu; standardní provoz je s normální polaritou (+ v troleji, – v koleji), podle požadavků dopravních podniků lze vozy upravit i na obrácenou polaritu (Brno, Ostrava, Košice). Vozy T2 byly standardně dodávány s tyčovým sběračem proudu v trolejbusovém provedení (tj. s otočnou botkou) s úpravou pro přímý směr (pružiny).\n\nJízdu a brzdu ovládá řidič pravou nohou pomocí dvou pedálů - vpravo je jízdní, vlevo brzdový; levá noha spočívala na tzv. šlapce bdělosti. Úhlem sešlápnutí jízdního pedálu volí řidič hodnotu rozjezdového proudu v pěti stupních a tím, v závislosti na obsazení vozu a sklonu trati, hodnotu zrychlení - pro prázdný vůz na vodorovné trati jsou to hodnoty od 0,6 ms do 1,8 ms.\n\nBrzdění je ovládáno levým pedálem. Provozní brzda je elektrodynamická (EDB), řízená zrychlovačem rovněž v pěti proudových stupních. Je-li brzdová šlapka překlopena do parkovací polohy, vůz dobrzďuje do zastavení pomocí parkovacích čelisťových brzd působících na buben upevněný na hřídeli každého motoru. Řidič může zaparkování předvolit a vůz automaticky zaparkuje, jakmile snížením rychlosti pod asi 3 až 5 km/h pomine účinek EDB; současné působení obou brzd regulace vylučuje a zároveň zajišťuje, že při selhání EDB čelisťové brzdy brzdí v jakékoliv rychlosti. V nejnižších polohách brzdového pedálu účinkuje nouzová kolejnicová brzda s elektromagnety, a to všechny čtyři trámce ve dvou proudových stupních.\n\nV tramvaji není použito žádné pomocné médium typu hydrauliky nebo stlačeného vzduchu. Nepřímé ovládání elektrické výzbroje (relé, stykače, pohon zrychlovače, ...), parkovací brzda, kolejnicová brzda i všechny doplňkové funkce (již zmíněné dveře, vnější osvětlení, nouzové osvětlení, výstražný zvonec a další), to vše je řešeno elektrickými přístroji na pomocné napětí 24 V, které je získáváno rotačním motorgenerátorem doplněným akumulátorovou baterií.\n\nNa obou koncích hřídele motorgenerátoru jsou nasazeny ventilátory, které zajišťují chlazení trakčních motorů a zrychlovače. Motorgenerátor běží při zapnutém řízení vozu trvale.\n\nVětšina vozů byla vybavena již z výroby standardní zásuvkou mnohočlenného řízení (až 6 vozů) umístěnou asymetricky k čelu (z čelního pohledu vlevo) opět vzhledem ke stahováku tyčového sběrače. První série tohoto vozu měly tuto zásuvku krytou dvoudvířkovým do stran se otvírajícím systémem. Další série již měly vzhůru výklopná dvířka. Vozy byly vybaveny jedním předním reflektorem a v provozu byly často upravovány na provedení se dvěma reflektory.\n\nDo tohoto typu tramvaje je možno montovat podvozky jak pro normální rozchod kolejí 1435 mm resp. ruský rozchod 1524 mm, tak i pro úzký rozchod 1000 mm nebo pro jiné, nestandardní rozchody podle požadavků dopravních podniků.\n\nProdloužením a rozšířením skříně oproti T1 nastal nárůst hmotnosti o cca 1,6 tuny. To působilo mnohým dopravním podnikům potíže, a proto se při vývoji následujícího typu T3 pozornost konstruktérů soustředila na odlehčení skříně, která byla zcela přepracována.\n\nNa přelomu let 1954 a 1955 byly vyrobeny první dva vozy typu T2. Oba od roku 1955 jezdily ve zkušebním provozu v Praze (první prototyp označen evidenčním číslem 6001, druhý obdržel ev.č. 6002). Vůz ev.č. 6001 byl v Praze v provozu do roku 1964, kdy byl předán do Olomouce, kde byl pod evidenčním číslem 115 v provozu do roku 1985, kdy byl i přes veškerou snahu tamních tramvajových nadšenců s ostatními olomouckými vozy typu T2 vyřazen a zlikvidován.\n\nDruhá prototypová tramvaj ev. č. 6002 byla již v roce 1956 kvůli zkouškám předána na úzkorozchodnou tramvajovou síť do Liberce, jednalo se o první tramvaj typu T nasazenou na úzkorozchodnou trať. O rok později byl vůz převezen do Bratislavy. Tam jezdil v pravidelném provozu do roku 1977, kdy byl předán pražskému Muzeu MHD. Rekonstrukce tramvaje se dlouho vlekla, do původního stavu byl vůz uveden až v roce 1999. Zajímavostí je, že ve všech městech jezdil s původním pražským evidenčním číslem 6002.\n\nTyčové sběrače byly všeobecně nahrazeny pantografovými.\n\nDalší úpravy doznaly vozy v souvislosti se zahájením samoobslužného provozu. V Brně byla v 70. letech odstraněna pokladna a redukován počet sedaček na uspořádání 1+1 po vzoru vozů T3, ale sedačky zůstaly koženkové polstrované.\n\nHlubší rekonstrukce zahrnovala též úpravu elektrické výzbroje na provedení TR37 jako u typu T3, použití elektronických prvků a informačního systému. Tyto vozy obdržely také dva světlomety a jsou označovány Tatra T2R.\n\nV letech 1955–1962 bylo vyrobeno 771 vozů, které byly dodány do Československa a Sovětského svazu.\n\nPražský dopravní podnik měl pro rok 1957 objednáno 5 kusů tramvají T2, ty však nebyly vzhledem k nedostačujícím kapacitám výrobního závodu dodány.\n\nPoslední tramvaje tohoto typu jezdily v běžném provozu do 17. listopadu 2018 v Liberci. Šlo o dva zmodernizované vozy T2R převzaté z Ostravy.\n\n"}
{"id": "32718", "url": "https://cs.wikipedia.org/wiki?curid=32718", "title": "Friedrich August Kekulé", "text": "Friedrich August Kekulé\n\nFriedrich August Kekulé von Stradonitz (7. září 1829 Darmstadt – 13. července 1896) byl německý organický chemik, příslušník rodu Kekulů ze Stradonic.\n\nV roce 1856 se F. A. Kekulé habilitoval jako docent organické chemie a v roce 1858 působil jako profesor v belgickém Gentu. V následujících letech působil jako profesor organické chemie v Bonnu. Ve školním roce 1877/78 působil jako rektor Univerzity v Bonnu.\n\nS jeho jménem je spojen objev struktury benzenu, koncepce čtyřmocného uhlíku a nauka o jeho řetězení. Dále byl autorem významných učebnic organické chemie a knihy \"Chemie derivátů benzenu\".\n\nV letech 1878, 1886 a 1891 působil jako předseda Deutsche Chemische Gesellschaft v Berlíně. Královská společnost v Londýně mu v roce 1885 udělila Copleyho medaili. V roce 1892 byl zvolen členem Národní akademie věd Spojených států amerických, v roce 1893 členem Americké akademie umění a věd.\n\nV roce 2010 byl na jeho počest pojmenován asteroid (13254) Kekulé.\n\n"}
{"id": "32729", "url": "https://cs.wikipedia.org/wiki?curid=32729", "title": "Trackpoint", "text": "Trackpoint\n\nTrackpoint (obchodní značka IBM) je polohovací zařízení přenosných počítačů (alternativa k touchpadu). Byl vyvinut Tedem Selkerem. Poprvé se objevil v roce 1992 na notebooku IBM ThinkPad 700. V současnosti se nachází jen u některých modelů převážně Lenovo ThinkPad. Lze jej najít také na některých výrobcích firem Dell, HP, Acer nebo Sony.\n\nV podstatě se jedná o malý joystick, který je na klasické QWERTY klávesnici umístěn mezi klávesami „G“, „H“ a „B“. Samotný trackpoint nemá funkci tlačítek.\nTa jsou tři a jsou umístěna zvlášť, dole pod mezerníkem. Většina lidí ovládá trackpoint ukazováčkem a tlačítka palcem. Čepička trackpointu je vyrobena obvykle z gumy a je vyměnitelná (u řady ThinkPad se standardně dodávají tři různé čepičky). Nakláněním trackpointu do směrů je ovládán pohyb kurzoru po obrazovce. Rychlost pohybu závisí na množství použité síly. Citlivost trackpointu je softwarově nastavitelná. Levé a pravé tlačítko mají funkci stejnou jako na myši. Stisknuté prostřední tlačítko zároveň s nakláněním trackpointu umožňuje scrollování.\n\nNa rozdíl od touchpadu je trackpoint nyní na ústupu. Problematická může být u trackpointu přesnost, která je u touchpadu vyšší. Dalším problémem trackpointu je nutnost občasné kalibrace, když se kurzor trochu pohybuje do stran, aniž ho uživatel používá. Rekalibrace proběhne automaticky, stačí aby ho uživatel asi jednu vteřinu nepoužíval.\n\n"}
{"id": "32730", "url": "https://cs.wikipedia.org/wiki?curid=32730", "title": "ISO 3166-2:SN", "text": "ISO 3166-2:SN\n\nKódy ISO 3166-2 pro Senegal identifikují 14 regionů (stav v roce 2015). První část (SN) je mezinárodní kód pro Senegal, druhá část sestává ze dvou písmen identifikujících region.\n\n SN-DB Diourbel\n\n"}
{"id": "32732", "url": "https://cs.wikipedia.org/wiki?curid=32732", "title": "Stopangin", "text": "Stopangin\n\nStopangin je léčivo desinfikující ústní dutinu a hltan. Je to otorinolaryngologikum a stomatologikum. Účinnou látkou je hexetidin. Používá se při zánětu nebo po chirurgickém zákroku v oblasti hltanu nebo ústní dutiny. Dá se použít i pro potlačení zápachu z úst. Podle typu se buď užívá jako kloktadlo, nebo se jim vyplachuji ústa, případně se aplikuje ve spreji.\n\nStopangin je registrovaná obchodní známka.\n\n"}
{"id": "32735", "url": "https://cs.wikipedia.org/wiki?curid=32735", "title": "ISO 3166-2:SO", "text": "ISO 3166-2:SO\n\nKódy ISO 3166-2 pro Somálsko identifikují 18 regionů (stav v roce 2015). První část (SO) je mezinárodní kód pro Somálsko, druhá část sestává ze dvou písmen identifikujících region.\n\n SO-AD Awdal (Borame)\n\n"}
{"id": "32737", "url": "https://cs.wikipedia.org/wiki?curid=32737", "title": "Rumburk", "text": "Rumburk\n\nRumburk (; , hornolužickosrbsky \"Romjbor\", přezdívaný \"Malá Paříž severu\") je město v nejsevernější části České republiky, ve východní části Ústeckého kraje, v severovýchodní části okresu Děčín, ve Šluknovském výběžku. Žije v něm obyvatel. Město leží ve Šluknovské pahorkatině a protéká jím říčka Mandava. V Rumburku jsou hraniční přechody do německých měst Seifhennersdorfu a Neugersdorfu. Rumburk je obcí s rozšířenou působností. Město se rozkládá na ploše 24,71 km² v nadmořské výšce 387 m. n. m. Bylo proslulé textilní výrobou tzv. \"véby\" a výrobou tzv. \"rumburských kamen\", které zde vyráběla firma Rukov a dalšími produkty. Ve městě v roce 1918 proběhla vzpoura vojenských navrátilců z ruského zajetí. Deset účastníků bylo popraveno a další byli uvězněni v Malé pevnosti v Terezíně. V areálu kapucínského kláštera se nachází poutní Loretánská kaple vybudovaná počátkem 18. století. Jde o nejseverněji stojící stavbu svého druhu na světě.\n\nNázev města pochází z příjmení zhořeleckých a žitavských měšťanů v roce 1298 Romberch, v následujících letech \"Ronenberch\", \"Ronnenberch\", \"Ronenberg\", zkráceně \"Ronnberg\" či \"Rumberg\". V roce 1341 se poprvé objevuje \"Rumburg\", následují názvy \"Romberg\", \"Ronberg\". První část názvu pochází ze heraldických ostrví panského rodu Ronovců (středohornoněmecky \"die Rone\" = ostrve, osekané kmeny s pahýly větví, které se používaly jako žebříky při dobývání hradeb; odtud je odvozeno Ron, nářeční výslovnost Run, Rum. V druhé části je velmi časté německé \"Berg\" (der Berg = hora), které se střídá s \"Burg\" (\"die Burg\" = hrad).\nHrad stejného názvu – \"Rumburg\" stojí v Německu nedaleko města Eichstätt.\n\nPro svoji výstavnost, množství restaurací a zábavních podniků bylo město od začátku 20. století do roku 1945 nazýváno \"Malá Paříž.\"\n\nPopis znaku města: \n\nPopis vlajky města: \n\nPři obchodní cestě z Míšně do Žitavy a z Lužice přes Českou Lípu do středních Čech vznikla koncem 12. století pohraniční tržní osada, jež byla manstvím hradu Honštejna. Sídlem manů (drobných zemanů) byla rumburská tvrz. Jménem jsou z těchto manů známi Opce z Naptic (k roku 1363), Ota a Albert z Hrbic (1403) a další až do konce 15. století. Roku 1298 se Rumburk v historické literatuře označuje jako město, ale poprvé písemně se tak připomíná až roku 1377. Tehdy se v latinské listině městské rady ve Zhořelci mezi svědky uvádí Jindřich mladší z Rumburka jako \"„Heinricus de Romberch iunior“\". Další stopy o existenci Rumburka jako panství pánů z rodu Ronovců ze 14. století nalézáme v účetních knihách města Zhořelce, kde jsou uvedena jména: \"Peter von Ronenberch\" (1305), \"Tilo von Ronenberg\" a \"Conradus von Ronnenberch\".\n\nPro obchodní a strategický význam na česko-německé hranici město napadli husité. Proto si roku 1423 Hynek Berka z Dubé, držitel Rumburka a hradů Honštejn a Vildštejn, od lužických měst si vyžádal na obranu Rumburka vojenskou pomoc, která skutečně přišla a čítala 400 mužů. Přesto roku 1429 husité Rumburk obsadili a podnikali odtud nájezdy do katolické Lužice. Roku 1435 Berkové prodali Rumburk s Honštejněm saským knížatům, ale již roku 1451 jej získali zpět. Zdejší manství se dostalo pod vrchní právo hradu Tolštejna. Roku 1478 rumburský a zároveň tolštejnský man Kryštof z Heřmanic prodal Rumburk Hugoltovi ze Šlejnic, který k němu roku 1481 přikoupil i celé tolštejnské panství.\n\nV roce 1475 jádro města tvořilo 22 domů. Téhož roku byly ve vsi Horní Jindřichov 3 mlýny, 13 sedláků, 150 obsazených a 60 neobsazených prutů polí. Roku 1496 byl knězem ve zdejší farnosti Prokop Thamme. Po jeho smrti – roku 1503 – byl jako další zdejší kněz ustanoven Petr Molitor. V letech 1532 až 1565 celé panství držel Jiří ze Šlejnic, který přenesel své sídlo do Rumburka, kde vystavěl renesanční zámek. Zemřel 27. září 1565 a byl pohřben v Rumburku u kostela sv. Bartoloměje. Šlejnicové se rozsáhlým hospodářským podnikáním i stavbou zámku zadlužili. Roku 1607 panství koupili Kinští ze Vchynic. Vilém Kinský byl roku 1634 zavražděn v Chebu spolu s Albrechtem z Valdštejna a jeho zkonfiskovaný majetek získal Kryštof Löbl z Krainburku (Grönburgu). Zakrátko k Rumburku přikoupil panství Leutersdorf a Varnsdorf. Během třicetileté války roku 1642 zámek v Rumburku napadlo a zapálilo švédské vojsko. Roku 1656 získal panství hrabě František Eusebius z Pöttingu sňatkem s Marií Markétou Löblovou. Mimo jiné založil rumburskou loretu.\n\nNa mapě se Rumburk objevil roku 1569. Později, okolo roku 1566, mělo vzniknout předměstí zvané \"„Neusorge“\". Z roku 1573 je první zmínka o rumburské škole, když byl učitelem Petrus Zebiller. Městská šatlava datovaná do této doby se měla nacházet v nynější Vrchlického ulici. Těsně před třicetiletou válkou – roku 1626 – postihl město mor.\n\nŠibenice údajně stála kolem domu 75 v Jiříkovské ulici.\n\nMajiteli Rumburka byli:\n\nRoku 1681 panství od Pöttingů koupili Lichtenštejnové, v jejichž majetku zůstal až do druhé pozemkové reformy v roce 1923. Roku 1724 zámek postihl již druhý požár, po němž Lichtenštejnové ihned zahájili jeho barokní přestavbu, dokončenou již roku 1726, včetně patrové brány kryté valbovou střechou.\n\nZ roku 1681 pochází morový sloup. Roku 1706 vyrostla osada Antonínovo údolí, později přidružená k Rumburku. V roce 1764 vyrostla jiná osada později přidružená k Rumburku-Podhájí. V roce 1850 v Rumburku vznikl okresní soud. Od roku 1881 byl hřbitov v místech Parku přátelství. Rumburku se pro jeho honosnost říkalo \"„Malá Paříž“\". Městská pošta se na své nynější místo přestěhovala roku 1904.\n\nV roce 1910 byla zavedena autobusová linka Rumburk-Varnsdorf.\n\nMuži z Rumburka rukovali většinou ke 42. pěšímu pluku v Terezíně. Odvedeno bylo 4000 mužů, zatímco na konci války se jich vrátilo 3698, z toho 302 jich padlo nebo bylo prohlášeno za nezvěstné. Rok po vypuknutí války – 25. května 1915 – byl do Rumburka převelen \"7. střelecký pluk z Plzně\", ve kterém byla posádka nejen z Plzně, ale i z Rokycan, Rakovníka a Domažlic. S tímto plukem se do Rumburka dostalo 1200 mužů. Posádka byla umístěna v chlapecké škole.\n\nRumburská vzpoura byla reakcí na nedostatečné a špatné zásobování, nevyplacené žoldy a šikanu německých důstojníků. Vypukla v šest hodin ráno v úterý 21. května 1918 a ještě téhož dne byla krátce po deváté hodině večer potlačena pod Chotovickým vrchem u Nového Boru. Povstalci byli popraveni v Rumburku a v Novém Boru. Tři iniciátoři a vůdcové povstání Stanko Vodička, František Xaver Noha a Vojtěch Kovář byli výnosem stanného soudu odsouzení k trestu smrti a 29. května 1918 v časných ranních hodinách zastřeleni.\nStanný soud zasedal v Rumburku v bývalém zámku a v Novém Boru, a odsoudil k trestu smrti ještě dalších sedm vůdců povstání, kteří byli 29. května večer též popraveni zastřelením. Dalším čtrnácti k smrti odsouzeným byl nakonec rozsudek „zmírněn“ na mnohaleté vězení. Z více než 580 obviněných vzbouřenců jich bylo 116 za trest posláno na frontu a zbytek byl uvězněn v terezínské pevnosti. V roce 2008 se v Rumburku pořádaly oslavy k devadesátému výročí Rumburské vzpoury. Na námět vzpoury byl natočen film \"Hvězda zvaná Pelyněk\". Stanko Vodička požádal před popravou evangelického faráře Georga Dölla o předání dopisu na rozloučenou a svého cvikru rodině. Nyní je pohřben na plzeňském hřbitově v Doubravce po pravé straně cesty od hřbitovních vrat ke kostelu. Roku 1951 byla na památku povstalců do městského parku instalována socha \"Nepokořen\" od Vendelína Zrůbeckého.\n\nNa místě popraviště byl v 60. letech 20. století instalován pomník popraveným vzbouřencům Stanko Vodičkovi, Františku Nohovi a Vojtěchu Kovářovi od místního kameníka. Na pomníku stojí tato slova:\n\n15. července 1934 byl v Rumburku odhalen pomník 302 rumburským občanům, kteří padli v 1. světové válce.\n\n2. října 1938 bylo území Rumburka spolu s celým Šluknovským výběžkem dle \"Mnichovské dohody\" zabráno Wehrmachtem. O čtyři dny později si Rumburk přijel prohlédnout Adolf Hitler. Po té vydal Městský úřad Rumburk vyhlášku o tom, že do 13. října musí být odevzdány všechny zbraně.\n\nPo 15. prosinci roku 1946, tedy po vysídlení Němců z Československa (vysídleno bylo z města a jeho nejbližšího okolí 26 255 obyvatel), zbylo v Rumburku 623 občanů německé národnosti.\n\nV noci ze 13. na 14. října 1950 byly SNB a milicemi přepadeny mužské kláštery v Československu. Stejným způsobem byl zlikvidován i klášterní kostel v Rumburku a zdejší řeholníci byli internováni. Objekt byl poté převzat do správy MNV a od té doby chátral. V roce 1956 se zpustošené kaple sv. Jana Křtitele ujal pravoslavná církev, respektive její duchovní a architekt Andrej Kolomacký, který objekt opravil a interiéry sám vyzdobil malbami byzantského stylu. O nízké míře religiozity v těch dobách mimo jiné ovšem svědčí i to, že v roce 1964 byl ze 123 uzavřených sňatků pouze jeden jediný církevní.\n\nMěsto se dělí na tři místní části, jež odpovídají třem katastrálním územím. Český statistický úřad území města člení na 23 základních sídelních jednotek.\n\n\nV minulosti měl Rumburk tyto části:\n\nRumburk je od roku 2002 obcí s rozšířenou působností a s pověřeným obecním úřadem.\n\nPřenesenou působnost jako pověřený obecní úřad vykonává kromě vlastního území ještě pro města Jiříkov a Krásná Lípa a obce Staré Křečany a Doubice. Obvod rozšířené působnosti města Rumburk zahrnuje navíc ještě obvod pověřeného obecního úřadu Šluknov, tj. město Šluknov, Velký Šenov, Mikulášovice a Dolní Poustevna a obce Lipová, Lobendava, a Vilémov.\n\nPřehled starostů (později předsedů MNV a MěNV):\n\nRumburk je členem Euroregionu Nisa, Dobrovolného svazku obcí Sever, Dobrovolného svazku obcí Tolštejn, Sdružení pro rozvoj Šluknovska.\n\nMěsto udržuje přátelské styky se sousedním německým městem Seifhennersdorf, spolu s gymnáziem udržuje přátelské kontakty s bavorským městem Sulzbach-Rosenberg, kde jde i o kontakty s původními obyvateli Rumburka. V rámci Společnosti přátel východu udržuje město přátelské styky s ruským městem Kiržač.\n\nK 1. lednu 2006 v Rumburku žilo 11 181 obyvatel, z toho 5 472 mužů a 5 709 žen.\n\nZákladní kámen proslulé poutní loretánské kaple Panny Marie položil litoměřický biskup Jaroslav Ignác Šternberk. Byla stavěna v letech 1704–1709 stavitelem Janem Lukasem Hildebrandtem a na rozdíl od svého originálu, který je z mramoru, je celá z pískovce. Na vnější výzdobě se podílel sochař Jan František Bienerth ze Schirgiswalde. Uvnitř kaple najdeme sochu Černé Madony s dítětem, která byla roku 1694 zhotovena v Římě a posvěcená papežem Inocencem XII. Rumburská Loreta je přesnou kopií svého italského originálu a je nejen nejsevernější Loretou v Čechách, ale i v Evropě. Postavit jí nechal zdejší kníže Antonín Florián z Lichtenštejna.\n\nZ pískovce jsou rovněž sochy deseti Sibyl a proroků, které jsou dílem barokního umělce Jana Františka Bienertha ze Schirgiswalde, který zhotovil také sochy na balustrádě před klášterem. Severní stranu zdobí sochy Sibyly libyjské a delfské, proroků Jeremiáše a Ezechiela. Reliéfy zobrazují Zvěstování Panně Marii, navštívení Panny Marie a sčítání lidu v Betlémě. Před stěnou je kamenný oltář, na kterém byla původně umístěna socha sv. Josefa.\n\nZápadní stranu zdobí sochy Sibyly perské, kumánské a eritrejské, proroků Davida a Malachiáše. Reliéry zobrazují klanění pastýřů a tří králů.\n\nJižní stranu zdobí sochy Sibyly sabinské a kumunské, proroků Mojžíše a Balaáma. Reliéfy zachycují smrt P. Marie a přenesení nazaretského domku ze Svaté Země do Dalmácie, a odtud do Loreta.\n\nUvnitř Lorety se nachází socha Černé Madony s dítětem, pocházející z roku 1694, zhotovená v Římě a požehnaná papežem Inocencem XII. Po svém požehnání byla vystavena 8 dní v italském Loretu, kde ji mohli poutníci veřejně uctít, a poté byla osobně knížetem Antonínem Floriánem z Lichtenštejna přenesena do Rumburku. Nejprve byla umístěna ve farním kostele, později v kostele klášterním, a konečně 15. září 1707 byla slavnostně přenesena do Lorety. Stejně jako v italské Loretě jsou i zde umístěny makety velkých votivních svící. Na levé straně je výklenek s dvířky zdobenými dřevořezbou na motivy zvěstování P. Marie. Pod novodobým oltářem je umístěna hrobka.\n\nV roce 1771 byla instalována v malé věži loretánské kaple zvonková hra. Když se časem poškodila, byla prodána do Saska. Rumburská Loreta patří do komplexu několika staveb. Kolem Lorety byly v letech 1743–1749 postaveny ambity s křížovou cestou, které jsou zdobeny malbami motivovanými životem P. Marie. Dále do komplexu patří klášterní kostel sv. Vavřince a bývalý kapucínský klášter, kde je objekt městské knihovny.\n\nLoreta je kulturní památkou ČR. Její obrázek je na Turistické známce č. 831.\n\n\n\n\nVe městě je městská knihovna, Dům dětí a mládeže a farní charita.\n\nRoku 1862 byl pověřen architekt Durba z Prahy vypracováním plánů na výstavbu nové budovy pro rumburské ostrostřelce. Stavbu realizoval stavitel Miller a to ze stavebního materiálu, který poskytl kníže Johann z Liechtensteinu. Budova byla slavnostně otevřena 17. července 1864.\n\nPo válce byly provedeny opravy a od 5. prosince 1945 budova sloužila ke schůzkám místní skupiny Svazu československé mládeže. V šedesátých letech prošla Střelnice rozsáhlou adaptací a od 28. října 1965 pak fungovala jako Dům kultury. V roce 2004 byla zahájena kompletní rekonstrukce podle projektu libereckého SIALu. Rekonstrukce trvala dva roky a vyžádala si investici ve výši cca 75 miliónů korun.\n\nV Rumburku je od roku 1902 městské muzeum. Od roku 1945 do období socialismu se o ně staral Rudolf Demel, který je také autorem knihy \"Dějiny města Rumburka\". Rekonstruováno a znovuotevřeno bylo roku 1998 pod vedením jeho dcery Barbory Hildebrandtové, ovšem jako pobočka Regionálního muzea v Děčíně. Dodnes čítá několik set regionálních exponátů, zejména obrazů, nábytku a oděvů. Pozoruhodná sbírka historického cínu severočeské provenience (zejména nádobí a chrámového nářadí) byla uloupena.\n\nKnihovna vznikla roku 1882 a byla umístěna na Střelnici. Po tomto stavu se knihovna několikrát stěhovala, naposledy a zatím definitivně roku 1994 do budovy bývalého kapucínského konviktu. Nyní se v knihovně nachází knihovnický systém \"Lanius\" a sama knihovna čítá 100000 svazků knih.\n\nStav věřících v Rumburku – zdrojem je sčítání lidu:\n\nRok vzniku římskokatolické farnosti není znám, první doklady jsou ze 14. století, kostel sv. Bartoloměje je poprvé doložen v roce 1352, byť tehdejší zasvěcení není s jistotou známo, některé hypotézy předpokládají existenci dřevěného kostela před rokem 1233. V polovině 14. století patřily pod rumburský kostel (farnost) filiální kostely v Krásné Lípě a v Seifhennersdorfu a farnost patřila k žitavskému děkanátu pražské arcidiecéze, brzy poté však pod kostel v Rumburku patřily již jen vesnice Horní Jindřichov a Křečany. Roku 1408 bylo v Rumburku založeno kaplanské místo, s ročním platem 7 grošů. Od poloviny 16. století až do rekatolizace zde působili i luteránští duchovní, od 29. prosince 1636 byli do Rumburka povoláni dva jezuité a během jednoho roku podle své zprávy obrátili celé město na katolickou víru. Dosud ne zcela úspěšnou rekatolizaci pak ještě podpořil vznik kapucínského kláštera na území farnosti v roce 1682. V roce 1861 získali evangelíci bývalou kapli sv. Jana Nepomuckého. V roce 1880 bylo téměř 10 tisíc obyvatel katolické víry, zatímco evangelíků bylo 217, židů 41 a bezvěrců 24. V roce 1930 bylo katolíků 9193 z 10466 obyvatel. Roku 1991 se ke katolické víře formálně přihlásilo 2322 osob, přes 300 lidí k jiným vyznáním a 5733 se deklarovalo jako bez vyznání. Roku 1894 byla farnost povýšena na děkanství, patří pod děčínský vikariát. Z rumburské fary jsou v současné době spravovány i neobsazené farnosti Filipov, Jiříkov, Staré Křečany a Brtníky.\n\n\nVe městě jsou dvě veřejné základní školy se všemi ročníky (ZŠ Tyršova a ZŠ U nemocnice), jedna veřejná škola pro první stupeň v Horním Jindřichově v ulici Vojtěcha Kováře, soukromá základní škola Pastelka a speciální základní škola (ředitel Mgr. Vladimír Šamša), tři střední školy, jazyková škola a základní umělecká škola.\n\nZákladní škola Tyršova sídlí v budově bývalé chlapecké měšťanské školy. Škola byla otevřena roku 1901. V době první světové války sloužila škola jako kasárna pro vojáky. 21. května 1918 na nádvoří této školy vypukla tzv. Rumburská vzpoura. Nakrátko v roce 1945 tuto budovu používal Sbor národní bezpečnosti. Ředitelem školy je v současné době Mgr. Josef J. Růžička.\n\nZákladní škola U Nemocnice (tzv. Nová škola) byla vybudována v letech 1980–1984 pro nově vznikající panelové sídliště Podhájí. Ředitelkou je Ing. Romana Bušková.\n\nZákladní škola Pastelka o. p. s. je soukromá základní škola se zaměřením na aktivní přeshraniční spolupráci s německou školou v Ebersbachu. Ředitelkou je Mgr. Anna Jindrová.\n\nStřední a ostatní školy:\n\nV roce 1946 vznikla spojením celků \"Pošta Rumburk\" a \"SK Rumburk\" tělovýchovná jednota. K té se v roce \"1949\" připojil ještě \"SK Horní Jindřichov\". V 60. letech hrál fotbalový klub při TJ v krajské soutěži, což byla třetí nejvyšší soutěž. V sezoně 1988/89 unikl týmu o dva body postup do divize a v roce 1992 hrál I.A třídu. V roce 1993 se fotbalový oddíl osamostatnil pod názvem \"FK Rumburk\" a v roce 2000 dochází k přejmenování podle generálního sponzora na FK MÜHL Rumburk. V současné době hraje I.A třídu.\n\nV rámci TJ Rumburk dnes působí oddíly ASPV, atletiky, basketbalu, cyklistiky, florbalu, horolezecký, jachtingu, ledního hokeje, tenisu a volejbalu. Oddíl cyklistiky je pořadatelem amatérského silničního závodu Tour de Zeleňák. Trasa závodu vede z Rumburka přes Jiříkov, Šluknov, Lipovou, Lobendavu, Dolní Poustevnu, Vilémov, Mikulášovice, Brtníky a Staré Křečany zpět do Rumburku a měří 56 km. 5. září 2009 se uskuteční již 25. ročník.\n\nDlouholetou tradici má v Rumburku i japonský úpolový sport judo. 1. ledna 1963 byl při TJ Rumburk založen oddíl, který se 10. prosince 1990 osamostatnil pod názvem Judoklub Rumburk. Ten působil až do roku 2007. Pokračovatelem tradice je JV JUDO Rumburk, který byl založen při DDM v roce 1995.\n\nV roce 1982 byl uveden do provozu plavecký bazén. . Bazén je dlouhý 25 metrů, má šest drah a k dispozici je též třímetrový skokanský můstek, při něm je i dětský plavecký bazén. Je i možnost sauny.\n\nMajitel panství Rumburk od roku 1532 – Georg ze Schleinitz byl roku 1557 osmým nejbohatším šlechticem v Čechách se 72 284 kopami grošů.\n\nRumburk má v současné době vlastní \"průmyslovou zónu\", ve které se nachází několik benzínek a továrna firmy Benteler. Nyní společnost VTP s. r. o. pracuje na projektu Podnikatelského centra Rumburk\n\nV Rumburku se nachází supermarkety Penny, Lidl, Tesco, Pramen a obchodní dům \"Lužan\".\n\nV Rumburku je dobře vybudovaná síť zdravotnické péče. Poskytuje ji několik soukromých lékařů, poliklinika a nemocnice. Součástí nemocnice je \"Sanatorium Frankeinstein\", které je situováno v Podhájí. Sociální služby poskytují: od roku 2001 Agentura Pondělí (http://www.agenturapondeli.cz/socialni-sluzby/socialni-rehabilitace/) v ulici 2. polské armády (pro osoby se zdravotním postižením) a farní charita.\n\nPrvní nemocnice v Rumburku byla postavena roku 1854. Ne však na místě, kde stojí dnes, vedle bazénu, ale na místě dnešní \"Obchodní akademie\". V roce 1928 se nemocnice přestěhovala na místo dnešní budovy. Stavba této budovy si vyžádala 9 250 000 korun.\n\nSanatorium Frankeinstein bylo otevřeno 1. června 1901. Jako majitel byl uváděn Carl Dittrich z Krásné Lípy.\n\n1. ledna 1999 převzala oba objekty do správy 1. Zdravotní Rumburk. Dnes patří (objekty) pod \"Lužickou nemocnici\".\n\nŽelezniční doprava byla v Rumburku zavedena roku 1869, dnes vedou z Rumburku železniční tratě do čtyř směrů a na území města se nacházejí tři železniční stanice a zastávky. Páteř silniční sítě tvoří silnice I/9 z Prahy a další silnice propojující Rumburk s okolím. Autobusové spojení má Rumburk od roku 1910, dnes má autobusová doprava hlavní uzel na autobusovém nádraží nacházejícím se u železničního nádraží v centru města. Vlastní městskou hromadnou dopravu Rumburk nemá. Dálkovou autobusovou dopravu zajišťují především linky čtyř dopravců propojující Šluknovsko s Prahou. Regionální autobusovou dopravu na Šluknovsku zajišťuje od roku 2007 ČSAD Semily a. s.\n\nVe městě je mnoho památek, uvedených výše. Pro zdejší Loretu je vydána turistická známka. Městem prochází několik cyklotras (č. 3014 a 3042) a několik pěších turistických značených tras (žlutá a modrá), které turisty navádějí k zajímavým objektům ve městě a v okolí, zejména rozhledně na Dymníku a které mají mezi Horním Jindřichovem a Seifhennersdorfem návaznost na německé trasy.\n\nPro zimní sporty slouží krátký lyžařský vlek na Strážném vrchu.\n\nV Rumburku se nachází mnoho hotelů, například Lužan, U Lišáka, Faraon, Zelený Strom, Hvězda, ubytování nabízí i sportovní centrum Sportlife, restaurant na Dymníku, Camp Valdek a další.\n\nRumburk leží v nadmořské výšce 387 m n. m. Z města je nejvýše položena místní část \"Poustka\" (410 m n. m.). Okolí Rumburka tvoří hřbety kopců \"Hrazeného\" (608 m), \"Partyzánského vrchu\" (543 m) nebo vyhaslých sopek \"Dymníku\" (515 m) a \"Vlčí horou\" (581 m). Celá tato část bývala také nazývaná \"Niederland\" (tedy Nizozemí).\n\nŠluknovskou pahorkatinu z většiny odvodňuje \"Vilémovský potok\", který se vlévá do říčky \"Sebnitz\", která se vlévá do Labe pod Bad Schandau. Z přítoků \"Vilémovského potoka\" patří mezi významné \"Liščí\", \"Mikulášovický\" a \"Luční potok\". K dalšímu povodí Labe patří Spréva, která českým územím protéká východně od Jiříkova a pak u zničené osady Fukov. K jejím přítokům patří \"Jiříkovský\" nebo \"Rožanský potok\". Rumburk přímo odvodňuje říčka Mandava, přítok Lužické Nisy. Nejznámější vodní nádrž v Rumburku je rybník Racek, jenž slouží zároveň i jako rekreační oblast. Další nádrže jsou například rybník Pivčák, Antoňák, Tůň a největší nádrž přehrada v Rumburku, která se nachází nad městskou zástavbou pod Dymníkem.\n\nMaximální teplota zaznamenaná na meteorologické stanici umístěné na budově městského úřadu byla zaznamenána 20. srpna 2012 15:31 UTC a to 33.7 °C. Naopak nejnižší byla -22.2 °C, naměřená 12. února 2012 v 02:58 UTC\n\n\n\n"}
{"id": "32738", "url": "https://cs.wikipedia.org/wiki?curid=32738", "title": "Salonina", "text": "Salonina\n\nIulia Cornelia Salonina ( – 268) byla manželka římského císaře Galliena a matka jeho tří synů Valeriana, Salonina a Mariniana. Od roku 254 pravděpodobně byla nositelkou titulu \"Augusta\" a čestného označení \"mater castrorum\" (matka táborů, míněno vojenských).\n\nJejí původ není známý. Podle dnešních historiků se narodila v Bithýnii. Z nečetných historických spisů vyplývá, že měla velký vliv na Gallienovu politiku a v některých případech císaře přímo varovala před určitými veliteli či správními činiteli mezi nimiž byl i uzurpátor Ingenuus. Byla také ženou vzdělanou, která podporovala novoplatonika Plótína, podobně jako sám Gallienus. Její místo a datum úmrtí není známo, většinou se však soudí, že zahynula spolu se svým manželem při spiknutí důstojníků roku 268 u Milána.\n\nNa kárských a lýdských mincích je Salonina nazývána Kornelia Chrysogoné – někteří badatelé proto usuzují, že byla řeckého původu.\n\n"}
{"id": "32741", "url": "https://cs.wikipedia.org/wiki?curid=32741", "title": "Gavrilo Princip", "text": "Gavrilo Princip\n\nGavrilo Princip (srbskou cyrilicí \"Гаврило Принцип\"; 25. července 1894 Obljaj, Bosansko Grahovo – 28. dubna 1918 Terezín) byl bosenskosrbský politický aktivista, který 28. června 1914 v Sarajevu spáchal atentát na následníka rakousko-uherského trůnu Františka Ferdinanda d’Este a jeho manželku Žofii Chotkovou, vévodkyni z Hohenbergu. Tato událost podnítila Rakousko-Uhersko k akci vůči Srbsku, která vedla k zahájení první světové války.\n\nGavrilo Princip se narodil ve vesnici Obljaj, nedaleko města Bosansko Grahovo, v dnešní Bosně a Hercegovině. Jeho rodiče, Petar a Marija \"Nana\", rozená Mičić, měli devět dětí, pět synů a čtyři dcery, z nichž šest zemřelo v dětství. Jeho zdraví bylo chatrné, od raného věku trpěl tuberkulózou, na niž nakonec v roce 1918 zemřel v terezínské Malé pevnosti.\n\nPrincip navštěvoval základní školu v Grahovu, kde exceloval především v romantické a historické literatuře. Od svého učitele dostal sbírku srbské hrdinské lidové poezie. Ve třinácti letech plánoval vojenskou kariéru a odešel do Sarajeva studovat na vojenskou školu. Po návratu se však rozhodl pro obchodní kariéru a zapsal se na obchodní akademii, kde strávil tři roky.\n\nPrincip nebyl členem skupiny Černá ruka, jak se často uvádí, ale skupiny s názvem Mladá Bosna, do které vstoupil roku 1911. Hnutí Mladá Bosna bylo tvořeno Srby, Chorvaty a bosenskými muslimy, kteří usilovali o nezávislost Bosny.\n\nPo vstupu do Mladé Bosny se Princip stal politicky aktivním. V únoru 1912 se zúčastnil demonstrací proti sarajevským úřadům, pročež byl vyloučen ze školy a odešel do Bělehradu. Při přechodu hranic políbil srbskou půdu. V Bělehradě se pokusil dostat na První bělehradské gymnázium, ale neuspěl u přijímacích zkoušek.\n\nRoku 1912 bylo Srbsko plné vzruchu kvůli mobilizaci na první balkánskou válku. Členové Mladé Bosny dobrovolně vstupovali do srbské armády. Princip chtěl vstoupit do \"komite\", srbské guerilly vedené majorem Vojislavem Tankosićem, která bojovala v Makedonii proti osmanským jednotkám. Tankosić byl členem ústředního výboru Černé ruky, oficiálně zvané Jednota nebo smrt (\"Ujedinjenje ili Smrt\"). Princip však byl v Bělehradě odmítnut pro svou malou postavu. Odešel proto do Prokuplje, aby si vyžádal osobní rozhovor s Tankosićem. Ten ho však odmítl, protože byl „příliš malý a příliš slabý.“ Je pravděpodobné, že toto odmítnutí bylo jedním z důvodů, proč se později pokusil vykompenzovat nedostatek fyzické síly výjimečným činem.\n\nGenerál Oskar Potiorek, správce rakouské provincie Bosna a Hercegovina, pozval arcivévodu Františka Ferdinanda a jeho ženu Žofii na přehlídku jeho jednotek při manévrech. František Ferdinand věděl, že tahle návštěva může být nebezpečná, protože jeho strýce – císaře Františka Josefa I. – se Černá ruka pokusila zabít už v roce 1911.\n\nOrganizátor tohoto spiknutí, Dragutin Dimitrijević, šéf výzvědné služby v srbské armádě a hlava Černé ruky, zjistil, že František Ferdinand plánuje v červnu návštěvu.\n\nDimitrijević si dělal starosti ohledně Ferdinandových plánů přiznat výsady jižním Slovanům. Obával se, že by pak bylo vytvoření samostatného srbského státu obtížné. Proto poslal dva členy Černé ruky, Nedeljka Čabrinoviće a Trifka Grabeže, ze Srbska spolu s Principem, aby Františka Ferdinanda zavraždili. V Sarajevu se setkali s dalšími členy Černé ruky, Muhamedem Mehmedbasićem, Danilem Ilićem, Vasem Čubrilovićem, Cvijetkem Popovićem, Miškem Jovanovićem a Veljkem Čubrilovićem. Všichni byli vyzbrojeni pistolí, výbušninami a tabletkou s kyanidem. Každý z nich souhlasil, že po své akci spáchá sebevraždu, aby zabránil odhalení dalších členů spiknutí.\n\nNáslednický pár dorazil vlakem do Sarajeva v neděli 28. června 1914 před desátou hodinou. V předním voze jel Fehim Ćurčić, sarajevský starosta, a doktor Gerde, městský policejní komisař. Arcivévoda František Ferdinand a vévodkyně Žofie byli ve druhém voze s Oskarem Potiorkem a hrabětem Harrachem. Vršek auta byl odkryt, aby davy lidí měly dobrý výhled na své vládce.\n\nSedm členů atentátnické skupiny mělo vytvořený plán. Byli rozmístěni podél nábřeží řeky Miljacky a každý z nich měl instrukce pokusit se zabít Františka Ferdinanda, jakmile jeho auto dosáhne jejich stanoviště. Prvním atentátníkem měl být Muhamed Mehmedbasić, který stál před Rakousko-Uherskou bankou. Mehmedbasić však ztratil nervy a nechal vůz projet, aniž se o cokoliv pokusil. Později vypověděl, že za ním stál policista a on se obával, že bude zadržen dříve, než by stačil vrhnout svou bombu.\n\nVe čtvrt na jedenáct, kdy kolona aut minula hlavní policejní stanici, na arcivévodův vůz vrhl granát devatenáctiletý Nedeljko Čabrinović. Řidič však letící granát viděl a zrychlil. Bomba tak explodovala pod koly dalšího auta. Dva lidé uvnitř, Eric von Merizzi a hrabě Boos-Waldeck, byli vážně zraněni, zhruba desítka přihlížejících byla taktéž zasažena střepinami.\n\nPo Čabrinovićově neúspěchu ztratilo zbylých pět atentátníků šanci zaútočit pro velký zástup lidí a zvýšenou rychlost arcivévodova vozidla. Aby se vyhnul zadržení, spolkl Čabrinović kyanidovou pilulku a skočil do blízké řeky. Byl však vytažen a zajat policií. Zdálo se, že se atentát nezdaří.\n\nFrantišek Ferdinand se rozhodl, že navštíví oběti atentátu v nemocnici. Aby se vyhnul centru města, rozhodl se generál Potiorek, že auto pojede přímo po nábřeží řeky Miljacky do sarajevské nemocnice. Potiorek však o tom zapomněl informovat řidiče Leopolda Lojku. Po cestě tak Lojka zahnul doprava na třídu Františka Josefa.\n\nGavrilo Princip tehdy již celou akci považoval za ztracenou a nacházel se blízko kavárny Moritze Schillera, když uviděl Ferdinandův vůz projíždět okolo chybným směrem. Jakmile řidič zjistil svůj omyl, zabrzdil a začal couvat. Přitom pomalu míjel čekajícího Principa. Ten vykročil kupředu, vytáhl pistoli a ze vzdálenosti asi metru a půl dvakrát na auto vystřelil. František Ferdinand byl zasažen do krku a Žofie do břicha. Žofie, o které se později zjistilo, že byla těhotná, zemřela okamžitě. Ferdinand na ni volal \"„Sopherl! Sopherl! Sterbe nicht! Bleibe am Leben für unsere Kinder!“ (Žofinko! Žofinko! Neumírej! Zůstaň naživu pro naše děti!)\", rychle upadl do bezvědomí a po příjezdu do nemocnice zemřel.\n\nPrincip se pokusil zabít nejprve spolknutím kyanidu a poté svou zbraní, ale jed vyzvrátil (totéž se stalo i Čabranovićovi, což vedlo policii k domněnce, že skupina atentátníků byla oklamána a zakoupila slabší jed), a zbraň mu byla vyražena dříve, než měl šanci na další výstřel. V říjnu 1914 byl ve dvanáctidenním procesu odsouzen. Členy soudního tribunálu byli i dva Češi: Antonín Piťha a Emanuel Fialka. Jedním z obhájců byl také Čech, doktor Václav Málek. Jako mladší 20 let nemohl být popraven; dostal maximální možný trest – dvacet let vězení. Byl držen v krutých podmínkách, ještě zhoršených válkou (například byl dlouhé dny zavřený v cele v naprosté tmě). Pokusil se i o sebevraždu oběšením (na ručníku nebo kusu prostěradla – to není dosud jasné). Zemřel na tuberkulózu 28. dubna 1918 v českém pevnostním vězení Terezín. V době smrti vážil pouhých 40 kilogramů.\n\nI přesto, že se v Sarajevu nachází hrob s jeho jménem, s největší pravděpodobností byl za dohledu vojáků z terezínské pevnosti tři dny po své smrti pohřben v neoznačeném hrobě na hřbitově „bláznů“ u bohnické psychiatrické léčebny.\n\nZbraň, kterou Princip použil, byla poloautomatická pistole Browning M 1910 s kalibrem 7.65×17mm (.32 ACP). V roce 2004 byla nalezena v rakouské jezuitské ubytovně, kde žil kněz, který poskytl Františku Ferdinandovi s chotí poslední pomazání a pistoli získal; nyní je vystavena ve vídeňském Muzeu vojenské historie spolu s Ferdinandovým vozem, uniformou a nosítky, na nichž zemřel. Kulka, která zabila Františka Ferdinanda, nebyla z jeho těla vyjmuta, zůstala zaklíněna v krčních obratlích. Druhá kulka vystřelená Principem, která zabila Žofii z Hohenbergu, označovaná někdy jako \"„kulka, jež začala první světovou válku“\", je vystavena v muzejní expozici na zámku Konopiště poblíž Benešova, v tehdejším sídle Františka Ferdinanda.\n\nPo válce objevil voják František Novotný dopisy, které psala rodina Gavrilo Principa atentátníkovi do vězení. Dopisy nebyly nikdy doručeny. Vyplývá z nich, že rodina neměla žádné přesné informace o osudu Gavrilo Principa.\n\nGavrilo Princip je v Srbsku považován za národního hrdinu a bojovníka za svobodu. Je po něm pojmenováno několik škol a byly mu vystavěny památníky.\n"}
{"id": "32744", "url": "https://cs.wikipedia.org/wiki?curid=32744", "title": "H-System", "text": "H-System\n\nH-System byl v letech 1993–1997 stavební projekt společnosti H-SYSTEM a.s., jenž zkrachoval. Sliboval výstavbu levných bytů a rodinných domů v obcích Horoměřice, Statenice, Lichoceves a Velké Přílepy severozápadně od Prahy. První zákazníci (asi 30) skutečně levné bydlení získali, většina (asi 1000) však ne. Společnost v roce 1997 kvůli špatnému finančnímu vedení zkolabovala a o rok později padla do konkursu. Konkursní podstatu tvořily zejména stavební pozemky o výměře větší než 1 milion m² a nedostavěné domy. Do konkursu bylo přihlášeno přes 500 pohledávek v celkové výši přesahující 2 mld. Kč.\n\nČást podvedených klientů následně vstoupila do SBD Svatopluk, které rozestavěné domy dokončilo. Část klientů (zejm. z Velkých Přílep) domy následně z konkursní podstaty vykoupila, část klientů (zejm. z Horoměřic) nikoliv.\n\nSpolečnost se na trhu objevila v roce 1993, kdy spustila reklamní kampaň na levné bydlení. Každý ze stovek zákazníků zaplatil v průměru milión korun. Vedení H-Systému následně začalo převádět peníze na další firmy, které ovládalo, či s jejich pomocí splácelo dluhy. Teoreticky měli klienti své domy obdržet do 2 až 3 let od podepsání smlouvy, ale na podzim roku 1997 firma zkrachovala. Firma za dobu své existence stihla dokončit asi jen 34 rodinných domků. Vedení společnosti v čele s Petrem Smetkou mělo blízké vztahy s politiky z ODS (zejm. Ivanem Kočárníkem) a ČSSD (zejm. Miroslavem Šloufem).\n\nV roce 1999 bylo zahájeno stíhání pachatelů. V roce 2004 byl hlavní viník Petr Smetka (nar. 3. dubna 1959) pravomocně odsouzen za podvod, poškozování věřitele a zpronevěru na 12 let a další dva obvinění dostali podmíněný trest. V roce 2012 byla Smetkovi zamítnuta žádost o podmíněné propuštění. V lednu 2013 soud po 14 letech zastavil stíhání dalších tří obviněných, zatím nepravomocně odsouzených k podmínečnému trestu, pro neúměrnou dobu trestního řízení na základě amnestie prezidenta republiky, která se týká trestních řízení delších než 8 let s trestní sazbou do 10 let.\n\nV roce 2000 bylo zahájeno trestní stíhání dvou představitelů SBD Svatopluk, kteří byli v roce 2004 odsouzeni k podmíněným trestům za poškozování věřitele.\n\nCelkem bylo projektem poškozeno 1160 rodin ucházejících se o byty.\n\nV roce 1998 v reakci na vyhlášení konkursu na společnost H-System vzniklo Stavební bytové družstvo Svatopluk, do kterého v té době vstoupilo 750 podvedených klientů vytunelované firmy, tedy většina. SBD Svatopluk tak zastupuje cca 1/4 pohledávek věřitelů. SBD Svatopluk se dohodlo s prvním správcem konkursní podstaty H-Systemu na záchranném plánu dostavby v lokalitách zkrachovalého projektu a pod státním dozorem investovalo do dostaveb 220 milionů korun, dohromady postavilo 130 domů a bytů. Předběžnou dohodu však zamítl konkursní soud dle tehdejších platných právních předpisů. Konkursní soud následně odvolal správce konkursní podstaty, který smlouvu uzavřel. O nedostavěné objekty a pozemky projevilo zájem v roce 1999 také občanské sdružení Maják s nabídkou o cca polovinu vyšší než nabídlo SBD Svatopluk. \n\nDo konkursu bylo přihlášeno přes 500 pohledávek v celkové výši přesahující 2 mld. Kč, když největší je pohledávka společnosti Global Financial Restructuring Czech ve výši 1 076 mil. Kč., která uplatňuje původní pohledávku Komerční banky. Druhým největším věřitelem s pohledávkou ve výši 453 mil. Kč je SBD Svatopluk. V roce 2011 bylo rozhodnuto o částečném uspokojení pohledávek věřitelů, když jim bylo vyplaceno celkem 140 mil. Kč (asi 6,8 % výše pohledávek). \n\nVe Velkých Přílepech, kde šlo o rodinné, nikoliv bytové domy, stačili lidé do konce roku 2012 své nemovitosti odkoupit, pouze jeden dům byl prodán podle tvrzení mluvčího SBD Svatopluk bez vědomí jeho obyvatel za pětinovou hodnotu společnosti CIB Property. \n\n55 takto dostavěných domů v Horoměřicích podle záměru správkyně konkursní podstaty ohlášeného na podzim 2012 mělo být vydraženo, takže obyvatelům hrozilo, že pokud za své domy v dražbě nezaplatí, přijdou o ně. V době krachu H-Systemu byly z některých domů v Horoměřicích vybudovány jen základové desky, do dražby však byly zahrnuty celé domy dobudované nákladem SBD Svatopluk. Cena nedostavěných domů i s pozemky byla podle SBD Svatopluk zhruba 25 milionů Kč, po dostavbě 122 milionů Kč, vyvolávací cena v dražbě byla 62 milionů Kč. Lidé v Horoměřicích v letech 2010 a 2012 nevyužili nabídky správkyně konkursní podstaty Ištvánkové k odkupu nemovitostí v přímém prodeji mimo dražbu podle znalecky odhadnutých cen s možností odečtení zhodnocení. SBD Svatopluk dnes nemá své zástupce ve věřitelském výboru. SBD uvádí, že přišlo se solidní nabídkou odkupu nemovitostí, ale správkyně konkursní podstaty tvrdí, že nabídka byla tak nízká a nekvalitně zpracovaná, že ji věřitelský výbor odmítl. Městský soud v Praze nejprve vyhověl žalobě správce konkursní podstaty JUDr. Josefa Monsporta (nar. 18. 3. 1958), který požadoval, aby se 60 bytů v Horoměřicích stalo součástí konkursní podstaty a obyvatelé je vyklidili. Vrchní soud v Praze však jeho rozhodnutí zrušil a vrátil případ k rozhodnutí městskému soudu. Klíčové pro toto rozhodnutí bylo svědectví Karla Kudláčka, prvního správce konkursní podstaty. 8. ledna 2015 Městský soud v Praze prostřednictvím soudkyně Nataši Reichlové žalobu Josefa Monsporta zamítl. Soudkyně konstatovala, že kdyby nemovitosti nebyly dostavěny, zimu by bývaly nepřežily a dnes by se nebylo o co soudit. Josef Monsport to označil za rozhodnutí poškozující zájmy drtivé většiny ostatních klientů H-Systemu, kteří nebydlí a očekávají co nejvyšší výnos z prodeje majetku v konkursní podstatě.\n\nV roce 2014 bylo rozhodnuto o částečném uspokojení pohledávek věřitelů, když jim bylo vyplaceno celkem 43 mil. Kč (asi 2,3 % výše pohledávek).\n\nV rozhovoru s novináři v roce 2014 senátor Jiří Čunek uvedl, že v rámci konkursu na H-System došlo pravděpodobně k druhé vlně tunelování – majetek byl věřitelským výborem rozprodaný pod cenou a okradení klienti H-systému tak byli okradení ještě jednou. Navíc dochází ze strany věřitelského výboru ke snaze neuznat pohledávky vzniklé dostavbou nemovitostí bývalých klientů H-Systemu na vlastní náklady a k jejich násilnému vystěhování. \n\nV červenci 2018 rozhodl Nejvyšší soud ČR o žalobě na vyklizení 8 bytových domů, že klienti H-Systemu ze Stavebního bytového družstva Svatopluk v Horoměřicích by měli do jednoho měsíce vyklidit domy, ve kterých žijí na základě nájemních smluv s SBD Svatopluk, neboť patří do konkursní podstaty, o čemž bylo pravomocně rozhodnuto již v roce 2008. Konkursní správce zkrachovalé společnosti H-System Josef Monsport hodlá domy prodat a peníze rozdělit mezi všechny poškozené klienty H-Systemu, tedy i ty, kteří svépomocí nic nedostavovali. Vlastní investice, které byly do nemovitostí vloženy věřiteli po vyhlášení úpadku, budou připočteny k jejich pohledávce za úpadcem a budou vypořádány přednostně. Nebudou tak součástí vypořádání s ostatními poškozenými. Ústavní soud neshledal v říjnu 2019 v rozhodnutí Nejvyššího soudu porušení žádného z ústavně zaručených práv. Uvedl, že stěžovatelé si nejpozději od roku 2008 museli být zcela jistě vědomi svého sporného (resp. protiprávního) užívání bytových domů a nemohli tudíž mít legitimní očekávání ohledně legality svého postupu při jejich dostavbě. Soud také neshledal pochybení v postupu a rozhodnutí Nejvyššího soudu, který upřednostnil zájem řádově mnohem početnější skupiny účastníků projektu H-System, kteří se, na rozdíl od stěžovatelů, rozhodli uplatňovat svá práva zákonnou cestou jako věřitelé v konkursním řízení. \n\n\n"}
{"id": "32749", "url": "https://cs.wikipedia.org/wiki?curid=32749", "title": "Eulerovský tah", "text": "Eulerovský tah\n\nV teorii grafů se termínem eulerovský tah označuje takový tah, který obsahuje každou hranu grafu právě jednou. Zavedl jej Leonhard Euler, když se roku 1736 pokoušel vyřešit slavný problém sedmi mostů města Královce.\n\nExistuje-li v grafu uzavřený eulerovský tah, nazýváme tento graf rovněž eulerovský. Eulerovské grafy lze nakreslit „jedním tahem“.\n\nJe-li G = (V, E) neorientovaný graf a formula_1 posloupnost, pro kterou platí, že formula_2, nazveme tuto posloupnost \"eulerovským tahem\". Je-li formula_3, nazveme tento tah \"uzavřeným\".\n\nPro orientované grafy je nutné pojem \"tah\" nahradit pojmem \"cyklus\".\n\n\nV orientovaných grafech lze použitím následujícího vzorce spočítat počet neekvivalentních eulerovských cyklů:\n\npopřípadě\nkde \"C\" je libovolný kofaktor Laplaceovy matice daného grafu.\n"}
{"id": "32750", "url": "https://cs.wikipedia.org/wiki?curid=32750", "title": "Eulerovský graf", "text": "Eulerovský graf\n\nEulerovský graf (zkráceně \"E-graf\") je takový souvislý neorientovaný graf, který má všechny uzly sudého stupně / existuje uzavřený tah obsahující všechny jeho hrany.\n\nOrientovaný graf je Eulerovský, existuje-li uzavřený tah obsahující všechny jeho hrany.\n\nLibovolný Eulerovský graf lze nakreslit pomocí Fleuryho algoritmu, (volně řečeno \"jedním tahem\"):\n\n"}
{"id": "32752", "url": "https://cs.wikipedia.org/wiki?curid=32752", "title": "Sobín", "text": "Sobín\n\nSobín () je vesnice, bývalá obec, dnes městská čtvrť a katastrální území Prahy, na severozápadě městské části Praha-Zličín, v jejímž rámci je začleněno do městského správního obvodu Praha 17. Nachází se v západním výběžku území Prahy. Na území Sobína, asi 1,2 km jižně od jeho zástavby, v místě, kde nevýrazný hřeben překračuje hranici Prahy a Chrášťan, se nachází kóta Teleček, nejvýše položený bod města Prahy (399 m n. m.).\n\nSobín je malá vesnice. Na jihovýchodě se nachází historické jádro se staršími staveními, na severozápadě směrem k Hostivici je několik ulic rodinných domů. Původně byl samostatnou obcí, roku 1960 byl připojen k obci Zličín. V červenci 1974 byl celý Zličín včetně Sobína připojen k Praze. Na území Sobína se nenachází téměř žádná významnější stavba. U křižovatky Hostivické a Čejkovické ulice se nacházela kaplička se zvoničkou, zbořená roku 2019. Na návsi stojí boží muka ve stylu lidového baroka, jinak jsou tu dvě hospody (U Kapalínů a Na Hrázi), malý parčík a tenisové hřiště. Nedaleko jižně od vsi se nachází modelářské letiště Sobínka. Ve východní části vsi se nachází zemědělsko-průmyslový areál.\n\nDo Sobína nezasahuje žádné cennější přírodní území ani lesy. Blízká přírodní památka Hostivické rybníky spadá již do Hostivic. Přes území Sobína neteče žádný významnější vodní tok, pouze drobnější nepojmenované potůčky a meliorační strouhy směřující do Litovického potoka. Na křižovatce úvozových cest jihozápadně od vsi stojí památná olše lepkavá o obvodu 282 cm.\n\nPrvní písemná zpráva o Sobínu se pravděpodobně nachází v zápisu plaského kláštera z roku 1288. Touto listinou postupuje obec Sobín plaský klášter pražskému měšťanovi Rudlinovi Holému a jeho manželce Hildegundě na čas jejich života, oni za to postupují klášteru svůj dům na Starém městě pražském, poblíž kostela sv. Jiljí. V roce 1306 byl postoupen Sobín emfyteutickým právem měšťanu pražskému Fridrichu Bavorovi za 200 kop pražských grošů. V publikaci Antonína Profouse „Místní jména v Čechách“ je Sobín poprvé zmíněn k roku 1360 jako majetek konventu sv. Kateřiny na Novém městě pražském.\n\nDopravní páteří Sobína je Hostivická ulice, která navazuje na Hrozenkovskou ulici ze Zličína a pokračuje do Hostivice, kde na ni navazuje Komenského ulice. U autobusové otočky se odděluje ulice Ke Břvům, která vede ke Břvům.\n\nOd roku 2001 vede východně od území Sobína Pražský okruh, který tak Sobín odděluje od Zličína. Na křížení Hrozenkovské ulice však okruh není napojen. Jižně od území Sobína prochází dálnice D5.\n\nAž do roku 1981 obsluhovaly Sobín výhradně autobusové linky ČSAD. Ještě v letech 1991 až 1993 tudy jezdila linka kladenské provozovny 13790 Kladno – Chýně – Hostivice – Praha, na níž většina spojů jezdila od stanice metra Hradčanská přes Bílou Horu, Hostivici, Sobín a Břve do Chýně, ojedinělé spoje pokračovaly přes Jeneč až do Hostouně či Kladna.\n\nMěstská linka 257 sem byla od konečné tramvaje Bílá Hora zavedena 30. listopadu 1981, 7 let po připojení Sobína k Praze. 12. listopadu 1994, s prodloužením metra do stanice Zličín, byla linka 257 přeložena k terminálu u této stanice, současně byla zavedena souběžná linka 357, která za Sobínem pokračovala do Hostivice. 2. září 1995 přibyla ještě linka 358, která v Sobíně odbočovala na Břve a Chýni, 1. června 1996 byla ve stopě linky 357 zavedena ještě linka 306 do Jenče. Linka 357 zanikla 31. října 2005, linka 358 v této relaci byla zrušena 10. prosince 2005. Od roku 2005 tak Sobín obsluhují pouze linky 257 a 306. Všechny zdejší linky původně provozoval Dopravní podnik hl. m. Prahy a. s., linku 306 však od 12. prosince 2004 převzala ČSAD Kladno a. s.\n\nOd 28.8.2017 byl upraven provoz linky 306 (v rámci úprav a integrace oblastí Kladenska + PID) v trase Jeneč...Hostivice-Sobín-Halenkovská-Zličín(MB) ve špičce po 10min. a dopoledne/večer/víkendy/svátky 2x za hodinu, 4.9.2017 byla linka 257 trvale zrušena (250-259 patří nyní školním linkám), zároveň byla upravena trasa linky 164 a to Sobín-Halenkovská-Sídliště Řepy-Bílá Hora-Vypich-Petřiny(MA)-Poliklinika Petřiny, která v úseku Sídliště Řepy-Sobín jezdí 1x za hodinu.\n\nNa území Sobína staví autobusy třikrát: v historickém jádru se nachází zastávka Blatnická, u hospody Na Hrázi zastávka Valtická a v autobusové smyčce a na pokračující komunikaci zastávka Sobín.\n\nPřes Sobín prochází cyklotrasa A15, která je pražským pokračováním cyklotrasy 201 celostátního systému; úseky přilehlé ke vsi jsou upraveny a vyznačeny jako stezka pro chodce a cyklisty.\n\nNa území Sobína nezasahuje žádná železniční trať. Sobín obchází trať 122 přes Zličín, Hostivici a Chýni.\n\n\n"}
{"id": "32756", "url": "https://cs.wikipedia.org/wiki?curid=32756", "title": "Košíře", "text": "Košíře\n\nKošíře () jsou čtvrť a katastrální území v Praze. Nacházejí se v údolí (dnes zatrubněného) Motolského potoka na jeho pravém břehu. Na severu a na východě sousedí se Smíchovem, na západě s Motolem, na jihu s Jinonicemi a Radlicemi. Jsou součástí městské části Praha 5.\n\nKošíře byly až do druhé poloviny 19. století vesnicí, obklopenou vinicemi.V 16. a 17. století vlastnili Košíře Myslíkové z Hyršova odkud někteří z nich rozšiřovali svůj predikát.Do dnešní podoby se začaly rozvíjet současně s rozvojem průmyslu na Smíchově (v Košířích bydleli dělníci smíchovských továren). V roce 1895 byly Košíře povýšeny na město. V roce 1922 se Košíře staly součástí Velké Prahy.\n\nNa dnešní Plzeňské ulici je jedna z nejstarších elektrických tramvajových tratí na území dnešní Prahy (roku 1896 košířský starosta Matěj Hlaváček zprovoznil soukromou elektrickou dráhu Smíchov–Košíře).\n\nNa území Košíř byl vybudován během 50. až 70. let 20. století systém tajných krytů pro tehdejší politické špičky a vchody označeny kvůli utajení zkratkou fiktivního výzkumného ústavu VÚCHEMZ („Výzkumný ústav chemických zařízení“). Do druhé poloviny 50. let byla zeď oddělující zařízení od Vrchlického ulice pomalována kamuflážními barvami, patrně aby si krytů nikdo nevšiml. Pak teprve nastoupil VÚCHEMZ.\n\nV ulici Naskové bylo do roku 2006 hlavní sídlo internetového portálu a vyhledávače Seznam.cz.\n\nKošířská zástavba se rozkládá hlavně v údolí (dnes zatrubněného Motolského potoka) a na severním svahu hory Vidoule. V údolí tvoří zástavbu zejména činžovní domy, na svahu jsou pak hlavně vily. Protože byla košířská zástavba v zásadě dokončena před druhou světovou válkou, nebyla čtvrť zasažena masivní panelovou výstavbou pozdějších let (vyjma několika panelových domů v okolí zastávky MHD Kavalírka). V Košířích se staví dosud; novostavby jsou na úbočí Vidoule (mezi zastávkami MHD Průchova a Karenova), kde je též aktuálně (2014) připravována další výstavba, v roce 2013 pak byla dokončena novostavba bytového komplexu na místě bývalé Meopty Košíře u zastávky MHD Kavalírka.\n\nZápadní část Košíř pak tvoří zejména přírodní park Košíře-Motol s bývalou viniční usedlostí Cibulka, podle které lesopark bývá místními někdy též označován.\n\nNad Košířským náměstím se nachází jedna dominanta Košíř, funkcionalistický kostel sv. Jana Nepomuckého (který byl dokončen v roce 1942), druhou dominantou jsou bývalé Závody přístrojů a automatizace (ZPA Košíře) na Vidouli (dnes „Areál Tellus“).\n\nV košířském katastru se zachovalo několik usedlostí, namátkou Šmukýřka, Cibulka, nebo Buďánka. S katastrem obce (na území Smíchova) těsně sousedí historický Malostranský hřbitov, na němž je pochován Václav Jan Tomášek. Byl na něm také pohřben Karel Jaromír Erben, jeho ostatky však byly v roce 1908 přemístěny na pražské Olšanské hřbitovy.\n\nNa severním okraji Košíř vedou dvě tepny silniční dopravy - ulice Plzeňská (která zhruba tvoří rozhraní mezi Smíchovem a Košíři) a ulice Vrchlického. Na jižním okraji Košíř vede železniční trať.\n\nVe vilové čtvrti se nachází pobočka městské knihovny.\n\nVeřejná doprava je zajištěna tramvajemi na trati Sídliště Řepy - Anděl a autobusovou linkou č. 123 z terminálu Na Knížecí u stanice metra Anděl. Na okraji čtvrti se nachází i železniční trať č. 122, která má na území Košíř zastávky Praha-Cibulka a Praha-Stodůlky.\n\nÚzemím Košíř probíhají dvě významné dopravní tepny: Plzeňská ulice, kterou je zajištěno spojení centra Prahy a Plzně a ulice Vrchlického, která zajišťuje spojení směrem opačným. Obě ulice též spojují západní příměstské oblasti Prahy s vlastní Prahou.\n\nV místě dnešního parku Pod Kavalírkou po první světové válce založil filmový režisér, scenárista a podnikatel, košířský rodák Karel Lamač, filmový ateliér \"Kavalírka\", druhé stálé plně vybavené profesionální filmové studio na území Československa. Točily se zde němé filmy, dodnes uváděné ve filmové historii. Činnost ateliéru a jeho filmy byly velmi úspěšné a vážně konkurovaly filmům tehdejší společnosti AB. Provoz košířského ateliéru ale ukončil v roce 1929 požár a již nebyl obnoven.\n\nVe vile Turbová poblíže křižovatky ulic Vrchlického a Jinonické měl v letech 1938 - 1958 pronajatý byt a ateliér Jiří Trnka, kde vytvořil výpravu a natočil většinu záběrů ke svým nejznámějším loutkovým filmům. Zahrada na pozemku v Jinonické ulici (číslo parcely 833/2) sloužila jako inspirace k jeho Zahradě.\n\nV dnešní ulici Musílkově (dříve Na Košířské Václavce) byl Schmitzerův hostinec, kde prožil dětství a mládí známý divadelní, ale zejména filmový herec Jiří Sovák (Schmitzer). Svoji hereckou kariéru začínal jako divadelní ochotník v divadelním sále tehdejšího společenského centra Košíř Mlynářka, dnes již bohužel neexistujícího, které bylo na Plzeňské ulici u vyústění ulice Holečkovy.\n\nV ulici U Tenisu prožil dětství a mládí zpěvák a herec Karel Štědrý. S Košíři je spjat i herec František Peterka, známý zejména jako pohádkový Krakonoš. V mládí Peterka zápasil v těžkoatletickém klubu Hellas Košíře. V Košířích bydlel též ekonom a prognostik Valtr Komárek a houslista Smetanova kvarteta Jiří Novák.\n\nMezi současné významné obyvatele se sluší zařadit operní pěvkyni Věru Soukupovou, či herce a mima Borise Hybnera, Martina, Davida a Rudolfa Hrušínských, filmového producenta a herce Ondřeje Trojana, známého a oceňovaného herce Ivana Trojana a zpěváka skupiny MIG21 a herce Jiřího Macháčka.\n\nZe známých českých režisérů je residentem Vladimír Michálek (Pohádkář, Babí léto, Je třeba zabít Sekala, Zapomenuté světlo nebo Anděl Exit). Z dalších režisér známý filmovými adaptacemi hudebních a operních děl (Radúz a Mahulena, Rusalka) držitel ceny Prix Italia za film Bludiště moci a baletu Romeo a Julie, finalista Emmy Awards v USA za film Pod koly osudu a Noc z olova Petr Weigl.   \n\nJako filmová lokace jsou Košíře vidět např. ve filmech: Případ Lupínek (ulice Starokošířská, ulice Vrchlického, Husovy sady), Nemocnice na kraji města (ulice Nad Hliníkem), Sňatky z rozumu (lokalita Kotlářka), Lásky Kačenky Strnadové (ulice Pod Kavalírkou), Pět Mrtvých Psů (tenisové kurty Šmukýřka). V roce 1999 se v části Na Cibulkách natáčely Pelíšky.\n\n\n\n"}
{"id": "32764", "url": "https://cs.wikipedia.org/wiki?curid=32764", "title": "Marie Dušková", "text": "Marie Dušková\n\nMarie Dušková (6. října 1903, Skrýchov u Opařan – 15. prosince 1968, Želnava), byla česká básnířka.\n\nÚčastnice akce Pracující do literatury, brzy byla považována za vzor dělnické spisovatelky.\n\nJejí literární kvality spočívaly především (spíše pouze) v její politické angažovanosti. Její dílo je typickou ukázkou angažované poezie v 50. letech 20. století.\n\n"}
{"id": "32765", "url": "https://cs.wikipedia.org/wiki?curid=32765", "title": "Uranus", "text": "Uranus\n\nUranus (originální francouzský název \"Uranus\") je francouzské filmové drama režiséra Clauda Berriho z roku 1990. Hlavní role psychologického dramatu s tématem mezilidských vztahů po druhé světové válce ztvárnili Gérard Depardieu, Jean-Pierre Marielle a Philippe Noiret.\n\nV malé francouzské obci nastává těsně po skončení druhé světové války složitá situace komplikující vztahy mezi tamějšími obyvateli, na druhé straně ale dokonalým způsobem odkrývající jejich skutečné povahy. Inženýr Archambaud se rozhodne ukrýt uprchlíka Maxima Loina, který za války kolaboroval s Němci. S celou věcí se zdůvěří svému známému, učiteli v důchodu Watrinovi, který toto tajemství zachová, ale daní za Loinův pobyt u Archambaudů je pozdější nevěra inženýrovy ženy s ním.\n\nDalší výraznou postavou obce je hospodský Léopold, navenek obhroublý, věčně opilý a ne moc chytrý člověk, který má ale ve skutečnosti patrně nejčistší duši ze všech protagonistů filmu. Má v sobě spoustu citu (byť zvláštně projevovaného), miluje literaturu (zejména Racina a jeho \"Faidru\" a \"Andromaché\") a s nadšením poslouchá Watrinovy školní hodiny, které provizorně probíhají právě v jeho krčmě.\n\nLéopold se později stane obětí Rocharda, nadšeného ale zbabělého komunisty, který mu ublíží, později se ale svůj skutek snaží odčinit. Nicméně, později se dostane do problémů s bohatým, vlivným a bezskrupulózním podnikatelem Monglatem, který si kolaborací s německými nacisty nahromadil obrovské jmění. Léopold to v opilosti vykřičí na celou vesnici, což má za následek rozhodnutí o jeho uvěznění, při zatýkání je ale zastřelen.\n\nDalší místní komunista Gaigneux, který prozatím bydlí společně s Archambaudem, jednoho dne objevuje Loina v jeho pokoji a odvádí jej pryč, pravděpodobně na popravu.\n\n"}
{"id": "32771", "url": "https://cs.wikipedia.org/wiki?curid=32771", "title": "Diboran", "text": "Diboran\n\nDiboran (BH) je za laboratorní teploty bezbarvý plyn. Velmi dobře se mísí se vzduchem a tvoří s ním výbušnou směs. Na vlhkém vzduchu se může vznítit samovolně.\n\nPoužívá se jako redukční činidlo, vulkanizační činidlo, katalyzátor při polymerizacích a jako dopant pro polovodiče.\n\nVazba mezi můstkovými atomy vodíku je třístředová dvoucenterní.\n\nKrátkodobá expozice způsobuje kašel a dušení. Tyto symptomy se mohou objevit okamžitě nebo až po 24 h. Také dochází k podráždění pokožky a očí.\n\nLidé vystavení dlouhodobému působení diboranu trpí dýchacími potížemi, únavou a ospalostí.\n"}
{"id": "32791", "url": "https://cs.wikipedia.org/wiki?curid=32791", "title": "Pop-up", "text": "Pop-up\n\nPop-up (z anglického \"pop up\" - rychle se vynořit; zejména v českém prostředí často psáno i bez spojovníku, jinak \"vyskakovací upozornění\") je vizuální element grafického uživatelského rozhraní některých počítačových programů. Jméno pochází od toho, že pop-up se objeví nad ostatními vizuálními elementy na obrazovce a zakryje je. Pop-up se může v zásadě objevit na libovolném místě obrazovky.\n\nPříkladem pop-up může být třeba kontextová nápověda, která se vynoří na pozici kurzoru, nebo různá dialogová okna.\n\nVýraz pop-up se v současnosti používá především pro samostatná „vyskakovací“ okna, které často otevírají (zejména použitím JavaScriptu) různé webové stránky k zobrazování reklamy. Tato praxe je všeobecně pokládána za velmi rušivou a obtěžující pro uživatele; moderní kvalitní webové prohlížeče lze nastavit tak, že zobrazování vyskakovacích oken automaticky blokují.\n\nZvláštní formou pop-up oken jsou okna pop-under (popunder). Jsou používány za cílem skrýt otevřené pop-up. Pop-under se otevírají jako klasické pop-up, ale většinou ihned zmizí pod původní stránku. Tohoto chování lze docílit pomocí JavaScriptu. Pop-under okna se nyní na internetu používají častěji než klasická pop-up, jelikož je možnost, že si ho uživatel nebo čtenář stránky nevšimne při jeho otevření a objeví ho, až když zavře stránku, s kterou pracoval. Takovýto uživatel je obvykle zmaten, protože tuto stránku sám neotevíral, a snaží se na stránce najít něco povědomého. Pop-under jsou efektivnější reklamou než klasická pop-up, protože je vyšší šance, že se uživatel do stránky začte a nezavře ji už při vyskočení (mnohdy ještě před načtením obsahu pop-up).\n\nI když je pop-up velice nepříjemnou formou reklamy, svá nejlepší léta má již za sebou. Téměř každý moderní webový prohlížeč dnes obsahuje filtr, který zabraňuje otevírání nevyžádaných pop-up oken. Pro starší prohlížeče jsou k dispozici doplňkové nástroje.\n\nProhlížeč Windows Internet Explorer dlouho neobsahoval ochranu proti pop-up reklamním oknům. Existovaly různé doplňky (zejména lišty – například od Google nebo Seznam.cz), které tuto ochranu dodávaly. Od vydání opravného balíku SP2 pro Windows XP obsahuje Windows Internet Explorer tuto funkci již v základní instalaci.\n\nOchrana proti reklamním pop-up oknům bývá někdy problematická. Prohlížeče totiž mohou blokovat každé okno, které se otevírá automaticky, některé stránky však mohou další okna otevírat se souhlasem uživatele.\n\nForma upozornění na vyskakovací okno je různá: v některých prohlížečích se zobrazuje pouze malá ikonka s upozorněním, někde větší proužek. Může se proto lehce stát, že uživatel vyžádané nové okno očekává, malého upozornění si nevšimne a je zmaten.\n\n"}
{"id": "32792", "url": "https://cs.wikipedia.org/wiki?curid=32792", "title": "ISO 3166-2:SR", "text": "ISO 3166-2:SR\n\nKódy ISO 3166-2 pro Surinam identifikují 10 distriktů (stav v roce 2015). První část (SR) je mezinárodní kód pro Surinam, druhá část sestává ze dvou písmen identifikujících distrikt.\n\n SR-BR Brokopondo (Brokopndo)\n\n"}
{"id": "32793", "url": "https://cs.wikipedia.org/wiki?curid=32793", "title": "ISO 3166-2:SV", "text": "ISO 3166-2:SV\n\nKódy ISO 3166-2 pro Salvador identifikují 14 departementů (stav v roce 2015). První část (SV) je mezinárodní kód pro Salvador, druhá část sestává ze dvou písmen identifikujících departement.\n\n SV-AH Ahuachapán (Ahuachapán)\n\n"}
{"id": "32794", "url": "https://cs.wikipedia.org/wiki?curid=32794", "title": "Reklama", "text": "Reklama\n\nReklama je placená nebo neplacená propagace výrobku, služby, společnosti, obchodní značky nebo myšlenky, mající obvykle za cíl zvýšení prodeje. Podle použitého média se rozlišuje televizní, novinová, internetová, rozhlasová, plakátová nebo jiná. \n\nReklamu využívají především obchodní společnosti, ale i neziskové organizace a profesní či sociální organizace.\n\nNěkdy se setkáváme s pouhými odkazy nebo jménem nebo logem výrobce či výrobku, kde chybí přesvědčování (odborně persuaze nebo persvaze), a to na vhodných i méně vhodných místech (např. na mantinelech při sportovních utkáních, na dresech nebo závodních autech). \n\nSlovo reklama vzniklo z latinského „reclamare“ (znovu volat). Český jazyk přebral slovo reklama z francouzského slova „réclamer“ (žádat, požadovat, vyžadovat), které původně znamenalo upoutávku na dolním konci novinové stránky. Zákon 40/1995 Sb. (Zákon o regulaci reklamy), ji definuje:\n\nReklamu v médiích je nutno jako takovou řádně označit, což často nedělají tzv. influenceři - youtoubeři a bloggeři. Ti reklamu označují někdy jen prostřednictvím anglických slov \"sponsored\" nebo \"ad\", což mnoho dětských uživatelů, kteří tvoří cílovou skupinu a zároveň většinu recipientů daného obsahu, nepochopí jako označení reklamy. Mnozí ale reklamu ve svých sděleních neoznačují nijak. V novinách se reklama někdy označuje kromě slova \"reklama\" stále častěji jinými slovy, například jako \"inzerce\" nebo \"komerční sdělení\". Zvláštní pozornost v tomto směru zasluhuje tzv. Product placement a PR články. Skrytá a podprahová reklama byla v ČR zakázána do roku 2015.\n\nMezi známé a úspěšné reklamní kampaně v Česku patří např.:\n\nCíle reklamy vycházejí z rozhodnutí o cílové skupině a marketingovém mixu, které určují, čeho musí reklama v rámci celkového marketingového programu dosáhnout.\n\nCílová skupina je množina příjemců, které má reklamní kampaň oslovit. Cílovou skupinou mohou být současní nebo potenciální uživatelé výrobku, služby či značky, jednotlivce či skupiny, kteří se rozhodují o nákupu atd. Charakteristika cílové skupiny je základním předpokladem pro další postup strategie, tj. pro stanovení toho, co, jakým způsobem, kdy a kde se bude sdělovat.\n\nCíle reklamy lze klasifikovat podle jejího primárního účelu – zda má reklama informovat, přesvědčovat, nebo připomínat.\n\nReklama se snaží o vyvolání odezvy u cílového publika. Tato odezva může být svou povahou:\n\nKonečnými cíli reklamní kampaně mohou být:\n\n\nPokud obchodník (nabízející) využívá několik komunikačních kanálů zároveň, mluvíme o marketingové kampani.\n\nTento druh médií patří mezi nejstarší druh mediální komunikace. Noviny čte převážně dospělá populace.\n\nČasopisy můžeme rozdělit na odborné časopisy, inzertní periodika a populární časopisy.\n\nHlavní vysílací čas je ráno. Neboli čas, kdy lidé vstávají, cestují do školy či do práce. Tyto informace musí být tedy podány jednoduše a několikrát být zopakovány.\n\nToto médium nevyžaduje od diváka žádnou aktivitu. Výhodou je zejména kombinace sluchových a vizuálních možností.\n\nTento typ médií je kombinací všech druhů médií a také jejich doplněním. Nejdůležitějším u tohoto média je rychlost přenosu sdělení a aktuálnost. Jde o předávání aktuálních informací právě teď a bez jakéhokoliv omezení. U internetu je ale nejnižší důvěryhodnost.\n\nReklamy kontextové a remarketing se zobrazují podle toho, kdo se na ně dívá.\n\nRemarketingová reklama umožňuje zobrazovat návštěvníkovi kamkoliv se pohne sdělení z obchodu, který byl návštěvníkem navštíven. Adwords umožňuje dokonce zobrazit každý den jinou reklamu a třeba i odvyprávět celý příběh, a tak ho dostat zpátky na konverzní stránku s formulářem získávajícím jeho emailovou adresu. U remarketingu je ohromná výhoda, že zadavatel ví, jaké stránky návštěvník navštívíl, co hledal, atd., a proto může být při formulaci remarketingové reklamy konkrétnější. Může cílit na konkrétní potřebu nebo na touhu po konkrétním výrobku.\n\nMezi tento typ patří billboardy, poutače, firemní štíty, plakáty atd. Toto médium oslovuje své publikum jako součást prostředí, ve kterém žijí a ve kterém se pohybují.\n\nPři přípravě reklamní kampaně se vychází z marketingové analýzy, která poskytuje potřebné informace o trhu, zákaznících, konkurenci, okolí atd.\n\nZákon č. 40/1995 Sb., o regulaci reklamy, stanoví:\n\nReklama především nesmí být klamavá, skrytá, podprahová či v rozporu s dobrými mravy. Nesmí podporovat chování poškozující zdraví nebo ohrožující bezpečnost osob nebo majetku, jakož i jednání poškozující zájmy na ochranu životního prostředí. Nesmí propagovat výrobky či služby, které jsou zákonem zakázané.\n\nZvláštní podmínky se vztahují na reklamu uvádějící zvláštní nabídku, reklamu zaměřenou na mládež do 18 let, reklamu na tabákové výrobky, alkoholické nápoje, léčiva, zdravotnické prostředky, potraviny, kojeneckou výživu, prostředky na ochranu rostlin, střelné zbraně a střelivo a pohřebnictví.\n\nDefinice (právo EU): \"„Reklamou“ se rozumí každé předvedení související s obchodem, živností, řemeslem nebo svobodným povoláním, jehož cílem je podpora odbytu zboží nebo poskytnutí služeb, včetně nemovitostí, práv a závazků.\"\n\nJedná se o strategii, ve které se přímo porovnává výrobek, služba nebo značka zadavatele s výrobkem konkurence. Tento druh strategie často využívají firmy, které nejsou leadery na trhu a své výrobky přirovnávají právě k vedoucím výrobkům.\n\nJedná se o reklamu, kterou dělají obchodní jednotky a je zaměřena přímo na spotřebitelskou veřejnost. I když reklamní výdaje bývají vysoké, účinnost je velmi různá.\n\nJedná se o spolupráci při dělení nákladů a aktivit většinou mezi velkoobchodem a maloobchodem, kde podíl závisí na vzájemné dohodě partnerů.\n\n\n\n\n\n"}
{"id": "32796", "url": "https://cs.wikipedia.org/wiki?curid=32796", "title": "ISO 3166-2:SY", "text": "ISO 3166-2:SY\n\nKódy ISO 3166-2 pro Sýrii identifikují 14 guvernorátů (stav v roce 2015). První část (SY) je mezinárodní kód pro Sýrii, druhá část sestává ze dvou písmen identifikujících region.\n\n\n"}
{"id": "32797", "url": "https://cs.wikipedia.org/wiki?curid=32797", "title": "Norbert Elias", "text": "Norbert Elias\n\nNorbert Elias (22. června 1897 Vratislav – 1. srpna 1990 Amsterdam) byl německý filosof a sociolog židovského původu, jehož hlavní práce \"O procesu civilizace\" (\"Über den Prozeß der Zivilisation\") se soustředila na vztah mezi mocí a chováním.\n\nCelé Eliasovo vědecké působení se zabývá snahou pochopit dlouhodobé procesy sociálního vývoje. Výjimečnost Eliasových studií mimo jiné spočívá i v dokonale detailní empirické analýze.\n\nNorbert Elias se narodil do židovské, německy mluvící rodiny obchodníka a továrníka Hermanna Eliase. Jeho otec byl rozhodnut poskytnout svému synovi univerzitní vzdělání, které si sám v mládí nemohl dovolit. Proto Norbert navštěvoval renomované pruské Jahannesovo gymnázium, kde se seznámil s klasickou německou a antickou literaturou. 8. května 1915 odmaturoval rozhodnut pokračovat ve studiích germanistiky a filozofie na Vratislavské univerzitě. Na podzim 1915 ale stejně jako celý jeho ročník narukoval a odjel na frontu. Během války jako telegrafista prošel mimo jiné bitvou na Sommě. Následkem válečných útrap se psychicky zhroutil a vrátil do Vratislavi, kde dosloužil v sanitární službě.\n\nV roce 1918 začal opět studovat na univerzitě filozofii a na otcovo přání i medicínu. Přestože v medicíně dokončil pouze preklinickou část studia, dala mu důležité základy znalostí přírodních věd a kritický přístup k poznání. Část roku 1919 strávil na univerzitě v Heidelbergu, kde se seznámil s Karlem Jaspersem a jeho prostřednictvím i s dílem Maxe Webera, a část roku 1920 ve Freiburgu. Zde mimo jiné studoval i u Husserla.\n\nV červnu 1922 složil rigorózní zkoušku z psychologie, filozofie, dějin umění a chemie, ale další rok se musel vlivem hospodářské krize živit prací v továrně na drobné železářské zboží. Až v roce 1924 dostal možnost nastoupit na univerzitu v Heidelbergu studovat sociologii. Eliase sem zřejmě přilákalo klima, které zde vzniklo působením, byť krátkodobým, Maxe Webera. Obor sociologie zde byl veden jeho méně slavným bratrem Alfredem, u kterého začal Elias studovat. Ve městě žila i vdova po Weberovi, která se snažila uchovat jeho odkaz a jejíž salón, kde se scházela intelektuální elita města, Elias navštěvoval. V Heidelbergu se seznámil se Karlem Mannheimem, který mu v roce 1928 nabídl pozici svého asistenta na univerzitě ve Frankfurtu, kde měl nastoupit jako docent.\n\nEliasova habilitační práce, na které ve Frankfurtu pracoval v letech 1930–1933 se již věnovala problematice jemu typické. Její název zněl \"Der höfische Mensch: Ein Beitrag zur Soziologie des Hofes, der Höfischen Gesellschaft und das absoluten Königtums\" a zabývala se zkoumáním dvorské absolutistické společnosti Francie 17. a 18. století. Získání docentury v roce 1933 bylo přerušeno Hitlerovým nástupem k moci. Z univerzity museli odejít všichni Židé a mezi nimi i Elias.\n\nPo počátečním tápání Elias odešel do Paříže, především s ohledem na svou znalost francouzského jazyka. Volba to nebyla šťastná. V Paříži neměl moc známých, neměl ani možnost získat akademické povolání. Pokusil se tedy podnikat (založil továrnu na výrobu dětských hraček), ale během několika měsíců přišel o všechny prostředky. Na naléhání přátel tedy v roce 1935 odjel do Londýna.\n\nV Londýně jeho vyhlídky nebyly o nic lepší. Sociologie v této době nebyla na britských ostrovech ještě etablovaná a Elias navíc neuměl anglicky. Vhodné povolání tedy nebylo možné získat. Dostal nízké stipendium a to mu umožnilo další tři roky prakticky strávit v čítárně Britského muzea, kde vznikl jeho dvousvazkový spis \"O procesu civilizace\" (orig. \"Über den Prozeß der Zivilisation\"). Kniha vyšla po značných problémech (a financována Eliasovým otcem) ve Švýcarsku v roce 1939. Právě začínala válka a z tohoto důvodu se jí nedostalo takové pozornosti odborné veřejnosti, jaké by si zasluhovala. Svým způsobem se jednalo o práci velmi originální, nezapadající do žádné sociologické školy a to mohl být další důvod jejího zapadnutí.\n\nV roce 1941 konečně získal stálou práci v oddělení pro výchovu dospělých na University of London, kde zůstal až do roku 1954. Neztrácel kontakt s akademickým prostředím a příležitostně přednášel na London School of Economics, Bedford College na University of London, resp. univerzitě v Hullu. Publikoval krátké studie a články. V roce 1954 byl Eliasovi konečně nabídnut post docenta na univerzitě v Leicesteru, který přijal. Pod vedením Eliase a Ilyi Neustata zde vzniklo nové pracoviště sociologie, které brzy patřilo k nejvýznamnějším v Británii.\n\nPřesto, že se v relativně pokročilém věku stal konečně docentem, neznamenalo toto povýšení průlom. Elias jako spisovatel nebyl v Británii znám, kniha \"O procesu civilizace\" ještě pořád nebyla přeložena do angličtiny (částečně Eliasovou vinou, protože několik pokusů o překlad neschválil). To bylo zdrojem frustrací, ke kterým se připojovalo i přehlížení mladších kolegů dané situací v sociologii 60. a 70. let, kdy orientace na procesy probíhající v minulosti byla považována za okrajovou záležitost. Další oblastí Eliasova zájmu v té době byla sociologie sportu (Quest for Excitement: Sport and Leisure in the Civilizing Process spolu s Ericem Dunningem) a také otázka sociální nerovnosti ve společnosti (The Established and the Outsiders, v roce 1965 spolu s Johnem L. Scotsonem).\n\nV roce 1964 byl penzionován a odešel na dva roky do Ghany, kde přijal post profesora na univerzitě v Akkře. V letech 1964–1976 hostoval na různých evropských univerzitách, od roku 1975 žil trvale v Holandsku.\n\nAž v roce 1976 přišel průlom. Vyšlo třetí, paperbackové vydání \"O procesu civilizace\" a kniha měla úspěch. Elias získal řadu ocenění, titul emeritního profesora university ve Frankfurtu a penzi. I v této věkově pokročilé době zůstal vědecky činný. Věnoval se problematice vývoje vědeckého poznání a vědění. Výsledkem tohoto studia byly knihy Engagement und Distanzierung a Über die Zeit.\n\nVěnoval se také psaní poezie. V roce 1989 vyšla sbírka jeho básní a básnických překladů Los der Menschen.\nSvůj život zakončil ve věku 93 let v Amsterdamu. Celý jej věnoval své práci. Nikdy nebyl ženat a také se nikdy politicky neangažoval.\n\nEliasova písemná pozůstalost je uložena v Německém literárním archivu v Marbachu nad Neckarem. Na šíření a vydávání jeho děl dohlíží Nadace Norberta Eliase sídlem v Amsterdamu.\nJeho dílo vzbudilo ohlas hlavně v Německu a Holandsku, v Anglii již méně a bez ohlasu je zatím v USA.\n\n\n\n\n"}
{"id": "32798", "url": "https://cs.wikipedia.org/wiki?curid=32798", "title": "ISO 3166-2:SZ", "text": "ISO 3166-2:SZ\n\nKódy ISO 3166-2 pro Svazijsko identifikují 4 regiony (stav v roce 2018). První část (SZ) je mezinárodní kód pro Svazijsko, druhá část sestává ze dvou písmen identifikujících distrikt.\n\n SZ-HH Hhohho (Mbabane)\n\n"}
{"id": "32800", "url": "https://cs.wikipedia.org/wiki?curid=32800", "title": "Otto Ježek", "text": "Otto Ježek\n\nOtto Ježek (7. prosince 1896 Čermná – 30. září 1957 Praha) byl český básník.\n\nDo literatury se dostal jako dělnický kádr, především díky akci \"Pracující do literatury\".\n\nVětší část jeho tvorby vyšla v různých novinách při různých výročích, oslavách SSSR atp.\nJeho díla lze charakterizovat jako oslavu socialismu.\n\nGottwaldův úsměv\n\nKdyž jsme si v dílně pověsili\nGottwaldův obraz nad svůj stůl,\njako by utajené síly,\nvěřte si nebo nevěřte,\nse v každém náhle probudily\n\nJak usmívá se ten náš milý,\nv hukotu naší továrny!\nAž někdy myslíváte chvíli,\nvěřte si nebo nevěřte,\nže jeho oči promluvily.\n\nGottwaldův úsměv prohlížíme\npřed šestou ráno každý den,\na než si plány přezkoušíme,\nvěřte si nebo nevěřte,\ntím úsměvem se potěšíme.\n\nGottwaldův úsměv vyrovnaný\nnám v dílně svítí nad stolem.\nChválíte naše smělé plány?\nVěřte si nebo nevěřte,\nty všechny budou překonány!\n"}
{"id": "32801", "url": "https://cs.wikipedia.org/wiki?curid=32801", "title": "ISO 3166-2:TJ", "text": "ISO 3166-2:TJ\n\nKódy ISO 3166-2 pro Tádžikistán identifikují 2 regiony, 1 autonomní region, 1 teritorium hlavního města a 1 území distriktů spadajících pod administrativu vlády (stav v roce 2016). První část (TJ) je mezinárodní kód pro Tádžikistán, druhá část sestává ze dvou písmen identifikujících region.\n\n TJ-GB autonomní region Horský Badachšán\n\n"}
{"id": "32803", "url": "https://cs.wikipedia.org/wiki?curid=32803", "title": "Renesance (rozcestník)", "text": "Renesance (rozcestník)\n\nSlovo renesance (česky též renezance) pochází z francouzského \"renaissance\" (znovuzrození), jež je odvozeno z italského \"rinascimento\". \n\nTento pojem může v češtině označovat několik jevů (sobě si blízkých):\n\n\n"}
{"id": "32807", "url": "https://cs.wikipedia.org/wiki?curid=32807", "title": "Žižkov", "text": "Žižkov\n\nŽižkov (něm. \"Zischkaberg\", \"Žižkow\", \"Zizkow\", v letech 1939-1945 \"Veitsberg\", lidově dříve \"Žižkaperk\") je městská čtvrť a katastrální území Prahy, nachází se na východ od jejího centra. Jako samostatný celek vznikl pod názvem \"Královské Vinohrady I.\" roku 1875 rozdělením Královských Vinohrad, roku 1877 byly Královské Vinohrady I. přejmenovány na Žižkov, roku 1881 byl Žižkov povýšen na město. V roce 1922 byl začleněn do nově vzniklé Velké Prahy. Od roku 1960 je téměř celý hlavní součástí městského obvodu Praha 3, jehož území je od roku 1990 i územím městské části Praha 3.\n\nJedna žižkovská parcela náležející Domovu sociální péče Hagibor (poblíž stanice metra Želivského, východně od ul. Pod židovskými hřbitovy) patří do obvodu i městské části Praha 10. Neobydlená část prostoru mezi kolínskou a turnovskou železniční tratí, pod Krejcárkem (dříve zahrádkářská osada a průmyslové objekty, dnes Nové spojení), patří do obvodu i městské části Praha 8.\n\nŽižkov je čtvrť, jejíž významnou část tvoří činžovní domy z přelomu 19. a 20. století. Tato část se rozkládá na vyvýšenině, proto jsou místní ulice úzké a strmé.\n\nK Žižkovu patří i vrch Vítkov a pás novější výstavby (z 20. století) směrem k Hrdlořezům.\n\nÚzemí dnešního Žižkova bylo od roku 1788 částí katastrální obce Viničné Hory, od zřízení samospráv roku 1849 samosprávné obce, která byla roku 1867 přejmenována na Královská Vinohradská obec (König. Weinberge). Po polovině 19. století nastal mohutný rozvoj tohoto území a rozsáhlá výstavba. V roce 1875 byla Královská Vinohradská obec rozdělena na dvě obce s názvy Vinohrady I. (od roku 1877 Žižkov) a Vinohrady II. (od roku 1877 Královské Vinohrady). Obě samostatné obce za hradbami Prahy byly posléze povýšeny na města, Královské Vinohrady v roce 1879, Žižkov v roce 1881. Významnou roli v rozvoji Žižkova a jeho vlasteneckém a husitském zaměření sehrál Karel Hartig, poslední starosta Královských Vinohrad před jejich rozdělením a první starosta Žižkova.\n\nVýstavba, která začala po roce 1865 v prostoru mezi Vítkovem a Vrchem sv. Kříže, pokračovala téměř „americkým“ tempem. Při sčítání lidu v roce 1843 měla část nynějšího Žižkova 83 usedlíků. O sedm let později v roce 1850 více než dvojnásobek, 197 osob. Za dalších sedm let přibylo 71 osob a v roce 1869 už bylo zapsáno 292 obyvatel. V té době se ale ještě moc nestavělo a obyvatel přibývalo pomalu. Zatímco v letech šedesátých a sedmdesátých docházelo k osídlování vyšších poloh za hradbami, v osmdesátých letech se už stavělo po celém území a Žižkov už byl velkým městem s 21 212 obyvateli. Další sčítání obyvatel v roce 1890 už mělo ve výkazech 42 000 osob ve více než 750 domech.\nKolem roku 1920 už byla celá čtvrť zastavěná a ve výstavbě se pokračovalo už jen na Ohradě a za ní (Vackov).\n\nKoncem roku 1883 byla k usedlosti Bezovka přivedena linka pražské koňky, v roce 1897 zde byla zprovozněna první linka vinohradské elektrické tramvaje. Přebudování koňky na elektrickou tramvaj bylo dokončeno v roce 1901.\n\nS Žižkovem je spojena činnost bohémů a spisovatelů Jaroslava Haška a Franty Sauera, stejně jako intelektuálské společnosti sdružující se kolem manželky S. K. Neumanna, nakladatelky Kamilly Neumannové.\n\nV 80. letech 20. století byl u Olšanského náměstí slavnostně položen základní kámen Haškova pomníku, který byl ale nakonec postaven na Prokopově náměstí. Z doby koncem první světové války pochází z okruhu těchto osob i recesistický pojem \"Svobodná republika Žižkov\" (\"Žižkovská svobodná republika\"). Tento pojem připomněl starosta Prahy 3 Milan Český, když 25. července 2001 městskou část oficiálně navštívil velvyslanec Evropské unie v České republice Ramiro Cibriáni. V recesistickém duchu přitom jednali o vstupu Žižkova do EU. Charakter bohémské čtvrti, skrývající jistá nebezpečí neobeznámenému návštěvníku, je skryt ve sloganu \"„Žižkovu a Libni raději se vyhni.“\"\n\nŽižkov poměrně nezaslouženě získal pověst dělnické čtvrti, protože na rozdíl od Karlína, Smíchova a Libně zde nebyla žádná větší továrna. V dobách socialismu ale získala idea dělnické čtvrti jistou proslulost přesto, že na Žižkově byla relativně vysoká koncentrace plátců milionářské dávky (1947 a 1948). Naplněním této ideologické představy byly žižkovské ženy, které jako organizovaný útvar nikdy nechyběly na oslavách prvního máje od padesátých let až do pádu socialismu.\n\nPodobně jako Libeň, Karlín, Vršovice a Smíchov patřil Žižkov ke čtvrtím, kde se nacházely lokality s vysokým podílem romského obyvatelstva. V době privatizace bytového fondu za vlády ODS se značná část pražských Romů vystěhovala zejména do severních a středních Čech. Přesto ještě kolem roku 2015 menší ghetta v Libni a na Žižkově přežívají. Například dům v ulici Víta Nejedlého čo. 13 byl zdevastován svými vlastními nájemníky, převážně Romy.\n\nPodle sdělení šéfa městské policie v Praze 3 z roku 2008 bylo největší metlou Žižkova vykrádání automobilů, které mají na svědomí hlavně narkomani, mezi kterými je značné procento mladých Romů. Centrem obchodu s drogami a života problémové mládeže mělo být podle Novinek.cz Tachovské náměstí s ústím do tunelu pod Vítkovem do Karlína, kde se několikrát točily scény z kriminálních filmů. Velká většina ukradených věcí se okamžitě objevovala na pultech zastaváren a bazarů fungujících nonstop, jichž zde byla bezkonkurenčně největší síť. Policie často vůbec nestíhala, okradení lidé pak často sami obcházeli bazary, pátrali po svých odcizených věcech a vykupovali si je zpátky. Podle vyhledávače \"Firmy.cz\" byl však v roce 2020 na území Žižkova pouze jeden bazar či zastavárna s nepřetržitým provozem.\n\nPolicejní statistiky za rok 2018 konstatovaly obecně snižování počtu trestných činů na území Žižkova. Za deset let se zde jejich počet snížil na polovinu, i když je Praha 3 třetí v trestnosti mezi pražskými obvody. Kriminalita je vyšší v těch částech Žižkova, kde je vyšší výskyt zahraničních turistů.\n\nParty bezdomovců sídlí v parku Parukářka i ve vybydlených domech, obývaných jen bezdomovci a lidmi na hraně zákona, kde panují otřesné hygienické podmínky.\n\nV roce 2018 bylo na Žižkově pronajímáno přes Airbnb kolem 3 % bytového fondu, tedy podobně jako na Vinohradech či na Smíchově.\n\nV sedmdesátých letech (70. léta 20. stol.) začalo vedení Prahy uvažovat o radikální přestavbě celého Žižkova. Úzké ulice měly být nahrazeny širokými, staré činžovní domy měly být strženy a nahrazeny paneláky. Realizace započala v okolí Olšanského náměstí, ale mezitím začala sametová revoluce a většina historického Žižkova byla zachráněna. Po sametové revoluci, především v souvislosti s restitucemi domů, se započalo s opravami a rekonstrukcemi. Ze Žižkova se díky nové výstavbě a rekonstrukci historických domů stala zajímavá rezidenční čtvrť.\n\nV roce 2009 zde vyrostl bytový komplex Central Park Praha s téměř 600 byty. Později, v roce 2016 byl otevřen podobný projekt, většího rozměru; Residence Garden Towers s 700 byty. Kromě bytových domů zde vznikají hojně v 21. století také kancelářské budovy. V plánu je výstavba nové čtvrti na území zchátralého nákladového nádraží.\n\nJednou z nejznámějších staveb, která se na Žižkově nachází, je nepřehlédnutelný Žižkovský vysílač. Nachází se na hranici Žižkova s Vinohrady v Mahlerových sadech v těsném sousedství židovského hřbitova. Vysílač byl zprovozněn roku 1992 a díky vyhlídkovým plošinám pro veřejnost umožňuje návštěvníkům i obyvatelům Prahy zajímavý pohled na město z ptačí perspektivy.\n\nNa Sladkovského náměstí u budovy c. k. reálky na Žižkově (postavena v letech 1898 až 1899) byl vybudován podle projektu architekta Josefa Mockera v letech 1899 až 1903 novogotický trojlodní kostel sv. Prokopa s jednou věží (vysvěcen roku 1903). Zajímavý je též blízký secesní kostel svaté Anny. Na Olšanském náměstí se nachází barokní kostel sv. Rocha.\n\nMezi ulicí Italskou a náměstím Winstona Churchilla se nachází areál Vysoké školy ekonomické (VŠE). Na témže náměstí (jde o plochu rekultivovanou po zániku plynárny pražské obce na Žižkově) vyrostla v 30. letech 20. století funkcionalistická budova domu odborových svazů (tehdy dvanáctipodlažní sídlo penzijního úřadu), nynější sídlo centrály odborových svazů ČR.\n\nNa vrchu Vítkově je umístěn Národní památník spolu s jezdeckou sochou Jana Žižky.\n\nPřímo na území Žižkova, do obchodního centra Atrium Flora, vede jeden výstup ze stanice Flora linky A pražského metra. V oblasti Olšanských hřbitovů se nachází stanice Želivského. Další části Žižkova jsou pohodlně dostupné ze stanice Jiřího z Poděbrad.\n\nV budoucnu se uvažuje o zavedení metra linky D (modrá) v její II. etapě z Hlavního nádraží na Žižkov.\n\nŽižkovem prochází tramvajová trať od Hlavního nádraží na Ohradu na křižovatku Spojovací a tramvajové tratě v ulicích Olšanské, Jičínské a Želivského; po hranici katastrálního území jde trať na Vinohradské ulici.\n\nAutobusové spoje jsou vedeny především ulicí Husitskou a Italskou.\n\nJe projektováno prodloužení severního podchodu Hlavního nádraží k umožnění přímého přístupu cestujících na nástupiště ze Žižkova. Severní částí katastrálního území procházejí koleje a tunely Nového spojení a severním úbočím vrchu Vítkova ještě i trať z Masarykova nádraží do Libně, ale nemají zde zastávky. Nákladové nádraží Žižkov je již zrušeno.\n\nDíky příhodné poloze vzhledem k centru má Žižkov vhodné spojení hlavně na magistrálu a potom krkolomným způsobem přes Florenc k Vltavě.\n\nPěší tunel Karlín–Žižkov byl otevřen v roce 1953. Novým spojením vznikl jako součást cyklostezky na místě bývalé turnovské dráhy Starý Vítkovský tunel.\n\n\nŽižkov tvořil dekoraci hraným filmům, jako Žižkovská romance, Lásky mezi kapkami deště, Fešák Hubert, Pěnička a paraplíčko, Poločas štěstí.\n\n\n\n\n"}
{"id": "32808", "url": "https://cs.wikipedia.org/wiki?curid=32808", "title": "ISO 3166-2:TL", "text": "ISO 3166-2:TL\n\nKódy ISO 3166-2 pro Východní Timor identifikují 12 obcí a 1 speciální administrativní region (stav v roce 2018). První část (TL) je mezinárodní kód pro Východní Timor, druhá část sestává ze dvou písmen identifikujících distrikt.\n\n\n"}
{"id": "32812", "url": "https://cs.wikipedia.org/wiki?curid=32812", "title": "Jaderná fúze", "text": "Jaderná fúze\n\nJaderná či nukleární fúze je typ jaderné reakce, při které dochází ke slučování atomových jader lehčích prvků v jádra těžších prvků a zároveň k uvolnění energie. Termojaderná fúze probíhající za vysokých teplot je zdrojem energie většiny hvězd včetně Slunce. Jaderná fúze je v principu opakem štěpení jader těžkých prvků.\n\nProti slučování jader působí odpudivá elektrická interakce (obě jádra jsou kladně nabitá). Dostanou-li se však lehká jádra dostatečně blízko k sobě, aby překonaly Coulombovu bariéru, převládne nad elektrickou silou přitažlivá jaderná síla a obě jádra se sloučí. Rozdíl mezi klidovými hmotnostmi jader před a po sloučení se uvolní ve formě energie.\n\nJedním ze způsobů, jak může fúze probíhat, je působení vysoké teploty a tlaku, kdy do sebe jádra mohou narazit s dostatečnou energií k překonání coulombovské bariéry. V tom případě mluvíme o termonukleární fúzi.\n\nV jádru Slunce a dalších menších hvězd hlavní posloupnosti probíhá takzvaný proton-protonový cyklus, kdy se slučují samotné protony (jádra vodíku) na helium. U větších hvězd ke stejné proměně dochází cyklem C-N-O.\n\nVe starších hvězdách dále dochází k 3-alfa reakci, kdy se protonovým cyklem vytvořené helium přeměňuje na uhlík. Ve větších hvězdách pak fúzemi vznikají i další prvky jako je neon, kyslík nebo křemík. Nejtěžší prvek vznikající ve hvězdách termonukleární fúzí je železo, které má příliš silné vazby (fúze energii neprodukuje, ale spotřebovává) a při jeho nahromadění dochází ke gravitačnímu kolapsu a explozi supernovy. Těžší prvky ve vesmíru vznikají jinými typy nukleosyntézy, například při této explozi.\n\nExistuje také jaderné fúze bez použití vysokých teplot, nicméně není známý způsob, jak je uplatnit jako zdroj energie. Mezi tyto způsoby patří např. mionová katalýza, pyroelektrická fúze a některé další.\n\nSnaha po využití jaderné fúze jako zdroj energie je předmětem bádání, jehož cílem je vytvořit fúzní reaktor. K tomuto zkoumání slouží zejména tokamaky a stelarátory.\n\nJednorázovou jadernou fúzní reakci není těžké vyvolat (lze jí dosáhnout např. elektrickým výbojem), je ale obtížné udržet ji v reaktoru po delší dobu a zajistit kladnou bilanci získané energie ku dodané.\n\nReakce teoreticky použitelná pro výrobu energie na Zemi je syntéza deuteria a tritia:\n\nDeuterium je v přírodě běžně se vyskytující izotop vodíku. Ve svém jádře obsahuje jeden proton a jeden neutron. Tritium je izotop vodíku, který oproti deuteriu obsahuje ještě jeden neutron navíc. Vyskytuje se velmi vzácně, protože jeho poločas rozpadu je 12 let.\n\n"}
{"id": "32814", "url": "https://cs.wikipedia.org/wiki?curid=32814", "title": "ISO 3166-2:UY", "text": "ISO 3166-2:UY\n\nKódy ISO 3166-2 pro Uruguay identifikují 19 departmentů (stav v roce 2015). První část (UY) je mezinárodní kód pro Uruguay, druhá část sestává ze dvou písmen identifikujících department.\n\n UY-AR Artigas (Artigas)\n\n"}
{"id": "32815", "url": "https://cs.wikipedia.org/wiki?curid=32815", "title": "Oxid boritý", "text": "Oxid boritý\n\nOxid boritý je bezbarvá nebo bílá amorfní nebo krystalická pevná látka bez zápachu.\n\nOxid boritý se sice dá připravit spalováním elementárního bóru v proudu kyslíku\n\nale v praxi se většinou připravuje žíháním čisté kyseliny borité, která tak ztrácí vodu a mění se na svůj anhydrid\n\nV pevném skupenství je oxid boritý polymerní látka, tvořená vzájemně propojenou sítí kovalentně vázaných atomů boru a kyslíku. V případě amorfní (sklovité) modifikace je základní strukturní jednotkou šestičlenný oxoboranový cyklus (viz horní vzorec v infoboxu) tvaru rovinného šestiúhelníku. krystalická forma krystaluje v trojklonné soustavě (prostorová grupa symetrie P31, elementární buňka \"a\" = 43,36 pm, \"c\" = 83,40 pm); elementární buňka krystalové mřížky obsahuje šest atomů bóru a devět atomů kyslíku. V plynné fázi je sloučenina pravděpodobně tvořena molekulami BO s tricyklickým uspořádáním (viz spodní vzorec v infoboxu).\n\nLátka je silně hygroskopická, ve vodě se snadno rozpouští za vzniku kyseliny borité\n\nZ oxidu boritého je možno připravit elementární bór redukcí některými kovy, např. hořčíkem\n\nPodobně se dá redukce na elementární bór provést sodíkem, draslíkem nebo hliníkem. Redukcí uhlíkem se čistý bór připravit nedá, neboť vyredukovaný prvek se s uhlíkem okamžitě slučuje za vzniku karbidu boru\n\nZahřívá-li se oxid boritý s uhlíkem za přítomnosti chlóru, vzniká chlorid boritý:\n\nPůsobením fluorovodíku na oxid boritý vzniká fluorid boritý\n\npřípadně při nadbytku fluorovodíku vzniká kyselina tetrafluoroboritá\n\nOxid boritý má široké využití, zejména jako\n\nOxid boritý není vysloveně jedovatý. Vzhledem k tomu, že s vodou reaguje za vzniku slabé kyseliny borité, může však ve větších dávkách způsobit podráždění sliznic nebo očí. Při požití ve větším množství může vyvolat nevolnost, žaludeční bolesti, zvracení, případně průjem.\n\n"}
{"id": "32816", "url": "https://cs.wikipedia.org/wiki?curid=32816", "title": "Tabák", "text": "Tabák\n\nTabák (\"Nicotiana\") je rod rostlin z čeledi lilkovité. Pochází z Ameriky. Tabák je ale také pojmenování pro známý produkt z listů této rostliny. V listech je obsažen alkaloid nikotin, kvůli kterému se tabák užívá ve formě cigaret, doutníků a pro použití v dýmkách. Do Evropy se tabák dostal z Ameriky díky Walterovi Raleighovi v době vlády anglické královny Alžběty I.\n\nV současné době se tabák pěstuje nejen v oblasti původu, ale celkem v 117 zemích světa, kde je 33 milionů pěstitelů, v podstatě po celém světě, v pásmu 45° s.š. a 30° j.š. na ploše přibližně 5,14 milionů hektarů. Tabáková pole najdeme i v Německu, na Slovensku a Polsku. V Česku se tabák také pěstoval, ale pouze do roku 1994.\n\nV minulosti byla největším producentem tabáku Severní Amerika – zejména USA. V současné době jsou velkými pěstiteli Čína, Indie, Brazílie, ale i africké země, jako jsou Zimbabwe, Malawi, Kamerun. Z početné řady druhů tabáků se pro pěstování hodí k výrobním účelům jen dva druhy, a to tabák virginský (\"Nicotiana tabaccum\") a tabák selský (\"Nicotiana rustica\").\n\nZ hlediska hospodářského hodnotíme tabák jako důležitou surovinu pro průmyslové zpracování. Tabák poskytuje průmyslu nejen listy, ale i semena a stvoly. Tabákové listy jsou především surovinou pro tabákový průmysl, ale jsou zároveň důležitou surovinou pro chemický průmysl. Z listů se vyrábí nikotin, anabasin, kyselina jablečná, kyselina citrónová a chlorofyl. Tyto výrobky se mohou vyrábět z různých tabákových odpadů nebo z celých listů speciálně pěstovaných odrůd, jako je:\n\n\nTabákové květy jsou důležitou surovinou pro získání vonných látek pro kosmetický průmysl. Jedná se především o odrůdy Nicotiana affinis a Nicotiana sandereae. Tabákové semeno se lisuje a vylisovaný olej je výchozí surovinou laků a fermeží, ale po úpravě se dají i konzumovat. Pokrutiny po lisování semen jsou dobrým krmivem pro zemědělská zvířata. Stvol je surovinou pro výrobu celulózy nebo může sloužit jako otop.\n\n\n"}
{"id": "32817", "url": "https://cs.wikipedia.org/wiki?curid=32817", "title": "Pierre (Jižní Dakota)", "text": "Pierre (Jižní Dakota)\n\nPierre je hlavní město Jižní Dakoty, státu USA. Jeho rozloha je 33,7 km².\n\nMěsto bylo založeno na řece Missouri v roce 1880, roku 1889 se stalo hlavním městem státu.\n\nPodle sčítání lidu z roku 2010 zde žilo 13 646 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 1,9% populace.\n\n\nHDP na 1 obyvatele je $20 462. Průměrný příjem každé domácnosti je zde $42 962, a průměrný příjem rodiny je $52 144. Muži vydělávají v průměru $32 969 oproti průměrným $22 865 které vydělají ženy. 7,8 % lidí v Pierre žije pod hranicí chudoby, z toho 7,9 % obyvatel mladších 18 let a 9,2 % obyvatel starších 65 let.\n\n"}
{"id": "32818", "url": "https://cs.wikipedia.org/wiki?curid=32818", "title": "Zápalná teplota", "text": "Zápalná teplota\n\nPojem zápalná teplota se podle kontextu používá v různých významech.\n\n"}
{"id": "32819", "url": "https://cs.wikipedia.org/wiki?curid=32819", "title": "Burjatsko", "text": "Burjatsko\n\nRepublika Burjatsko (burjatsky: \"Бүгэдэ Найрамдаха Буряад Улас\", rusky: \"Респу́блика Буря́тия\") je republika Ruské federace v Dálněvýchodním federálním okruhu. Její rozloha je 351 300 km², má 1,04 milionu obyvatel. Republika má vlastního prezidenta, parlament (Chural) a ústavu. Hlavní město je Ulan-Ude.\n\nNa přelomu našeho letopočtu představovalo Přibajkalí severní část státu Hunů (čínsky 匈奴 Siung-nu), starého kočovného národa, který od roku 220 př. n. l. do 2. století n. l. obýval Mongolskou náhorní plošinu. Podle hojně rozšířeného názoru došla část Hunů do Evropy, kde se smísili s Uhry a vytvořili tak nový národ, v Evropě známý jako národ Hunů.\n\nPo rozpadu státu Hunů v 1. století n. l. převzal kontrolu nad Přibajkalím mongolský kmen Xianbi (93-234). Ve 4. -6. století bylo území Burjatska součástí mongolského Žužanského (Žuanžuanského) chanátu (330–555). V roce 924 byl mongolským státem Liao (907–1125) zničen Kyrgyzský chanát (840–924). V roce 1206 se území etnického Burjatska kolem Bajkalu stalo součástí Mongolské říše.\n\nVe 13.–16. století značná část mongolských kmenů, včetně Merkitů, Bajatů, Tumatů a Bargů, odtáhla z území dnešního Burjatska, a část se jich přidala k jiným mongolským kmenům. Ve XIV. století se Mongolská říše rozpadla na jednotlivé státy. Dnešní etnické Burjatsko bylo až do 17. století součástí mongolského státu Severní Jüan.\n\nPočátkem 17. století pronikl z Mongolska na sever k burjatskému obyvatelstvu Zabajkalí tibetský buddhismus školy Gelugpa, který se později (koncem 17. – počátkem 18. století) rozšířil na celé území Zabajkalí.\n\nPo celém území dnešního Mongolska, Vnitřního Mongolska a Burjatska kočovaly až do 17. století mongolské kmeny. Když bylo v 17. století Burjatsko připojeno k Rusku, objevily se v této oblasti v důsledku kočovného způsobu života různé mongolské kmeny (Echirit-Bulagati, Chorinci, Sartuulové, Songolové, Hongodorové a další), což následně vedlo ke vzniku různých dialektů burjatského jazyka, ale i k odlišnostem v národních krojích, tradicích apod.\n\nPo zavedení rusko-čínské hranice (1729) byly výše uvedené burjatsko-mongolské kmeny odříznuty od hlavního proudu mongolských kmenů a staly se základem budoucího burjatského národa. Podle údajů o sčítání lidu v roce 1897 žilo v Zabajkalí 180 tisíc Burjatů a 160 tisíc z nich vyznávalo buddhismus.\n\nV roce 1917 byla zřízena první národní autonomie Burjatů – stát Burjat-Mongolsko. V roce 1918 byla Zabajkalská oblast prohlášena Zabajkalským sjezdem sovětů za gubernii.\n\nSovětská vláda byla na burjatském území ustavena v únoru 1918, ovšem už v létě téhož roku byla svržena. Za podpory japonských vojsk vznikla v Zabajkalí vojenská diktatura atamana Semjonova. V letech 1919–1920 působilo na burjatském území několik národních a „bílých“ vlád – stát Burjat-Mongolsko, teokratický Balagatský stát, Velký panmongolský stát. 2. března 1920 dobyla Rudá armáda za pomoci partyzánů město Věrchněudinsk. Západní Burjatsko se stalo součástí RSFSR, východní Burjatsko součástí Dálněvýchodní republiky (DVR). Od dubna do října roku 1920 byl Věrchněudinsk hlavním městem DVR.\n\nV roce 1921 byla v rámci Dálněvýchodní republiky vytvořena Burjat-mongolská autonomní oblast (s územními správními jednotkami neboli ajmaky: Anginským, Barguzinským, Chorinským a Čitským; centrem správního území bylo město Čita). 9. ledna 1922 byla zřízena Mongolsko-burjatská autonomní oblast v rámci RSFSR (s ajmaky Tunkinským, Alarským, Echirit-Bulagatským, Bochanským a Selenginským; centrem správního území byl Irkutsk).\n\nPo odchodu zahraničních interventů z Dálného východu a po připojení DVR k RSFSR (v listopadu 1922) se obě autonomní oblasti spojily a 30. května 1923 vznikla jako součást Ruské\nsovětské federativní socialistické republiky Burjat-mongolská autonomní sovětská socialistická republika s hlavním městem Věrchněudinskem. Toto datum se považuje za datum vzniku Republiky Burjatsko.\n\n30. července 1930 byl vytvořen Východosibiřský kraj (s krajským centrem Irkutskem) a Burjat-mongolská ASSR se stala jeho součástí. V roce 1934 byl Věrchněudinsk přejmenován na Ulan-Ude. 26. září 1937 byl Východosibiřský kraj rozdělen na Irkutský a Čitský a od Burjat-mongolské ASSR se oddělil Usť-Ordynsk. 7. července 1958 byla Burjat-mongolská ASSR výnosem prezidia Nejvyššího sovětu SSSR přejmenována na Burjatskou ASSR. 8. října 1990 Nejvyšší sovět Burjatské ASSR přijal Deklaraci o státní svrchovanosti Burjatské sovětské socialistické republiky. Na základě tohoto dokumentu Burjatsko odmítlo autonomní statut a vyhlásilo na svém území svrchovaný stát Burjatská SSR. 27. března 1992 dochází k přejmenování Burjatské ASSR na Republiku Burjatsko.\n\nV listopadu 2018 přešlo Burjatsko na základě výnosu prezidenta Putina ze správy Sibiřského federálního okruhu do Dálněvýchodního.\n\nVětšina území republiky je hornatá, 83% území pokrývají lesy. Velké množství jezer (asi 35 tisíc). Na celém území se nacházejí ložiska nerostných surovin (přibližně 700). V Burjatsku se nachází Barguzinské pohoří, Jihomujský hřbet, Severomujský hřbet, Stanová vysočina. Za nejvyšší horu Burjatska s nadmořskou výškou 3492 metrů se považuje hora Munku Sardyk. Vrchol hory se nachází na hranici Ruska a Mongolska ve východní části pohoří Sajany, jižně od pramenů Oky a Irkutu, které ústí do Angary. Jižně od hory se nachází v Mongolsku jezero Chövsgöl núr. Nejnižší bod v republice je úroveň hladiny jezera Bajkal ve výšce 456 metrů nad mořem.\nPodnebí Burjatska je silně kontinentální se studenou zimou a horkým létem. V listopadu-prosinci teplota výrazně klesá. Druhá polovina zimy se vyznačuje malým množstvím sněhu. Na jaře je větrno, s převažujícím severozápadním větrem a deštěm. Léto je velice krátké, má teplé dny a chladné noci, s prudkými dešti v červenci a srpnu. Podzim nastává pozvolna, bez náhlé změny počasí. Průměrná letní teplota je 26 °C, v zimě -25 °C a průměrná roční teplota -1.6 °C.\n\nVodní zdroje republiky Burjatsko představují povrchové a podzemní vody. Na jejím území teče více než 30 000 řek o celkové délce cca 150 tisíc.km. Z nich pouze 25 se uvádí jako\nvelké a střední. Více než 99% řek v republice jsou malé, které mají délku do 200 km. 61% z toku řek republiky připadá na povodí jezera Bajkal. Na území republiky se nachází 35 000 jezer o celkové ploše 1795 km². Bajkal je nejhlubší sladkovodní jezero na světě, jeho maximální hloubka činí 1 642 m. Jeho délka je 636 km, šířka – 25–79 km. Mezi další jezera Burjatska patří Baunt, Busani, Husí jezero, Jeravninská jezera, která v sobě zahrnují Velké Jeravné jezero, Malé Jeravné jezero a také Sosnové jezero.\n\nBurjatsko má jedinečnou a rozmanitou flóru a faunu. V současné době je v zemi zaznamenáno více než 446 druhů suchozemských obratlovců. Plazů zde žije 7 druhů, ptáků více než 348 druhů, savců celkem 85 druhů.\n\nNa Bajkalu a v jeho okolí žije více než 2500 různých druhů zvířat a ryb, 250 z nich jsou ohrožené druhy. Nejznámější druh, který žije v jezeře, je omul – ryba z čeledi lososovitých. Za symbol Bajkalu se považuje tuleň bajkalský.\n\nVětšina území Burjatska je zalesněná (83% plochy). Na jaře kvete \"rhododendron dauricus\". Léčivé rostliny se běžně využívají v lidovém a tibetském léčitelství. V tajze můžeme spatřit soby, veverky, lišky, rysy, jeleny, losy, divoká prasata a medvědy.\n\nDo Červené knihy Ruska a Burjatska patří bajkalský jeseter, siven severní, lipan bajkalský, pstruh a lín.\nBurjatsko je zemědělská země. Pěstuje se zde hlavně pšenice, zelenina a brambory. Chová se dobytek a rozšířený je i rybolov (hlavně na Bajkalu).\n\nEnergetická soustava Burjatska funguje v rámci Jednotné energetické soustavy Ruska.\n\nÚzemím republiky probíhá Transsibiřská magistrála a Bajkalsko-amurská magistrála. Čilý je lodní provoz přes Bajkalské jezero. Převážná část burjatského území se vyznačuje velmi špatnou vnitřní dopravní infrastrukturou, absencí husté železniční sítě a silničních vozovek s krytem.\n\nV Burjatsku je velmi rozvinutá veřejná automobilová doprava, jejímž prostřednictvím bylo v roce 2009 přepraveno 59010 tisíc lidí a 933 tisíc tun nákladu. Celková délka\nsilniční sítě je více než 14 tisíc km.\n\nRepublikou procházejí pozemní komunikace federálního významu: R258 (М55) „Bajkal“ vedoucí z Irkutsku přes Ulan-Ude do Čity, А340 (А165) s trasou Ulan-Ude - Kjachta - Mongolsko (pohraniční kontrolní stanoviště „Kjachta-Altanbulag“) a А333 (А164) z Kultuku do Mondy vedoucí přes mongolskou hranici k jezeru Khövsgöl Núr (pohraniční kontrolní stanoviště „Mondy-Chanch“). Federální silnice disponují dostatečným počtem čerpacích stanic a dalších služeb pro motoristy.\n\nBurjatskem prochází Transsibiřská magistrála (město Ulan-Ude je uzlovou železniční stanicí Východosibiřské železnice) a Bajkalsko-amurská magistrála. Celková délka železničních tratí v Burjatsku je 2044 km.\n\nVýchodosibiřská železnice je součástí Transsibiřské magistrály. Zahrnuje jižní trať do Mongolska vedoucí z Ulan-Ude do městečka Nauški.\n\nNázev Krugobajkalská magistrála (neboli Okružní bajkalská železniční trať) se během výstavby a prvních let provozu používal pro 260 km dlouhý úsek železnice mezi stanicemi\nBajkal (Irkutský kraj) a Mysovaja (město Babuškin, Burjatsko).\n\nBajkalsko-amurská magistrála protíná Burjatsko v jeho severní části a vede přes Severomujský tunel. Z Usť-Kutu (Irkutský kraj) do stanice Taksimo (Burjatsko). Severomujský tunel byl otevřen 5. prosince 2003. Protíná Severomujský hřbet, podle něhož byl také pojmenován. Díky své celkové délce (15 343 m) je tunel nejdelším železničním tunelem v Rusku. Výstavba trvala s přestávkami 26 let. Vypočtená životnost tunelu je 100 let.\n\nMezi ruskými úzkokolejkami o rozchodu 750 mm fungujícími v 90. letech zaujímá vzhledem ke své délce první místo Chandagatajská úzkokolejná železniční trať. Vzdálenost ze stanice Karymka (osada Novoiljinsk v Zaigrajevském okrese, 110 km východně od Ulan-Ude) do stanice Zaza (Jeravninský okres) činila 260 km.\n\nMezinárodní letiště \"Bajkal\" se nachází ve městě Ulan-Ude. Z letiště jsou vypravovány každodenní lety do Moskvy, ale i pravidelné lety do měst na východní Sibiři. Z letiště „Bajkal“ odlétají mezinárodní lety do Pekingu, Mandžuska (ČLR), Cam Ranh (Vietnam), Antalye (Turecko), Bangkoku (Thajsko). Na letišti mají základnu dvě letecké společnosti – Burjatské aerolinky (BURAL) a PANH. BURAL realizuje charterovou i pravidelnou osobní a nákladní přepravu. Byla založena v roce 1992 a provozuje jak krátké, tak i dálkové lety. PANH se také zabývá charterovou i pravidelnou osobní a nákladní přepravu. Specializuje se na vnitrostátní lety a lety do blízkého zahraničí. Byla založena v roce 2009.\n\nVýchodosibiřská říční paroplavba je společnost, která v Irkutském kraji a Burjatsku zajišťuje osobní i nákladní přepravu říční lodní dopravou. Společnost je nejvýznamnějším dopravcem zboží po Angaře, Bajkalu a jeho přítocích – Selenze a Horní Angaře.\n\nZákladem průmyslového komplexu Republiky Burjatsko je v současném době strojírenství a obrábění kovů, elektroenergetika, hutnictví barevných kovů, potravinářský a palivový průmysl, lesnictví, dřevozpracující a papírenský průmysl. Připadá na ně 95,1 % celkového objemu průmyslové výroby produkované v Burjatsku. V roce 1923, kdy vznikla Burjat-mongolská ASSR, existovalo na jejím území 17 malých průmyslových podniků, které zaměstnávaly pouhých 854 lidí. Podíl průmyslu v národním hospodářství činil 11,6 %.\n\nV současnosti představuje průmysl hlavní ekonomickou sféru republiky a jako takový zajišťuje 27 % hrubého regionálního produktu. Až 30 % pracovních sil ve sféře materiální výroby připadá na průmysl. Celkem existuje v průmyslu více než 1600 podniků. Základ tohoto odvětví tvoří zhruba 147 velkých a středních podniků, v nichž se koncentruje hlavní průmyslový potenciál a je v nich zaměstnáno přibližně 52,3 tisíce lidí. Průmysl předhání ostatní hospodářská odvětví jak počtem zaměstnanců, tak objemem produkce i základních fondů.\n\nV současné době Burjatsko vyrábí a vyváží leteckou techniku, kovové mostní konstrukce, dřevo, celulózu, karton, obaly, vlněné látky, stavební materiály, elektrická zařízení, masové konzervy, těstoviny, likéry a lihoviny, cement a další široký sortiment.\n\nRepublika disponuje rozvitým těžebním průmyslem. Jedná se o jedno z nejvýznamnějších průmyslových odvětví Burjatska. Hlavními odvětvími burjatského těžebního a důlního průmyslu jsou těžba zlata, těžba uhlí a barevných kovů.\n\nZemědělskoprůmyslový komplex Burjatska produkuje značnou část potravin východní Sibiře. Jedinečná kombinace rozlehlých jižních území, dostupných vodních zdrojů a úrodné půdy je ideálním předpokladem rozvoje burjatského zemědělství. Místní zdroje zemědělských surovin tvoří základ potravinářského průmyslu zastoupeného podniky na výrobu masných, mléčných a rybích výrobků, výrobků z mouky a krup, kombinovaných krmiv, likérů a lihovin, cukrářských a dalších výrobků. Zemědělskoprůmyslový komplex vytváří zhruba 10 % hrubého regionálního produktu a pracuje v něm 9,8 % zaměstnané populace. Po výrazném poklesu výroby v letech 1992–1998 hlavní odvětvové ukazatele dlouhodobě stagnují. V letech 1999–2005 byl zaznamenán úbytek zaměstnanců, ovšem v roce 2006 se situace podstatně změnila a zemědělství nabírá obrátky.\n\nAktivně se rozvíjí průmyslový chov prasat. V roce 2012 byl zahájen provoz Východosibiřského Svinokomplexu, tedy vepřína pro 140 000 prasat. Již 10 let funguje Agroholding Nikolajevskij, největší výrobce vepřového masa na Sibiři. V Republice Burjatsko jsou v provozu 2 drůbežárny, další se má podle plánu stavět v Zaigrajevském okrese.\n\nPlocha zemědělské půdy činí 3,154 miliónu hektarů, včetně 847 tisíc hektarů polí. Ve struktuře zemědělské půdy mají největší podíl louky na sklizeň sena a pastviny. Země se\nvyznačuje nepříliš vysokou úrodností, půda je vystavena působení větrné a vodní eroze. 82 % obdělávaných zemědělských ploch a 92 % z celkového počtu hovězího dobytka je v soukromém vlastnictví. Státní zemědělské podniky, které jsou ve vlastnictví republiky nebo ve federálním vlastnictví, zaujímají 8,7 % obdělávaných ploch.\n\nV roce 2006 byla v hospodářstvích všech kategorií vyrobena produkce v hodnotě 10,4 miliardy rublů.\n\nObrat zahraničního obchodu Burjatska v roce 2011 činil 903,3 miliónu amerických dolarů. Zahraničněobchodní transakce se uskutečnily se 40 zeměmi světa. Nejvýznamnějšími obchodními partnery pro burjatský vývoz jsou Čína, Mongolsko, Uzbekistán, Slovensko, Spojené arabské emiráty, Vietnam, Argentina, Brazílie. Hlavním vývozním artiklem jsou: strojírenské výrobky 79,4 %, dřevo a výrobky z papíru a celulózy 14,9 %, potravinářské zboží a zemědělské suroviny 3,4 %. Hodnota vývozu činila v roce 2011 724 miliónů amerických dolarů, hodnota dovozu 179,3 miliónů amerických dolarů. Hlavními obchodními partnery pro dovoz jsou Čína, Ukrajina, Itálie, Mongolsko, Turecko.\n\nIvolginskij dacan v Burjatsku je hlavní buddhistický klášter v Rusku.\n\nNařízením vlády Ruské federace č. 68 ze dne 3. února 2007 byla na území Přibajkalského rajónu vytvořena turistická a rekreační zvláštní ekonomická zóna „Bajkalskaja gavaň“. Zvláštní ekonomická zóna se má v budoucnu stát lázněmi světové úrovně. Lázně o rozloze 700 km² budou v provozu celoročně a budou vybaveny rozvinutou infrastrukturou. Budou součástí přeshraniční trasy „Východní kruh“ zemí severovýchodní Asie. K roku 2027 by mělo přijet přes 2 milióny návštěvníků ročně, z toho 20 % ze zahraničí.\n\nV Burjatsku bylo nalezeno více než 700 ložisek nerostných surovin. Mezi identifikovanými – 247 ložisek zlata, 7 ložisek wolframu, 13 uranu, 2 molybdenu a beryllia, jedno ložisko hliníku, 8 ložisek fluoritu, 10 ložisek hnědého uhlí, 2 ložiska azbestu, také byla nalezená velká řada ložisek nefritu, stavebních materiálů, apatitu, fosforu, grafitu a zeolitu.\n\n\nNa území republiky žije 973 860 lidí, průměrná hustota činí 2,77 obyvatel na 1 km². Ve městech žije kolem 60% obyvatelstva, v hlavním městě žije kolem 1/3 obyvatelstva republiky. Původní obyvatelé Burjatska jsou Burjati, Evenkové a Sojoti.\n\nPodle informací platných k 1. lednu 2004 bylo etnické složení Burjatska následující:\n\n\nV Burjatsku existuje několik velkých přírodních rezervací a národních parků. Mezi ně patří Borgojská rezervace, která je největším odpočívadlem stěhovavých ptáků v Eurasii, Barguzinská státní biosférická rezervace, Bajkalská státní biosférická rezervace, státní přírodní rezervace \"Džerginskij\", Zabajkalský národní park a národní park \"Tunkinskij\".\n\n"}
{"id": "32820", "url": "https://cs.wikipedia.org/wiki?curid=32820", "title": "Nesmrtelnost (kniha)", "text": "Nesmrtelnost (kniha)\n\nNesmrtelnost je román česko-francouzského spisovatele Milana Kundery.\n\nMilan Kundera napsal svůj sedmý román v letech 1987 až 1988. Román byl napsán česky a následně byl překládán do francouzštiny a dalších jazyků, během překladů však autor zasahoval i do původního textu (sám Kundera uvádí, že román psal rok a půl v nejlepší pohodě, zatímco překladům věnoval dva roky v únavě). Poprvé vyšel francouzsky v roce 1990 pod francouzským titulem L'Immortalité. Česky byla kniha poprvé publikována v roce 1993.\n\nJedná se o poslední Kunderovu knihu napsanou v češtině. Následný román La Lenteur z roku 1995 (česky Pomalost) a všechna další díla již byla psána francouzsky.\n\nRomán je rozdělen do sedmi kapitol. Na rozdíl od většiny jeho mladších próz je však určen spíše pro francouzské čtenáře. Je psán francouzsky, nevystupují v něm žádní Češi a neobjevuje se ani motiv emigrace či české komunistické zkušenosti (obsahuje jen několik ne příliš důležitých českých reminiscencí). To jej spojuje s Kunderovým dalším dílem, románem \"L'Identité\" (česky \"Totožnost\").\n\nBěhem vyprávění se v několika kapitolách mění vypravěč. V některých kapitolách je spíše heterodiegetický (tj. není součástí vyprávěného světa, vypráví příběh někoho jiného, není protagonistou), ale v některých kapitolách je naopak čistě autodiegetický (tj. používá ich-formu, je součástí děje). Tento způsob užívání vypravěče není v Kunderově díle novým jevem (objevuje se např. v \"Knize smíchu a zapomnění\"), zde však nabývá nebývalého významu. Román stojí na jakési hranici fikce a skutečnosti, kdy nám autor dokládá, že děj románu je pouhý jeho výmysl a postavy vznikly ze spisovatelových metafor, ale když do příběhu vplétá vlastní vzpomínky na setkání se svým přítelem Avenariem, můžeme mít pocit, že vypravěčem je sám autor. Vypravěč však nikdy není ztotožnitelný s autorem.\n\nPro román je typický, jako u řady jiných Kunderových knih, filozoficko-estetický přesah, tentokrát úvahy o umění a jejím vztahu pro současného člověka (pro Paula, jednu z románových postav, jsou Hemingwayovy biografie důležitější než jeho vlastní literární práce, atd.). Kundera otevírá téma tzv. „imagologie“, disciplíny, jež se zabývá vytvářením obrazů (v reklamě, v literatuře, v denním životě), jež nahradila dřívější ideologie, jež již na lidi přestala působit. \"K srovnání ideologie a imagologie chci dodat ještě toto: Ideologie byly jako obrovská kola v zákulisí, která se točila a uváděla do pohybu války, revoluce, reformy. Imagologická kola se otáčejí a na historii to nemá žádný vliv. Ideologie válčily jedna s druhou a každá z nich byla s to naplnit svým myšlením celou epochu. Imagologie organizuje sama mírumilovné střídání svých systémů ve svižném rytmu sezón. Řečeno Paulovými slovy: Ideologie patřily historii, kdežto vláda imagologie začíná tam, kde historie končí. \" (Milan Kundera: \"Nesmrtelnost\", s. 119). Imagologové jsou lidé, kteří nám radí, jak se chovat, co je právě „in“, vhodné v tomto období.\n\nDalším předmětem Kunderových úvah je otázka přítomnosti zemřivšího člověka v paměti živých, tedy jeho posmrtného života mezi živými (motiv Bettiny von Arnim, Johanna Wolfganga Goetha a Laury). Tato duchovní linie dala knize jméno. Nesmrtelností je tedy v tomto díle myšlen pozůstatek obrazu mrtvého v mysli živých. Nesmrtelnost může být malá (v mysli rodiny…) a velká (v mysli lidí, které neznáme).\n\nHlavní dějová linka představuje Agnes, Francouzku, žijící v harmonickém a přiměřeně šťastném manželství s advokátem Paulem. (Samotná postava Agnes vznikla z Kunderovy vzpomínky na starší ženu u bazénu). Agnes žije v tísnivém strachu ze světa prostoupeného imagologií, ve strachu z nevědomého otisku vlastní tváře v dějinách (jako jsou nevědomě fotografovány celebrity a otiskovány v časopisech), proto touží svůj obraz skrýt před svým okolím i před budoucností. Do jejího života však výrazně zasahuje její vášnivá a emocionální mladší sestra Laura, která ji dokazuje svou lásku stejně vehementně jako demonstruje nespravedlnost osudu, kdy je ona ta „nešťastná“ a Agnes ta „šťastná“. Laura naopak chce v dějinách, alespoň v mezích své rodiny zůstat navždy, stát se „nesmrtelnou“, pročež volí prostředky jako citové vydírání či výhrůžky sebevraždou. Konflikt se rozhoří, když Laura začne bojovat o Agnesina muže. Agnes, jež nemá sílu ani chuť bojovat, vítá náhodu, která ji připraví o život, a šťastna odchází ze světa, kde ji ohrožuje agresivní Laura se svou touhou po nesmrtelném uchování obrazu, s přáním nezůstat nesmrtelná.\n\nAgnesino přání se splní. Poté, co ji její muž již nezastihne živou, aby ji naposledy políbil a uchoval si její tvář navždy v paměti, mizí Agnes z myšlenek všech svých blízkých (Paula, který se oženil s Laurou - ženou jeho života, jak jí nazývá, i Agnesiny dcery Brigity, která s Laurou vede vytrvalé boje) a do konce knihy se znovu vrací pouze v úvahách autora-vypravěče.\n\nParalelně sleduje čtenář Bettinu von Arnim, současnici Goetha a její sžíravou touhu po nesmrtelnosti v literatuře, stejně urputnou jako Lauřinu touhu po nesmrtelnosti v životě rodiny její sestry. Úděl slavného mrtvého glosuje samotný Goethe ve snovém setkání s mrtvým Hemingwayem.\n\nTřetím příběhem je bohatý milostný život neúspěšného malíře, nazývaného Rubens, který byl náhodným milencem Agnes. Rubens, pro Agnes téměř neznámý člověk, o němž nic neví, je, jako hříčka osudu, jediný, kdo si uchovává její obraz ve své paměti a tato vzpomínka dále změní jeho život.\n\nCelé vyprávění je protkáno opakujícími se motivy, které jednotlivé děje poutají k sobě a provazují je navzájem (několikeré užití brýlí, stejných gest, podobnost Laury a Bettiny atd.) stejně jako náhodami (vůz, jehož kolo profesor Avenarius propíchne, patří Paulovi. Stane se tak zrovna té noci, kdy má Agnes autonehodu, a proto se k ní Paul nedostane včas a nezastihne ji už živou). Zároveň nám autor-vypravěč poodhaluje zdroje svých inspirací (náhodně zaslechnutá rozhlasová zpráva o dívce, jež se úmyslně vystavovala kolům aut v touze zemřít se stane inspirací pro příčinu Agnesiny smrti) i postupů (metafora jako důležitý impuls pro vznik románové postavy v Kunderových knihách).\n\nKundera se ve svém díle snaží propojit formy narace a esejistiky. Tématem \"Nesmrtelnosti\" je ovlivňování vlastního bytí za života a po smrti. Stejně jako se imagologové zabývají tvary aut a tub na zubní pasty, podléhá řada lidí imagologii vlastního posmrtného obrazu (Laura, Goethe a Bettina). Proti nim stojí ti, kteří se odmítají nátlaku imagologie podrobit (Agnes a Hemingway). \"Nesmrtelnost\" je krom románového vyprávění především hlubokou meditací nad různými formami lidské existence vzhledem k jejich neodvratnému zániku ve světě, kde se již dávno nevěří na posmrtný život ve smyslu křesťanské věrouky.\n\n\"Nesmrtelnost\" je určitým pendantem k jinému Kunderovu románu, k Nesnesitelné lehkosti bytí. Postava Agnes, snažící se skrýt svou tvář před svým mužem i před dějinami, je jakousi duchovní spřízněnkyní postavy Sabiny, která v touze po „lehkosti bytí“ odmítá nést tíhu zodpovědnosti na druhých. Teorie imagologie navazuje na Kunderův výklad kýče.\n\nStruktura i hloubka Kunderovy knihy je blízká dílům jeho předchůdce Hermanna Brocha, na jehož román Náměsíčníci Kundera často odkazuje.\n"}
{"id": "32825", "url": "https://cs.wikipedia.org/wiki?curid=32825", "title": "ISO 3166-2:UZ", "text": "ISO 3166-2:UZ\n\nKódy ISO 3166-2 pro Uzbekistán identifikují 12 provincií, 1 autonomní republiku a 1 město (stav v roce 2015). První část (UZ) je mezinárodní kód pro Uzbekistán, druhá část sestává ze dvou písmen identifikujících jednotlivá území.\n\n UZ-AN Andižan (Andižan)\n\n"}
{"id": "32827", "url": "https://cs.wikipedia.org/wiki?curid=32827", "title": "Bajkalsko-amurská magistrála", "text": "Bajkalsko-amurská magistrála\n\nBajkalsko-amurská magistrála (, zkráceně BAM), je označení pro soustavu železničních tratí v Rusku, na východní Sibiři a Dálném východě. Se svými 4287 km patří mezi nejdelší trati světa. Hlavní stavební práce proběhly v 70. a 80. letech 20. století s cíli jednak strategickými (druhá železniční trať na východ, dále od čínských hranic), jednak hospodářskými (velká ložiska cenných surovin). Ty se však zatím nepodařilo využít. V 21. století se o ní opět uvažuje jednak jako s nástrojem rozvoje regionu, jednak má převzít část nákladní dopravy z přetížené Transsibiřské magistrály. Na překážku je však provizorní charakter dosud postavených jednokolejných částí.\n\nHlavní trať BAM probíhá přibližně souběžně s Transsibiřskou magistrálou, ale o 150 až 700 km severněji. Na „Transsib“ se napojuje ve městě Tajšet v Irkutské oblasti, dále pokračuje přes Bratsk na řece Angaře do města Usť-Kut na řece Leně, které je někdy považováno za počátek vlastní BAM. Z Usť-Kutu trať pokračuje k jezeru Bajkal, které obchází ze severu u města Severobajkalsk. Dále na dlouhém úseku prochází téměř liduprázdnou krajinou Stanového pohoří až dosáhne města Tynda, hlavního uzlu celé trati. Z Tyndy na jih vede 180 km dlouhá spojovací trať do stanice Bamovskaja na Transsibiřské magistrále. Hned za Tyndou u Bestuževa se z hlavní trati BAM odděluje další větev, tzv. Amursko-jakutská magistrála. U Verchnězejska trať překonává přehradu na řece Zeja a přes Fevralsk míří do Urgalu, který je další křižovatkou, odkud vede na jednu stranu krátká odbočka do města Čegdomyn a směrem na jih 328 km dlouhá spojka do stanice Izvestkovaja na Transsibiřské magistrále. Z Urgalu BAM míří do Komsomolsku na Amuru. Komsomolsk je pak dále spojen s přístavem Sovětskaja Gavaň na pobřeží Tichého oceánu (468 km) a s Chabarovskem na Transsibiřské magistrále (340 km). Hlavní úsek z Tajšetu do Sovětské Gavaně měří celkem zhruba 4 200 km.\n\nNa konci 80. let 19. století byla trasa dnešní BAM jednou z variant východního úseku připravované Transsibiřské magistrály. Již v době její výstavby se prováděly průzkumné práce pro budoucí „druhý Transsib“. Ve 20. letech se vyskytovaly i smělé projekty zavedení železnic až do tak odlehlých dálnovýchodních měst jako např. Ochotsk.\n\nV roce 1932 se pro chystané železniční spojení začalo užívat názvu „Bajkalsko-amurská magistrála“ a byla postavena spojovací trať do Tyndy. Následujícího roku vláda SSSR rozhodla o stavbě BAM v trase Tajšet – Urgal – Komsomolsk – Sovětskaja Gavaň. Roku 1940 byly dokončeny projektové práce celé magistrály. Stavbu narušila druhá světová válka, na jejímž konci došlo k obnovení prací, kdy velkou část pracovní síly tvořili trestanci a němečtí a japonští váleční zajatci. V roce 1947 byly zprovozněny oba koncové úseky magistrály Tajšet – Bratsk na západě a Komsomolsk – Sovětskaja Gavaň na východě. Zatímco práce na východním úseku po Stalinově smrti ustaly, na západě byl dokončen další díl trati z Bratska (kde vznikla obří přehrada s hydroelektrárnou) až do stanice Lena ve městě Usť-Kut.\n\nV 60. letech se výstavba BAM omezila na elektrizaci stávajících úseků a aktualizaci projektů. V době, kdy vyhrocené vztahy mezi SSSR a ČLR přecházely až v pohraniční přestřelky a zvláště poté, co došlo k normalizaci vztahů mezi ČLR a USA, vyvstala potřeba alternativního železničního spojení s Dálným východem, které by neprocházelo v těsné blízkosti čínských hranic, jako stávající Transsibiřská magistrála. Dalším nezanedbatelným důvodem bylo ohromné nerostné bohatství této dosud pusté oblasti. Proto se v 70. letech opět rozeběhly stavební práce. V březnu 1974 vyhlásil generální tajemník KSSS Leonid Brežněv BAM „nejdůležitější stavbou IX. pětiletky“.\nVýstavbu BAM doprovázela velká propagandistická kampaň. Na stavbu se sjížděli pracovníci z celého Sovětského svazu. Některé stanice stavěli pracovníci z konkrétních sovětských republik, například Ázerbájdžánci stavěli stanici \"Angoja\", Arméni \"Kjuchelbekerskuju\", Bělorusové \"Mujakan\", Gruzíni \"Ikabju\", Kazaši \"Novuju Čaru\", Lotyši \"Taksim\", Litevci \"Novyj Uojan\", Moldavané \"Alonku\", Uzbekové \"Kuandu\", Ukrajinci \"Novyj Urgal\", Estonci \"Kičeru\". Za účast na výstavbě se rozdávala nejrůznější ocenění, stavitelé byli oslavováni jako hrdinové. Magistrála se objevila na známkách, byla o ní složena řada písní. Zároveň s výstavbou probíhalo osidlování dosud pustých oblastí, vznikla tak řada obcí, které se měly stát základem budoucího rozvoje.\n\nPo deseti letech intenzivních prací se na podzim 1984 obě větve trati setkaly. 1. října onoho roku byl ve stanici Kuanda na západě Čitské oblasti s velkou slávou zatlučen symbolický zlatý hřeb do pražce. Magistrála však měla k dokončení ještě daleko a do řádného provozu byla předána teprve na přelomu 80. a 90. let. Mnohé úseky v náročném terénu byly položeny jako provizorní obchvaty a výstavba definitivní trati, stejně jako elektrizace probíhala dodatečně. Severomujský tunel v Burjatsku, s 15,3 km nejdelší v celém Rusku, tak byl zprovozněn teprve v prosinci 2003. O složitosti úkolů, které museli stavitelé překonat, svědčí fakt, že magistrála zahrnuje na 4 200 mostů a mostků o celkové délce 400 km a 21 tunelů, měřících dohromady 47 km.\n\nUž s nástupem glasnosti ve druhé polovině 80. let se stavba začala stávat terčem kritiky jako symbol marnotratného velikášství tzv. éry stagnace. Období přechodu na tržní hospodářství a hlubokého ekonomického úpadku v 90. letech pro ni znamenalo další těžkou ránu. Magistrála, jejíž hospodářský význam byl vážně zpochybňován, tak spíše živořila. Nově budovaná města a vesnice okolo trati se kvapně vylidňovala a po trati projelo sotva několik vlaků denně.\n\nV novém tisíciletí si ruské vlády začaly opět uvědomovat nejenom význam trati pro rozvoj oblasti či strategický význam severní magistrály, ale znovu se začalo hovořit i o jejím ekonomickém potenciálu. Z velkolepých sovětských plánů na využití místního přírodního bohatství nebylo nakonec prakticky nic realizováno, avšak v období ekonomického vzestupu na počátku 21. století začal být o suroviny v blízkosti železnice zájem. Roku 2011 tak byly otevřeny Elginské uhelné doly, k nimž si majitel - firma Mečel - v letech 2008-2012 vybudoval 321 km dlouhou vlečku. Roku 2017 by mělo být zprovozněno Činějské naleziště (66 km dlouhá vlečka je ve výstavbě), které má být jedním z největších zdrojů titanu v Rusku a jedním z největších nalezišť vanadu vůbec na světě.\n\nRossijskije železnyje dorogi vnímají ekonomický potenciál Bajkalsko-amurské magistrály jakožto alternativní trati pro nákladní dopravu, která by odlehčila přetížené Transsibiřské magistrále. Navíc, trať BAM při cestě z centrálního Ruska oproti ní o 500 km kratší při dopravě k tichomořskému přístavu, o 200 km kratší při cestě do Vladivostoku a při plánovaném železničním spojení se Sachalinem ušetří až 1000 km. Velkým problémem však je, že narychlo stavěná trať je na většině její délky pouze jednokolejná a není koncipována pro těžké nákladní vlaky. Jen západní část v délce 1469 km je elektrifikovaná, a to napětím 27,5 kV, 50 Hz, s trolejí ve výšce 6,5 m, takže po ní mohou jezdit jen upravené lokomotivy. Roku 2009 tak po ní například bylo přepraveno pouze 12 milionů tun nákladu. To ji spolu s nízkým objemem osobní přepravy (cca 12 milionů pasažérů roku 2009) činí nerentabilní, trať je dlouhodobě ztrátová. V roce 2012 jezdil po trati jeden pár dálkových rychlíků denně.\n\nRoku 2009 začala velká rekonstrukce východního úseku Sovětskaja Gavaň - Komsomolsk na Amuru, oceňovaná na 59,8 miliard rublů. Došlo nejenom k rekonstrukci stávající infrastruktury, ale především ke zdvojkolejnění trati a výstavbě nového Kuzněcovského tunelu (3890 m), který zkrátil trať o 12,7 km. Zároveň tato rekonstrukce zvýšila maximální možnou hmotnost vlaků z 3600 tun na 5600 tun. V 10. letech 21. století se rozeběhly práce na rekonstrukci trati (mnohdy poškozené táním permafrostu), stavbě výhyben, přestavbě nádraží a zdvoukolejňování trati. Díky rozsahu prací se začalo hovořit o stavbě BAM-2, neboť celou trasu bude třeba vystavět v podstatě úplně znovu. Navazující Amursko-jakutská magistrála je již téměř dokončena a v roce 2018 pověřil prezident Putin vládu, aby prověřila hlavně ekonomické aspekty projektovaného železničního spojení na ostrov Sachalin, jež by navazovalo na odbočku BAM. Po mnoha projektech podmořského tunelu navrhla vláda naopak stavbu mostu. \n\nVe své \"Strategii-2030\" předpokládají ruské dráhy, že Bajkalsko-amurská magistrála bude specializována na těžké nákladní vlaky. Objem nákladní dopravy by měl v blízké době vzrůst až na 50 milionů tun ročně (pro srovnání: po Transsibiřské magistrále bylo roku 2015 přepraveno 113,1 milionů tun nákladu).\n\n"}
{"id": "32829", "url": "https://cs.wikipedia.org/wiki?curid=32829", "title": "ISO 3166-2:WS", "text": "ISO 3166-2:WS\n\nKódy ISO 3166-2 pro Samou identifikují 11 regionů (stav v roce 2015). První část (WS) je mezinárodní kód pro Samou, druhá část sestává ze dvou písmen identifikujících region.\n\n WS-AA A'ana\n\n"}
{"id": "32830", "url": "https://cs.wikipedia.org/wiki?curid=32830", "title": "ISO 3166-2:YE", "text": "ISO 3166-2:YE\n\nKódy ISO 3166-2 pro Jemen identifikují 21 guvernorátů a 1 obec hlavního města (stav v listopadu 2015). První část (YE) je mezinárodní kód pro Jemen, druhá část sestává ze dvou písmen identifikujících kraj.\n\n YE-SA město San'á\n\n"}
{"id": "32834", "url": "https://cs.wikipedia.org/wiki?curid=32834", "title": "Chráněná krajinná oblast Český les", "text": "Chráněná krajinná oblast Český les\n\nČeský les je chráněná krajinná oblast v Plzeňském kraji (Česká republika).\n\nCHKO Český les má rozlohu 473 km², která je z 80 % pokryta lesem. Zahrnuje nejcennější území příhraničního pásu hor Českého lesa od Broumova v okrese Tachov až po Českou Kubici v okrese Domažlice. Do roku 1990 ležela velká část území CHKO v hraničním pásmu, a proto se v něm zachovala nenarušená příroda. CHKO Český les se skládá ze dvou částí, rozdělených tělesem dálnice D5.\n\nNa řadě míst se zachovaly původní cenné bučiny, vzácná rašeliniště s porosty borovice blatky a pestré květnaté louky a pastviny. Z chráněných živočichů zde žije např. ohrožená vydra říční, tetřívek obecný, rys ostrovid (\"Lynx lynx\") a bobr evropský.\n\n\n"}
{"id": "32835", "url": "https://cs.wikipedia.org/wiki?curid=32835", "title": "ISO 3166-2:ZA", "text": "ISO 3166-2:ZA\n\nKódy ISO 3166-2 pro Jihoafrickou republiku identifikují 9 provincií (stav v roce 2015). První část (ZA) je mezinárodní kód pro Jihoafrickou republiku, druhá část sestává ze dvou písmen identifikujících provincii.\n\n ZA-EC Východní Kapsko (Eastern Cape/Oos-Kap, Bisho)\n\n"}
{"id": "32837", "url": "https://cs.wikipedia.org/wiki?curid=32837", "title": "ISO 3166-2:ZW", "text": "ISO 3166-2:ZW\n\nKódy ISO 3166-2 pro Zimbabwe identifikují 10 provincií (stav v roce 2015). První část (ZW) je mezinárodní kód pro Zimbabwe, druhá část sestává ze dvou písmen identifikujících provincii.\n\n\n"}
{"id": "32842", "url": "https://cs.wikipedia.org/wiki?curid=32842", "title": "Karosa B 731", "text": "Karosa B 731\n\nKarosa B 731 je model městského autobusu, který vyráběla společnost Karosa Vysoké Mýto v letech 1981–1996, první prototypy vznikly v roce 1974. Jde o nástupce úspěšného autobusu Karosa ŠM 11, jehož výroba byla ukončena v roce 1981.\n\nVůz B 731 je odvozen ze základního modelu karosácké řady 700, linkového autobusu C 734. Jedná se o dvounápravový autobus s hranatou, polosamonosnou karoserií panelové konstrukce. Změněno bylo umístění motoru, který byl přesunut za zadní nápravu do zadního panelu. Přední náprava pochází od podniku LIAZ, zadní (hnací) původně vyráběla maďarská firma Rába. Vozy B 731 mají automatickou převodovku (což je jediná odlišnost oproti typu B 732) a zpočátku měly také atmosférický motor. V pravé bočnici karoserie se nacházejí troje dvoukřídlé výklopné dveře (přední jsou užší než zbývající). Sedačky pro cestující jsou umístěny 1+2, nad nápravami 2+2.\n\nTyp B 731 (stejně jako celá řada 700) prodělal během své dlouhé výroby mnoho změn a úprav. Mezi nejvýraznější patřila náhrada hlučné zadní nápravy Rába za jinou, která již neprodukovala tolik hluku, změna zavěšení motoru a změna umístění alternátoru, pozdější použití několika typů motorů LIAZ, zprvu nepřeplňovaných, později i přeplňovaných. V novějších vozech také byla použita automatická převodovka Voith (zřejmě od 1991) namísto výrobku značky Praga. Začaly se montovat i katalyzátory výfukových plynů EKOS a na přelomu let 1993 a 1994 se do vozů začal montovat i mezichladič plnícího vzduchu (kvůli splnění emisní normy Euro1), což vedlo i k úpravám karoserie – za třetími dveřmi vznikla nasávací mříž. V posledních vozech z roku 1995 se objevil i motor Renault. Těchto vozů bylo pod označením B 731.1659 vyrobeno pouze 50 kusů. Vlivem nabízeného sortimentu převodovek s retardérem k motorům LIAZ byly vozy B 731 od roku 1994 vyráběny i s prodlouženou zádí (zcela první vůz s velmi podobnou zádí byl vyroben již v roce 1992, jednalo se o prototyp B17). Týkalo se to např. typů B 731.1667 a B 731.1669 s motory LIAZ a převodovkou Voith s vestavěným retardérem. Toto zadní čelo je totožné se zádí řady 900.\n\nPrvní funkční vzorek městského autobusu nového typu B 731 (označený jako B1) vyrobila Karosa v roce 1974. Od pozdějších vozů se částečně odlišoval, sešrotován byl v roce 1976. Tentýž rok byly vyrobeny dva prototypy (B2 a B3), následující rok i prototyp třetí (B4). Sériová výroba byla zahájena až v roce 1982, kdy bylo vyrobeno celkem 838 autobusů B 731 (včetně 35 kusů pro export do Vietnamu). Poslední vozy B 731 byly vyrobeny roku 1996, kdy byl typ B 731 nahrazen autobusy B 931. Brány Karosy opustilo celkem 4 909 vozů B 731.\n\nAutobusy B 731 jezdily na linkách MHD snad ve všech městech bývalého Československa.\n\n\nSoukromé sbírky:\n\n\n\n"}
{"id": "32843", "url": "https://cs.wikipedia.org/wiki?curid=32843", "title": "ISO 3166-2:TN", "text": "ISO 3166-2:TN\n\nKódy ISO 3166-2 pro Tunisko identifikují 24 guvernorátů (stav v roce 2015). První část (TN) je mezinárodní kód pro Tunisko, druhá část sestává ze dvou čísel identifikujících region.\n\n TN-11 Tunis\n\n"}
{"id": "32850", "url": "https://cs.wikipedia.org/wiki?curid=32850", "title": "Radlice", "text": "Radlice\n\nRadlice () jsou čtvrť Prahy, patřící k obvodu i městské části Praha 5.\n\nRadlice byly až do roku 1922 malá vesnice. Po připojení k Praze se staly okrajovou čtvrtí bez většího významu. Zástavba se rozvíjela jen pomalu, stavěly se zde rodinné domy. Až na začátku 80. let došlo k velkým změnám. Výstavba metra na Jihozápadní město si vynutila přestavbu. Byly zbořeny staré Radlice, na jejich místě vznikl autobusový terminál a plavecký bazén.\n\nZe starých Radlic zůstala kaplička sv. Jana Nepomuckého (u metra za novým ústředím ČSOB), starý radlický židovský hřbitov (na kopci směr Dívčí hrady) s náhrobky z 18., 19. a ze začátku 20. století a obecní hřbitov na Dívčích hradech.\n\nDnes jsou Radlice evidentně tranzitní čtvrtí, bylo tomu ovšem i v minulosti. Dříve tudy jezdili zaměstnanci z centra Prahy do Walterovy továrny v Jinonicích, dnes metrem cestují tisíce lidí na Luka, Lužiny a Stodůlky. V kopcích okolo terminálu stanice se nacházejí rodinné domky. V ulici Radlická, směrem ke Smíchovu a k řece jsou městské činžovní domy. V roce 2007 byl v těsné blízkosti stanice metra Radlická vybudován komplex kancelářských budov ČSOB podle návrhu architekta Josefa Pleskota, kde pracuje přes 2500 lidí. Společně s výstavbou kancelářské budovy byla rekonstruována barokní kaple svatého Jana Nepomuckého z roku 1722 a barokní socha téhož světce z 19. století. V těsné blízkosti kaple se nachází pomník se jmény radlických občanů, kteří zahynuli při náletu na Prahu 14. února 1945.\n\nV roce 1988 zde byla otevřena stanice metra B jako součást etapy III. B vedoucí na Jihozápadní Město. Radlická nebyla dlouhou dobu příliš vytíženou stanicí, využití se zvýšilo s výstavbou nové centrály ČSOB v roce 2007. O rok později sem byla prodloužena tramvajová trať, původně vedoucí v úseku Anděl – Laurová. Zároveň s výstavbou objektu Československé Obchodní Banky a tramvajové točny pro nově vybudovanou tramvajovou trať byl nuceně zrušen autobusový terminál. Autobusovou přepravu je i přesto možné zde využít. Radlice po ukončení provozu metra a denní tramvajové linky obsluhuje noční velkokapacitní spoj, který víceméně kopíruje tramvajovou trať a dále pokračuje směrem na Jihozápadní Město, v opačném směru na Sídliště Písnice.\n\nHlavní tepnou dnešní dopravy je Radlická ulice. V budoucnosti se počítá, že by tudy byla vedena radiála od plzeňské dálnice D5 až po městský okruh tato radiála by přebrala část tranzitní dopravy, která nyní vede Plzeňskou ulicí.\n\n\n\n"}
{"id": "32853", "url": "https://cs.wikipedia.org/wiki?curid=32853", "title": "ISO 3166-2:BD", "text": "ISO 3166-2:BD\n\nKódy ISO 3166-2 pro Bangladéš identifikují 64 regionů a 8 oblastí. První část (BD) je mezinárodní kód pro Bangladéš, druhá část sestává ze dvou čísel identifikujících region nebo jednoho písmene v případě oblastí.\n\n BD-C Dháka\n\n BD-01 Bandarban\n\n"}
{"id": "32855", "url": "https://cs.wikipedia.org/wiki?curid=32855", "title": "Regulární graf", "text": "Regulární graf\n\nV teorii grafů je regulární graf takový graf, jehož všechny vrcholy mají stejný stupeň. Regulární graf s vrcholy, které mají stupeň \"k\", se nazývá \"k\"-regulární.\n\nRegulární grafy stupně nejvýše 2 lze jednoduše popsat: \"0-regulární\" graf se skládá ze samostatných vrcholů (bez hran), \"1-regulární\" ze samostatných hran a \"2-regulární\" ze samostatných cyklů. \"3-regulární\" graf se nazývá \"kubický\".\nSilně regulární graf je takový graf, v němž má každá dvojice sousedních vrcholů stejný počet \"k\" společných sousedů a každá dvojice nesousedních vrcholů stejný počet \"n\" společných sousedů. Nejmenší regulární graf, který není silně regulární, je cyklický graf na 6 vrcholech.\n\nÚplný graf K je silně regulární pro libovolné \"n\".\n"}
