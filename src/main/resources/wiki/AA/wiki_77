{"id": "51915", "url": "https://cs.wikipedia.org/wiki?curid=51915", "title": "Chrastava", "text": "Chrastava\n\nChrastava ( \"Kratzau\") je město v severních Čechách, v okrese Liberec, v Libereckém kraji. Leží asi 8 km severozápadně od Liberce v nadmořské výšce 295 m a žije zde  obyvatel. Město v Žitavské pánvi je obklopeno několika pohořími – na jihozápadě leží Ještědsko-kozákovský hřbet, dále na západ jsou Lužické hory a na východě Jizerské hory. Chrastavou protéká říčka Jeřice, která se za městem vlévá do Lužické Nisy.\n\nVe městě jsou 4 mateřské a 2 základní školy, je zde také výchovný ústav. Od roku 2012 nad městem stojí termální lázně.\n\nChrastava je též název centrální místní částí města Chrastava. Ta je tvořena jednak katastrálním územím \"Chrastava I\", zahrnujícím centrum města, a též katastrálním územím \"Chrastava II\", které je od centrální části odděleno pásem místní části Dolní Chrastava a tedy tvoří exklávu místní části Chrastava.\n\nNejstarší osídlení bylo založeno již v 10. století slovanským kmenem Milčanů, ke skutečnému rozvoji obce však došlo až ve 13. století, kdy do českého pohraničí pozval král Přemysl Otakar II. osadníky ze západní Evropy, zvlášť z německy mluvících oblastí, aby tento tehdy pustý kraj pozvedli. Nejstarší dochovaná zmínka o obci pochází z knihy o placení desátků z roku 1352, kde se vyskytuje pod jménem \"Craczauia\". Město osídlili horníci ze saského města Pirna, kteří v okolí Chrastavy začali těžit měď, cín, olovo, stříbro a železo.\n\nBěhem doby husitské stál nad městem nevelký dřevěný hrad, ze kterého Mikuláš z Kajšperka podnikal loupežné nájezdy do oblasti Lužice. Hrad byl i s přilehlým městem zničen vojsky Šestiměstí roku 1433. To samozřejmě vyústilo v pokles počtu obyvatel s následnou stagnací. Někdy bylo místo dokonce popisováno jako pusté. K částečné obnově města došlo již v druhé polovině 15. století, ovšem zásadní roli v dalším rozvoji města měl majitel grabštejnského panství Mikuláš II. z Donína, který v letech 1512–1539 obnovil Chrastavě městská práva, udělil městu řadu privilegií, včetně práva na vaření piva či hrdelního práva. V roce 1581, kdy byl majitelem zdejšího panství Jiří Mehl ze Střelic – vicekancléř českého království za vlády Rudolfa II., získala Chrastava svůj městský znak. Těžba rud v okolí města skončila v 16. a 17. století. Obyvatelé města byli nuceni změnit způsob obživy a ve městě začaly vznikat manufaktury – a to především textilní. Když se Chrastava stala roku 1855 okresním městem a roku 1859 byla městem vedena železniční trať z Liberce do Žitavy, vedlo to k prudkému rozvoji průmyslu i kulturního života.\nPo podepsání Mnichovské dohody se celý okolní kraj stal částí německé Třetí říše. V souvislosti s tím navštívil krátce dne 6. října 1938 Chrastavu vůdce Adolf Hitler. Během války se v místním závodě Spreewerk vyráběly granáty. V této továrně pracovali zajatci, totálně nasazení a ženy z nedalekého koncentračního tábora. Po skončení druhé světové války byla většina zdejších německých obyvatel odsunuta. V letech 1945–1948 poklesl počet obyvatel z 8000 na pouhé 3000.\n\nPo roce 1948 bylo ve městě v provozu několik textilních továren (Feigl & Widrich, Textilana, Bytex, Kolora) a několik strojírenských podniků (Elitex, STS, LVZ). Padesátá a šedesátá léta 20. století byla poměrně bohatá na společenský a kulturní život ve městě, ovšem v době normalizace došlo k výraznému útlumu většiny těchto aktivit. Tento nepříznivý stav byl ještě více prohlouben uzavřením a demolicemi prostorů určených pro kulturu a zábavu jako např. taneční sály v Hotelu Praha, či v restauraci Střelnice nebo Koruna. Výstavba nového kulturního domu v Chrastavě byla sice započata v druhé polovině 80. let, objekt však nikdy nebyl dokončen a v současné době je již zdemolován.\nDne 28. září 2012 při otvírání nového mostu se zde odehrál tzv. chrastavský incident, útok na Václava Klause.\n\nVlastní město Chrastava je tvořeno katastrálními územími Chrastava I, Chrastava II a původně samostatnými obcemi Dolní Chrastava (Unterkratzau) a Horní Chrastava (Oberkratzau). Katastrální území Chrastava I a Chrastava II, ač spolu nesousedí, tvoří společně místní část Chrastava. Katastrální území Dolní Chrastava v západní části města je zároveň místní částí, jeho jižní výběžek odděluje Chrastavu II od centra města. V Dolní Chrastavě se nachází železniční nádraží i větší část chrastavské západní průmyslové zóny (její zbytek patří do Chrastavy II). Katastrální území Horní Chrastava leží ve východní části města a člení se na tří místní části: Horní Chrastava, severně od ní Vysoká (Hohendorf), dnes rekreační osada, a v jižní části Víska (Kratzauer Neudörfel). Víska byla založena panským výnosem před rokem 1713, její obyvatelé se věnovali hlavně zemědělství a lesním pracím, dnes má převážně rekreační charakter.\n\nAndělská Hora (Engelsberg) je katastrální území a místní část v jihozápadní části města, při Lužické Nise. Byla původně samostatnou hornickou osadou založenou ve 13. století. V obci se těžilo stříbro a měď. Částí Chrastavy se stala roku 1960.\n\nDolní Vítkov (\"Nieder Wittig\") a Horní Vítkov (\"Ober Wittig\") jsou katastrální území a místní části připojené k městu ze severu. Tvoří souvislý pás zástavby v údolí Vítkovského potoka. Vítkov vznikl ve 14. století, na Horní a Dolní byl rozdělen roku 1615, opět spojeny do jedné obce byly roku 1945. Udržel si zemědělský charakter. Kostel Navštívení Panny Marie v Horním Vítkově je z roku 1350.\n\nKatastrální území Chrastava I zaujímá centrální část města Chrastavy. Vlastní jádro města tvoří základní sídelní jednotku Chrastava-střed. Území severně od Kostelní ulice je základní sídelní jednotkou Vítkovská-východ. Do ní patří už i chrastavský kostel svatého Vavřince, dále například škola, výchovný ústav, koupaliště a několik továren (průmyslová zóna však přesahuje i do Horní Chrastavy). Jižně od centra města se nacházejí základní sídelní jednotky U hřbitova, Liberecká, Sídliště Střelecký vrch, Střelecký vrch a Na kopci.\n\nKatastrální území Chrastava II (a zároveň základní sídelní jednotka Na hůrce) je exklávou místní části Chrastava, oddělenou od centrální části pásem místní části Dolní Chrastava. Zahrnuje oblast od Nádražní ulice na jih až k Ovčí hoře, kolem Andělohorské, Tovární a Ještědské ulice.\n\nChrastava bývala střediskem textilního a strojírenského průmyslu. Byly zde pobočky textilních továren Textilana, Bytex a Mykana, z podniků strojírenských zde byl Elitex, LVZ (Liberecké vzduchotechnické závody) a STS (Strojní a traktorová stanice). Dnes ve městě působí následující průmyslové podniky:\n\nV Chrastavě se nachází stanice na železniční trati 089 z Liberce přes Hrádek nad Nisou a německou Žitavu do Rybniště, kde zastavují osobní vlaky dopravce Vogtlandbahn \"Liberec – Rybniště / Seifhennersdorf\" a také spěšné vlaky \"Liberec – Drážďany\". Další zastávka stojí v místní části Andělská Hora.\n\nObcí prochází silnice první třídy I/13 a také silnice druhé třídy II/592. Autobusovou dopravu zde zajišťují dopravci ČSAD Liberec, BusLine a ČSAD Česká Lípa.\n\nPřes Lužickou Nisu je mezi chrastavskou částí Andělská Hora a libereckou částí Machnín místo mostu, zničeného při povodni v roce 2010, zprovozněn unikátní transbordér.\n\nV okolí města se nacházejí ruiny dvou hradů:\n\nChrastava je rodištěm celkem deseti akademických malířů. Nejvýznamnějšími z nich jsou J. Führich, V. Kandler a G. Kratzmann.\n\nPo vydatném nočním dešti stoupla v dopoledních hodinách hladina říčky Jeřice natolik, že se během několika málo minut vylila ze svého koryta a zaplavila prakticky celé město. K vodě z Jeřice se přidaly proudy vody z okolních polí, takže se město stalo pastí, ze které nebylo úniku. Řadu lidí musel ze střech domů zachraňovat vrtulník, evakuována byla většina obyvatel z centra i dalších částí města podél řeky.\n\nVoda napáchala obrovské škody na veřejném i soukromém majetku, většina ulic města byla více či méně poškozená. Voda strhala všechny lávky přes Jeřici, ostatní mosty byly buď zničené anebo poškozené. Symbolem zkázy ve městě se stal krásný železný secesní most, který patřil mezi památky chráněné státem, a který se během povodně zřítil do rozbouřené Jeřice.\n\nŠkody způsobené povodní se jen v Chrastavě vyšplhaly až na 1 mld. korun. Do této sumy jsou započítány škody na obecním majetku (místní komunikace, mosty a lávky, poničená infrastruktura), ale i škody na soukromém a krajském majetku (především krajské silnice).\n\nOd roku 2002 stojí v čele obce starosta Michael Canov (SLK). \nNa ustavujícím zasedání zastupitelstva 3. listopadu 2014 byl do této funkce opětovně zvolen. Místostarostkou zůstává Zita Václavíková.\n\n\n\n"}
{"id": "51918", "url": "https://cs.wikipedia.org/wiki?curid=51918", "title": "Arkanoid", "text": "Arkanoid\n\nArkanoid je legendární počítačová hra pro operační systém DOS. Její historie sahá až do roku 1972, kdy vznikla hra Pong, následovaná roku 1976 Breakoutem. Arkanoid se v roce 1986 dostává na špičku her tohoto typu díky kombinaci nejlepších vlastností Pongu a Breakoutu.\n\nÚkolem hry je zbořit „stavbu“, která se nachází v horní části obrazovky. Toho dosáhneme postupným odbouráváním jednotlivých cihliček míčkem, který se odráží od stěn, a malé plošiny umístěné v dolní části obrazovky, kterou ovládá hráč. Pokud hráč padající míček nedokáže odrazit, míček propadává dolů a hráč ztrácí život.\n\nHra se stále těší velké popularitě jak mezi hráči, tak i, díky své relativní nenáročnosti, mezi programátory.\n\nDnes má Arkanoid mnoho verzí a předělávek s různými bonusy a doplňky. Jednou z těchto předělávek je hra Batty, která umožňuje společnou hru dvou hráčů (multiplayer). Hra Shatter navíc umí ovlivňovat dráhu míčku i jinak než odrazem od pálky, struktura cihliček se může měnit, mohou dokonce přibývat a některé úrovně obsahují místo cihliček nepřátele, nad kterými je možné zvítězit tak, že se míček trefí do jejich slabého místa.\n\n \n"}
{"id": "51923", "url": "https://cs.wikipedia.org/wiki?curid=51923", "title": "Daimonin", "text": "Daimonin\n\nDaimonin je open source online MMORPG pod GNU GPL licencí. Hra má 2D izometrickou grafiku, krátký tutoriál, malé město Stoneglow s chrámem, bankou, magickými apartmany na ukládání věcí, vězení a samozřejmě společenství bojovníků, které ti dává ze začátku úkoly. Poté co postava trochu posílí může jít hlouběji do podzemí, které je o něco větší než venkovní svět. Ve hře se střídá den a noc, nejsou zde profese, ale několik dovedností, které si zlepšujete takže můžete být buď bojovník, mág, kněz nebo lučištník.\n\nCelá hra je zatím betaverze, ale na další verzi se pracuje, průběžně jsou přidávány další oblasti. Herní klient i server fungují v operačních systémech Windows i Linux a jsou naprogramovány v jazyku C. Editor map je naprogramován v Javě.\n\n"}
{"id": "51941", "url": "https://cs.wikipedia.org/wiki?curid=51941", "title": "Hadriánova vila", "text": "Hadriánova vila\n\nHadrianova vila je velkolepá císařská rezidence rozkládající se na areálu o rozloze asi 120 hektarů přibližně 5 km západně od města Tivoli, 25 km východně od Říma, v regionu Lazio. Hadrianova vila je na Seznamu světového dědictví UNESCO od roku 1999.\n\nVila byla postavena za vlády císaře Publia Aelia Hadriana v letech 118–133 n. l. přibližně 30 km jihovýchodně od Říma, nedaleko řeky Anio. Tivoli (starověký Tibur) bylo v té době oblíbené letovisko bohatých Římanů (Catullus, Horatius, Augustus, Maecenas).\n\nStavba byla inspirována slavnými stavbami starého Řecka a Egypta.\n\nVýzdobu tvoří většinou repliky slavných řeckých či egyptských děl. Celkem se se zde nachází asi 500 soch, fontány, vodotrysky, jemné mozaiky, fresky: geometrické motivy, lovecké aj. výjevy. Stropy mají většinou klenby podepírané ozdobnými sloupy různých stylů.\n\nJe vystavěn na kruhovém půdorysu, obklopeném polokruhovým sloupovím. Je kopií Knidského chrámu v Delfách. Uprostřed je socha bohyně Afrodity (kopie Afrodíté Knidské od Praxitela).\n\nChodba 32×23 m s dórskými sloupy a obdélníkovým vchodem, střední část chodby měla i druhé patro se širokými okny.\n\nObsahuje malou knihovnu (s výklenky pro papyry) a letní jídelnu (triclinium). Jádrem stavby je obdélníkový dvůr obklopený sloupovím, lemovaný sérií pokojů.\n\nLetní jídelna spojená s hospitalií dvěma schodišti, na jeho jižní straně je Cryptoporticus (podzemní chodba), kde jsou fresky.\n\nDvě skupiny pěti místností s výklenky pro postele (jako kabiny), byly používány jako ložnice pro praetoriánské stráže (hlídaly vchod do vily). Zachovaly se mozaikové podlahy s geometrickými a rostlinnými motivy a latríny.\n\nRozsáhlé místnosti pro personál, sklad (tabernae) a kasárna.\n\nČtvercová stavba vydlážděná cihlami, dobře se zachoval vnitřní dvůr a galerie s dřevěnými schody, latríny, klenby, budova má dvě patra. Žili tu sluhové, otroci, hasiči.\n\nNáměstí lemované velkým peristylem (sloupořadí), zdobeno květinovými záhony a fontánami. Bylo používáno pro slavnostní příležitosti. Na severní straně je vestibul osmiúhelníkového půdorysu (střecha-členitá kopule), na jižní straně je půlkruhová jídelna. Chodníky mají opus sectile (geometrické tvary – čtverce, trojúhelníky, kosočtverce; mramor, slonovina). Stěny byly až do stropu obložené mramorem (někde jsou viditelné lovecké scény).\n\nKlasické řecké divadlo s kruhovým hledištěm (cavea) a obdélníkovým jevištěm.\n\nTvoří je velká obdélníková kolonáda (232x97m) s bazénem uprostřed, lemovaná sloupovím. Jde o kopii slavné athénské kolonády „Stoa Poikile“. Vedla k němu umělá promenáda zastíněná slaměnou střechou (procházky v jakémkoli období), ta spočívala na obrovské konstrukci Sto komor (100 camerelle). Sto komor nemělo žádné přímé spojení s Poikilé, byli tam ubytováni otroci, vojáci a sluhové.\n\nKruhová zeď (odděluje stavbu od ostatních částí vily) se sloupořadím uvnitř. Kanál ohraničující malý ostrůvek, na který vedly 2 mosty. Na ostrůvku byla malá vilka s atriem uprostřed (fontána, malé lázně,latrína). Jde o místo, kam se Hadrianus rád uchyloval ke studiu a relaxaci.\n\nNa severní straně jsou knihovny spojené Vestibulem, nejstarší část komplexu.\n\nDvě čtvercové místnosti s obdélníkovými výklenky, klenby. Měla horní podlaží s vyhřívacím systémem.\n\nDvě místnosti: čtvercová s výklenky na 3 zdech, klenba; vestibul.\n\nPánské lázně: laconicum (potní lázeň), caldarium ( nádrž s horkou vodou), tepidarium (vlažná voda), frigidarium (studená voda).\n\nPravděpodobně pro ženy, obsahují osmiúhelníkovou místnost s otvorem v kopuli a jsou bohatě zdobené mramorem a opus sectile.\n\nNádrž s výklenky pro sochy, obklopená peristylem.\n\nJeden z nejproslulejších architektonických komplexů celého starověkého světa. Zabírá dlouhé úzké údolí a sestává z průplavu obklopeného kolonádou s kopiemi slavných řeckých soch. Nacházejí se zde nejkrásnější sochy mladíka Antinoose.\n\nKopie slavného Serapidova chrámu v Alexandrii. Má dva vodovody na zásobování fontán u Kanópu.\n\n(exedra = půlkruhový výklenek). Jde o tři půlkruhové dvory se sloupovím a vodotrysky vyzdobené mramorovými reliéfy.\n\nPravděpodobně velké letní triclinium se zahradou. Vyzdobeno vodotrysky a nádobami s květinami.\n\nStavba mezi malými a velkými lázněmi, byla zde tělocvična, lararium, dvory se sloupovými, obklopené ložnicemi. Odtud byl přístup k dalším stavbám.\n\n\n"}
{"id": "51948", "url": "https://cs.wikipedia.org/wiki?curid=51948", "title": "Oxid manganistý", "text": "Oxid manganistý\n\nOxid manganistý (MnO) je jedním z oxidů manganu. Oxidační číslo manganu ve sloučenině je sedm. Je anhydridem kyseliny manganisté\n\nJe to jediný oxid kovového prvku, který je za normální teploty kapalný. Je to nestálá vysoce reaktivní kapalina. Její příprava a izolace je obtížná. Byla popsána poprvé roku 1860.\n\nSloučenina se jeví zelená v odraženém světle a červené ve světle prošlém. Je rozpustná v chloridu uhličitém, taje při 5,9 °C, a sublimuje při −10 °C. Tyto vlastnosti naznačují, že látka má nepolární molekulární strukturu. Molekula se skládá z dvojice tetraedrů spojených přes jeden vrchol. Kyslíkové atomy jsou umístěny ve vrcholech tetraedrů přičemž manganové atomy leží uprostřed každého z nich. Vazby lze vyjádřit vzorcem OMn-O-MnO. Vzdálenost koncových kyslíků Mn-O je 1,585 Å a pro můstkový atom kyslíku pak 1,77 Å od obou atomů Mn. Úhel Mn-O-Mn je 120.7°.\n\nMnO vzniká jako olejovitá kapalina po přidání studené koncentrované kyseliny sírové k manganistanu draselnému. Reakcí z počátku vzniká kyselina manganistá, HMnO (též popisována vzorcem HOMnO), která spontánně dehydratuje za vzniku svého anhydridu, MnO.\n\nMnO může dále reagovat s kyselinou sírovou za vzniku kationtu MnO, který je isoelektronový s oxidem chromovým:\n\nMnO se pozvolna rozkládá již při pokojové teplotě, explosivně pak při teplotě nad 70 °C. Exploze může být též iniciována stopovým množstvím organických látek. Jako produkty rozkladu vznikají oxid manganičitý a kyslík. Jako vedlejší produkt vzniká též ozón, který propůjčuje této sloučenině ostrý zápach.\n\nJelikož se jedná o velice reaktivní substanci, přičemž po sebemenším kontaktu s organickou hmotou může dojít k agresivní deflagraci, je nutné její zbytky či všechny odpady, jež jsou touto látkou znečištěné po využití pro daný účel zlikvidovat. To je jednoduše provedeno smísením látky s vodou. Oxid okamžitě reaguje za vzniku kyseliny manganisté. Tato reakce je provázena změnou barvy ze zelené na fialovou, není zvláště agresivní. Kys. manganistá, byť je méně nebezpečná než původní oxid, je stále velmi silná kyselina se silnými oxidativními vlastnostmi. Nejlepším postupem se poté jeví být jednoduše nechat tento roztok stát několik dní na místě s přístupem slunečního světla, přičemž postupně dojde ke spontánnímu rozpadu této kyseliny na oxid manganičitý, vodu a kyslík. Výsledný roztok je pak již relativně bezpečný.\n\n\n"}
{"id": "51950", "url": "https://cs.wikipedia.org/wiki?curid=51950", "title": "Trolejbusová doprava v Jihlavě", "text": "Trolejbusová doprava v Jihlavě\n\nDopravní podnik města Jihlavy provozuje v krajském městě Jihlavě síť městské hromadné dopravy, jejíž součástí je i trolejbusová doprava. V provozu je sedm linek, označených písmeny A, B, C, D, E, F a N. Licenční čísla linek jsou 765101–765108, vyjma č. 765103, které je nyní neobsazené.\n\nStejně jako v jiných městech tehdejšího Československa, také v Jihlavě byl na konci 40. let 20. století zrušen tramvajový provoz a nahrazen provozem trolejbusovým. Vzhledem k tomu, že demontáž tramvajového trolejového vedení nějakou dobu trvala, nemohl být trolejbusový provoz zahájen ihned po ukončení toho tramvajového. První trolejbus v Jihlavě tak vyjel 19. prosince roku 1948, v mezidobí byl provoz zajišťován pomocí autobusů, vč. jednoho zapůjčeného z DP Brno. Provozovatelem trolejbusové sítě však překvapivě nebylo město, ale podnik Západomoravské elektrárny.\n\nPrvní trať byla v podstatě souběžná s tramvajovou, vedla od hlavního nádraží Havlíčkovou ulicí na náměstí Svobody a dále na Masarykovo náměstí. 27. února 1951 byla zprovozněna další linka, a to po městském okruhu – od Tesly' kolem staré nemocnice, ulicemi Tolstého a 17. listopadu na Štefánikovo náměstí, a dále Žižkovou ulicí do ulice Benešovy a na náměstí. Současně byla také zprovozněna i jednostopá trať vedoucí Jiráskovou ulicí do čtvrti Staré Hory, obě tratě byly postaveny už dříve. Právě v této době se zavedlo označení trolejbusových linek písmeny (dnes se v Česku jedná o naprostou výjimku). 28. září 1953 byla zprovozněna další trať, která vedla z Masarykova náměstí do Lidické kolonie. Ke stejnému dni byla trať do již zmíněných Starých Hor přestavěna na dvoustopou.\n\nPrvní významná změna 60. let nastala 22. září roku 1960; trať vedoucí středem Masarykova náměstí byla přeložena na komunikaci kolem radnice a zrušena smyčka. Roku 1963 byl vybudován úsek na jihu města z Lidické kolonie k dnešní budově dopravního podniku; současná vozovna byla zprovozněna o dva roky později. Ve stejném roce, 1965, se síť rozrostla i o úsek na smyčku Handlovy Dvory vedený po Brněnské ulici. Po tomto období výstavby nových úseků, stejně jako i v celé zemi, nastal prudký obrat spojený s útlumem trolejbusové dopravy. Ten se v Jihlavě neprojevil rušením tratí, ale pouze dočasnou stagnací, neboť Jihlava i nadále s trolejbusy počítala.\n\nJiž zmíněné zastavení jakéhokoliv rozšiřování sítě bylo prolomeno v roce 1973. 20. prosince tohoto roku byla úspěšně předána veřejnosti trať vedoucí po východní části okruhu města. Vedla od smyčky v Handlových Dvorech kolem hotelu Jihlava k jatkám, kde se napojila na trať vedoucí k nádraží. V roce 1975 byly některé úseky sítě uzavřeny z důvodu rekonstrukce.\n\nKe konci 80. let byla zprovozněna dlouhá trať, o jejímž účelu se dodnes vedou spory. Vedla od Tesly severozápadním směrem a byla otevřena po dvou etapách; první v roce 1986 na provizorní smyčku a druhá o dva roky později na dnešní konečnou u Motorpalu. Trať sloužila k návozu zaměstnanců podniku Motorpal a mělo na ní navazovat několik nových tratí do jiných částí Jihlavy, čímž by zmíněná trať dostala většího využití. Nejblíže k realizace měla trať na Bedřichov na konečnou linky č. 3 k podniku Domácí potřeby. Touto stavbou by byl dodnes nejvytíženější úsek obsluhovaný autobusy převeden na trolejbusy. Realizace se nedokončila z důvodu politických a ekonomických změn po roce 1989.\n\nV souvislosti s otevřením pěší zóny v Benešově ulici v centru města zde byla v první polovině 90. let trolejbusová trať zrušena. Tento krok bývá často hodnocen jako chybný, protože se tím, podle jeho kritiků, zhoršila obslužnost celé západní části města a ulice Křížová nemá objízdnou trasu, čímž v případě jakékoliv mimořádnosti MHD kolabuje. V roce 2000 byl otevřen úsek vedoucí ulicí S. K. Neumanna ze Starých Hor do Horního Kosova. Zároveň byla odpojena již nepotřebná smyčka ve Starých Horách.\n\nNejnovější trolejbusovou tratí je úsek v prodloužení ulice Vrchlického od nemocnice do Horního Kosova. Práce na její stavbě, která byla slibována od roku 2009, se rozběhly v září 2017. K jejímu zprovoznění došlo 1. prosince 2017, kdy byla také obnovena smyčka Staré Hory, nově nazvaná Na Dolech. V dubnu 2018 byla, v souvislosti s uzavřením Brněnského mostu během jeho rekonstrukce, obnovena smyčka Handlovy Dvory a smyčka na Masarykově náměstí, která je trvale užívaná také linkou E.\n\nPři otevírání nové trati po prodloužené ulici Vrchlického bylo primátorem města přislíbeno vystavět i trať do Bedřichova, bude-li dotace.\n\nV roce 2018 se otevřela možnost navázat na plán z roku 1985, kdy trolejbusy měly jezdit až do Bedřichova. Nyní jsou plány prodloužit trasu o 5,5 km do průmyslové zóny Pávov. Stavba by měla být dokončena do roku 2020.\n\nPro zahájení provozu bylo do Jihlavy dodáno celkem šest kooperačních trolejbusů Vetra-ČKD. V první polovině 50. let je následovalo 9 vozů Škoda 7Tr. Vzhledově téměř stejné trolejbusy Škoda 8Tr jezdily v Jihlavě od druhé poloviny 50. let (6 kusů + 2 ojeté). Od roku 1963 pak byly dodávány legendární vozy Škoda 9Tr, kterých zde jezdilo celkem 46 (z toho tři ojeté z Českých Budějovic). Vozy tohoto typu tu dojezdily 30. května 1997; Jihlava se tak stala posledním městem v bývalém Československu, kde byly tyto trolejbusy v pravidelném osobním provozu.\n\nSoučasné vozy Škoda 14Tr byly do Jihlavy dodávány v letech 1983 až 1997 (od roku 1996 v modernizované verzi 14TrM). V roce 1998 je nahradily moderní nízkopodlažní vozy Škoda 21Tr dodávané do roku 2004. V letech 2005 až 2007 byly dodány vozy Škoda 24Tr Irisbus, v současnosti je vozový park obnovován nízkopodlažními trolejbusy Škoda 26Tr Solaris. Poslední trolejbus 14Tr vyjel v Jihlavě na pravidelnou linku dne 14. září 2011, čímž se místní provoz stal 100% nízkopodlažním a zároveň prvním v Česku, který vyřadil všechny vozy typu 14Tr. V letech 2009–2015 byly postupně vyřazeny i vozy typu 21Tr, osm z nich odkoupil Dopravní podnik města Brna.\n\nV Jihlavě v současnosti jezdí tyto modely trolejbusů (celkem 29 vozidel):\n\nOd 1. ledna 2013 platí nový tarif jízdného v Jihlavě.\n\nPapírové nepřestupní jízdenky se dělí na 2 skupiny. První je jízdenka na projetí max. 4 zastávkových úseků - cestující smí jet na tuto jízdenku pouze 4 zastávky (plnocenná - 10 Kč, zlevněná - 5 Kč). Druhou skupinou je jízdenka na 5 úseků a více - cestující smí jet až na konečnou zastávku bez omezení.\n\nPřestupní (časové) jízdenky se, stejně jako nepřestupní, dělí do dvou skupin - 60minutová (plnocenná - 20 Kč, zlevněná - 10 Kč) a 24hodinová (plnocenná - 50 Kč, zlevněná - 25 Kč).\n\nElektronická jízdenka - tzv. Jihlavská karta je určena především pro obyvatele Jihlavy. Nabízí jim levnější způsob cestování pomocí předplacené elektronické karty (max. 4 úseky - 8 Kč, zlevněná - 4 Kč; max. 8 úseků - 12 Kč, zlevněná - 6 Kč; 9 a více - 14 Kč, zlevněná - 7 Kč). Karta jde navíc dobít na dobíjecích automatech po celé Jihlavě, které mimo placení nabízí i bezplatný internet pro každého.\n\nV Jihlavě mohou cestující do každého prostředku nastupovat během dne všemi dveřmi a kontrolu jízdenek neprovádí řidič, ale revizoři. Od cca 21:00 do 4:00 je nástup povolen jen prvními dveřmi. Spoje, kterých se to týká, jsou označeny v jízdním řádu písmenem „N“. Cestující s neoznačenou jízdenkou si ji uvnitř trolejbusu označí v označovacích strojcích, které jsou u všech dveří. Výjimku tvoří cestující, kteří mají v plánu zakoupit si jízdenku u řidiče (ti musí nastoupit předními dveřmi), anebo ti, kteří mají předem zakoupenou tzv. Jihlavskou kartu a to buď předplacenou, nebo dobíjecí.\n\nOd 1. července 2009 byl spuštěn nový odbavovací systém od firmy Mikroelektronika na bázi bezkontaktních čipových karet.\n\n\n"}
{"id": "51955", "url": "https://cs.wikipedia.org/wiki?curid=51955", "title": "Ikonodulie", "text": "Ikonodulie\n\nIkonodulie či ikonofilie (z řeckého εἰκῶν \"eikón\" obraz + δουλεία \"dúleia\" služba) je pojem označující praxi uctívání obrazů svatých, tzv. ikon. Pojmu se používá především v souvislosti s obrazoboreckým zápasem v byzantské říši v 8. a 9. století, kdy byli uctívači obrazů některými císaři pronásledováni.\n\n„\"Nezobrazíš...\"“ – stojí ve druhém přikázání Desatera, jímž Starý zákon i rané křesťanství zavrhly uctívání obrazů jako projev pohanství. Stejný požadavek stanovil později také islám. Odpor proti figurální výzdobě církevních prostor však postupně slábl, nepochybně úměrně tomu, jak zanikaly pohanské kulty. Křesťanská církev, a to především na Východě, nejprve připustila uctívání obrazů jako projev lidové zbožnosti, během 6. století pak začala sama považovat zobrazení Ježíše Krista a úctu k němu za vyjádření pravé víry. Pro úctu k obrazům se vyslovil i papež Řehoř I. (590–604), když napsal marseilleskému biskupu Serenovi, že obraz představuje pro věřící, kteří neumějí číst, to, čím je Písmo pro ty, kteří to dovedou.\n\nIkonodulie, uctívání obrazů svatých, se rozšířila mezi řeholním duchovenstvem i širokými laickými vrstvami obyvatelstva byzantské říše. Nemalou zásluhu na tom měla sama církev, především mniši, která z výroby a prodeje ikon bohatla. Přestože úcta neměla být prokazována obrazu, ale tomu, kdo byl na něm znázorněn, staly se předmětem uctívání, zvláště řeckých věřících v evropské části byzantské říše, mnohdy ikony samy, kterým byla navíc připisována moc způsobit zázraky. To budilo nevoli u vzdělanějších vrstev kléru i světské společnosti, které považovaly takové jednání za modlářství. Uctívání obrazů bylo odmítáno zejména ve východních provinciích, kde v tomto směru působily zbytky monofyzitů, šířící se sekta paulikiánů a také kontakty s židovským a muslimským prostředím. Tak se začal v byzantské společnosti na počátku 8. století hrozivě rýsovat nábožensko-ideologický konflikt, v němž důležitou roli nepochybně hrály také odlišné zdroje i tendence vývoje jednotlivých částí říše.\n\n"}
{"id": "51980", "url": "https://cs.wikipedia.org/wiki?curid=51980", "title": "George Richards Minot", "text": "George Richards Minot\n\nGeorge Richards Minot (2. prosince 1885, Boston USA – 25. února 1950, New York USA) byl americký lékař.\n\nRoku 1934 mu byla udělena Nobelova cena za fyziologii a medicínu „za objev týkající se léčby anémie játry“.\n\nSpolu s ním byli oceněni William Parry Murphy a G. H. Whipple.\n\nNejprve studoval zoologii, v roce 1912 získal doktorát medicíny na Harvardově univerzitě. Po praxi na interně v General Hospital pracoval v nemocnici a lékařské fakultě Johns Hopkins University. V roce 1922 přijal místo na Harvardově univerzitě, kde získal roku 1928 titul profesora medicíny. Při své vědecké práci se věnoval hlavně výzkumu krve, krevnímu oběhu, krevní srážlivosti, problematice krvácení, anémie, leukémie. V té době byla velmi rozšířená perniciozní anémie, proto v roce 1926 spolu s Murphym navázali na Whippleovy pokusy a podávali nemocným syrová játra. Přes nevýhody, které byly s konzumací jater spojeny, dosáhli obdivuhodných léčebných výsledků.\n"}
{"id": "51981", "url": "https://cs.wikipedia.org/wiki?curid=51981", "title": "William Parry Murphy", "text": "William Parry Murphy\n\nWilliam Parry Murphy (6. února 1892 Soughton USA – 9. října 1987) byl americký lékař.\n\nRoku 1934 mu byla udělena Nobelova cena za fyziologii a medicínu „za objev týkající se léčby anémie játry“.\nSpolu s ním byli oceněni G. H. Whiple a George Richards Minot.\n\nV roce 1914 ukončil studium fyziky a matematiky na univerzitě v Oregonu. Po dvou letech se stal asistentem anatomie na lékařské fakultě.\n\nZačal studovat medicínu na Harvardově univerzitě a v roce 1922 získal diplom doktora medicíny. Následně pracoval v různých nemocnicích, v roce 1924 se stal asistentem na Harvardově univerzitě a posléze profesorem a vedoucím lékařem Nemocnice P. B. Brighama v Bostonu. Po skončení studia medicíny se plně věnoval krevním chorobám.\n\nStejně jako Minot úspěšně ordinoval nemocným s perniciózní anémií játrovou dietu, později jim aplikoval nitrosvalové injekce výtažku z jater. Jeho práce byla základem úspěšného vyřešení léčby perniciózní anémie.\n\n"}
{"id": "51986", "url": "https://cs.wikipedia.org/wiki?curid=51986", "title": "Leon V. Arménský", "text": "Leon V. Arménský\n\nLeon V. Arménský († 25. prosince 820, Konstantinopol) byl byzantským císařem v letech 813–820.\n\nV roce 803 patřil se svými vojenskými druhy Michaelem z Amorionu a Tomáše nazývaným Slovan mezi účastníky vzpoury proti císaři Nikeforovi I., které mělo vynést na trůn vojenského velitele Bardana Turka. Když se to nepovedlo, pomohli Leon s Michaelem pacifikovat asijské oblasti říše. Za to se jim dostalo vysokých vojenských hodností i majetku (domy v Konstantinopoli). Poté se Leon oženil s Theodosií, dcerou Arsabera, vysokého úředníka arménského původu. Roku 808 se znovu zúčastnil, tentokrát po boku svého tchána, neúspěšného státního převratu. Poté byl zřejmě poslán do vyhnanství mimo hlavní město, do kterého se směl vrátit až po císařově smrti roku 811.\n\nV té době byla byzantská říše vážně ohrožena Bulhary, kterým nedokázal nový císař Michael I. čelit. Vojenští velitelé i církevní hodnostáři včetně patriarchy Nikefora proto naléhali na Leona Arménského, aby se ujal vlády. Nakonec ho armáda provolala císařem a 12. července 813 byl korunován v konstantinopolském chrámu Hagia Sofia. Při tom ho stále doprovázel jeho přítel Michael, který byl povýšen do vyšší důstojnické hodnosti stejně jako další z trojice přátel Tomáš Slovan.\n\nLeon V. nechal bezprostředně po svém nastolení zpevnit konstantinopolské hradby, a zabránil tak ataku Bulharů. Chán Krum se nedostal dále než na předměstí. Během své vlády podnikl císař řadu úspěšných vojenských tažení. Roku 817 uzavřel mír s Bulhary. Vnitřní nepokoje v arabském chálífátu vedly k mírovému stavu také na východní byzantské hranici.\n\nV době ohrožení Konstantinopole Bulhary v roce 813 vtrhli zastánci obrazoborectví do chrámu Svatých Apoštolů, prorazili otvor do hrobky ikonoklastického císaře Konstantina V. a vyzývali ho, aby přišel zachránit Byzanz. Leon V. ospravedlňoval touto příhodou návrat k obrazoborectví, který vyhlásil roku 815 na synodě, konané v chrámu Hagia Sofia. Uctívání ikon, ikonodulie, bylo opět prohlášeno za modloslužebnictví. Z rozhodnutí císaře byly obrazy svatých opět odstraněny z chrámů.\n\nLeon V. napodobil ve své obrazoborecké politice slavné císaře ze syrské dynastie, kteří v Byzanci vládli v 8. století. Domníval, že tak získá podporu vojska, což mu umožní zvítězit nad Bulhary, a jeho vláda bude dlouhá a úspěšná jako panování Leona III. Syrského a jeho syna Konstantina V. Hlavní ikonodulští představitelé, kteří se odmítli podrobit nové státní politice, začali být pronásledováni. Nejčastějším trestem bylo zbičování a poslání do vyhnanství. To postihlo především mnichy z kláštera Studios, kteří pevně setrvávali na svém přesvědčení. Odstoupit ze svého úřadu musel také patriarcha Nikeforos.\n\nCísař se soustředil na vládu a pozapomněl na své vojenské druhy, kteří měli stejné ambice jako on. Během roku 820 se k němu doneslo, že Michael Amorijský usiluje o jeho svržení. Koncem roku ho dal proto uvěznit. Leonova manželka Theodosia však chotě přemlouvala, aby ho v tak významný křesťanský svátek, jakým jsou Vánoce, propustil a znovu důkladně vyslechl jeho spojence. Spiklenci však byli již i mezi příslušníky Leonova dvora. Na Boží hod byl Leon V. zavražděn v palácové kapli, kde zpíval vánoční liturgii. Poté jeho vrahové osvobodili Michaela, okamžitě ho prohlásili císařem a nechali korunovat. Čtyři Leonovi synové byli posláni do vyhnanství na ostrov Prinkipo, kdy byli vykastrováni a přinuceni vstoupit do kláštera. To byl obvyklý čin, který měl zabránit potomkům svrženého císaře v revoltě proti jeho nástupci. Nejmladší Theodosios v důsledku nešetrně provedeného zákroku zemřel.\n\n"}
{"id": "51988", "url": "https://cs.wikipedia.org/wiki?curid=51988", "title": "Venezia Euganea", "text": "Venezia Euganea\n\nVenezia Euganea byl název italské oblasti, existující od roku 1935 do roku 1963. Jejím centrem byly Benátky (italsky \"Venezia\"). Od roku 1963 se termínem \"Venezia Euganea\" občas označuje moderní oblast Benátsko.\n\nDo roku 1935 byl region součástí italské oblasti Venezia. Roku 1935 pak jeho rozdělením vznikají oblasti Julské Benátsko a Zadar, a Venezia Euganea, která v letech 1935 – 1947 kromě moderní oblasti Benátska zahrnovala i území moderních provincií Pordenone a Udine v dnešní autonomní oblasti Friuli-Venezia Giulia. Od roku 1947 náležela k oblasti také provincie Gorizia a od roku 1954 také provincie Trieste. 31. ledna 1963 byl region rozdělen na oblast Benátsko a autonomní oblast Friuli-Venezia Giulia, a tím také zanikl.\n\n"}
{"id": "51991", "url": "https://cs.wikipedia.org/wiki?curid=51991", "title": "Hubbleova klasifikace galaxií", "text": "Hubbleova klasifikace galaxií\n\nHubbleova klasifikace galaxií rozděluje galaxie podle jejich tvaru. Zavedl ji v roce 1925 americký astronom Edwin Hubble. Obvykle se znázorňuje ve vidlicovitém uspořádání (tzv. \"Hubbleova ladička\", viz obrázek), které však vyjadřuje pouze empirickou klasifikaci, nikoli vývojová stádia galaxií. Každý z typů je dále členěn na další podtypy podle tvarů.\n\nJsou galaxie ve tvaru elipsoidu (sféroidu). Jejich průmět na oblohu je elipsa nebo kruh. Označují se písmenem E k němuž je připojeno číslo 0–7 vyjadřující \"elipticitu galaxie\" (zploštělost elipsy). Číslo se vypočte z velké (a) a malé osy (b) elipsy podle vzorce 10(a-b)/a. EO je galaxie kruhového tvaru, E7 galaxie s největším zploštěním (galaxie s větší elipticitou nebyly objeveny).\n\nMezi eliptické galaxie patří například galaxie M110 v souhvězdí Andromeda nebo galaxie M60 a galaxie M87 – Virgo Aa v souhvězdí Panna.\n\nPro tento druh galaxií jsou typická výrazná spirální ramena, která vycházejí z galaktického jádra. \"Spirální galaxie\" se označují písmenem S za nímž následuje písmeno a, b nebo c. Tato písmena určují velikost jádra a rozvinutí ramen galaxie:\n\nTypickým představitelem spirální galaxie je například pouhým okem viditelná Velká galaxie v Andromedě (M31) nebo galaxie Větrník (M101).\n\nMají tvar podobný spirálním galaxiím ale spirální ramena u nich nevycházejí z galaktického jádra, ale vybíhají z konců galaktické příčky. Označují se písmeny SB a podle otevření ramen se (podobně jako spirální galaxie) dělí na tři podskupiny:\n\nSpirální galaxie s příčkou je například galaxie M91 v souhvězdí Vlasů Bereniky. Mezi tento typ galaxií patří i naše Galaxie.\n\nPodle \"Hubbleovy klasifikace\" tvoří přechodný typ mezi eliptickou a spirální galaxií (nejsou ale vývojovým přechodem těchto typů). Tyto galaxie se podobají spirálním galaxiím s výrazným jádrem a diskem, který však postrádá spirální strukturu. Označují se S0.\n\nK představitelům galaxií v této kategorii patří galaxie M86 v Panně\n\n\"Nepravidelné galaxie\" postrádají výraznou strukturu. Mají sice také jádro, ale mnohem menší než spirální galaxie. Jejich disk má nepravidelnou strukturu i když v něm může být nezřetelná příčka. Označují se písmeny Irr a dělí se na dvě skupiny:\n\nNepravidelná galaxie je například galaxie Doutník (M82) v souhvězdí Velké medvědice.\n\n"}
{"id": "52016", "url": "https://cs.wikipedia.org/wiki?curid=52016", "title": "Elias Magnus Fries", "text": "Elias Magnus Fries\n\nElias Magnus Fries (15. srpna 1794, Femsjö – 8. února 1878, Uppsala) byl švédský ekonom, botanik a mykolog.\n\nByl profesorem botaniky na Univerzitě v Lundu (od roku 1814) a profesorem praktické ekonomie (od 1834) a botaniky na Univerzitě v Uppsale). Společně s C. H. Persoonem je považován za jednoho z nejvýznamnějších mykologů 19. století a spolutvůrce moderní mykologické taxonomie. Mimo jiné zavedl užívání zbarvení spor (výtrusného prachu) a vzhled hymenoforu jakožto jedny z hlavních určovacích znaků.\n\nPopsal řadu nových druhů hub a některé byly na jeho počest pojmenovány, např. liška Friesova (\"Cantharellus friesii\").\n\nJeho syn Theodor Magnus Fries (1832–1913) byl taktéž botanik.\n\n\"výběr\"\n\n"}
{"id": "52036", "url": "https://cs.wikipedia.org/wiki?curid=52036", "title": "Dagmar", "text": "Dagmar\n\nŽenské jméno Dagmar (řidčeji také Dagmara) pochází z starobylého norského jména Dagmær. Vzniklo spojením slov \"dagr - den\" a \"mær - panna\" přenesený význam je \"„svatý anebo velký den“\" nebo \"„denice“\".\nDalší podobou jména je Dagmara. Často používaná je domácká podoba jména Dáša, Dášenka, řidčeji Dáda, na Moravě Dada.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je +0,3%.\n\n\n\nOd jména Dagmar existuje mnoho zdrobnělin, pro ilustraci je zde uvedeno několik příkladů: Dáda, Dášenka, Dáša, Dája, Dádinka.\n\n\n\n\n"}
{"id": "52039", "url": "https://cs.wikipedia.org/wiki?curid=52039", "title": "Pornografie", "text": "Pornografie\n\nPornografie (z řeckého πορνογραφία \"pornografía\" < \"porné (prostitutka)\" + \"grafein (psát)\"; krátce: porno) je neumělecké znázornění lidského těla či sexuálního chování, které nemá jiný účel, než podněcovat sexuální pud. V přeneseném širším smyslu hanlivé označení vulgárního, příliš otevřeného literárního útvaru, zpravodajství atd. Hranice mezi erotikou a pornografií jsou do značné míry subjektivní. V minulosti byla jako „pornografická“ pronásledována celá řada dnes klasických uměleckých děl: \"Odysseus\" Jamese Joyce, \"Lolita\" Vladimira Nabokova aj.\n\nPojem pornografie je vynálezem 19. století. Poprvé se objevuje v roce 1857 v anglickém \"Zákoně o obscénních publikacích\". Zřejmě jediné dochované užití tohoto slova z antické doby je v textu \"Hostující mudrci (Depnosofistai)\" od Athenáia, kde slovo pornographoi označovalo muže píšícího o prostitutkách. Jedná se tedy o nové slovo \"oděné do starobylého hávu\" (Chochola, 2004). Stejně nového původu je výraz obscenita. Oba pojmy se objevily jako reakce na kulturní šok, který zažila křesťanská Evropa během vykopávek v Pompejích odhalením nepřeberného množství erotických památek, a na rychlý rozvoj technologií (fotografie, rotačka), umožňujících rychlé, masové a relativně levné šíření erotických materiálů.\n\nAntika neznala stud ani sexuální bariéry. Pro Evropu XVIII. a XIX. století nebylo šokující to, že se v Pompejích, Herculaneu a Stabiích erotické památky vyskytují, ale to, že se vyskytují všude. Otevřeně erotické materiály se nacházejí na veřejných prostranstvích, v interiérech, na předmětech běžné denní potřeby.\n\nStředověk chápal v duchu raně křesťanského učení sexualitu jako Ďáblovo dílo. Otevřeně erotické motivy se objevují na výzdobě středověkých katedrál jako symboly zla, zatracení, součást Posledního soudu atd. Nejznámější z této sexuálně odpudivé výzdoby jsou tzv. Sheela na Gig, plastiky ošklivých žen s vyvalenýma očima a roztaženou vagínou. O jejich původu a smyslu se vedou diskuse.\n\nRenesance raně středověkou averzi vůči tělesnosti rozmělňuje. Frivolita, nahota a erotika se objevuje v iluminacích k rukopisům (někdy bez souvislosti s dějem), na veřejných prostranstvích i ve výzdobě chrámů. S Gutenbergovým zdokonalením knihtisku dochází k prvnímu velkému rozšíření erotických dřevorytů a mědirytů v Evropě. Jsou pronásledovány a ničeny.\n\nZa zakladatele psané pornografie na Západě se pokládá Pietro Aretino (1492–1556), jehož sonety ve sbírce \"Rozličné způsoby milování\" měly velkou popularitu po celé Evropě a byly znovu a znovu tištěny s doprovodem erotických ilustrací.\n\nV XVIII. století se explicitně erotické letáky a kresby používaly často také jako součást politického boje. Před Velkou francouzskou revolucí vzniklo nespočet kreseb zobrazujících mnichy, kněze, královské úředníky a poslance v erotických souvislostech, při homosexuálním pohlavním styku ap.\n\nVynález fotografie přinesl pravý boom pornografie, ze které se stal rychle výnosný obchod, ačkoliv byla potírána. Odbyt měly zaručeny všechny druhy pornografie. Na přelomu XIX. a XX. století byly obzvláště populární zoofilní fotografie znázorňující ženy, které souloží se psem.\n\nPrvní polovina XX. století byla ve znamení pokusů o definici pornografie a stanovení mantinelů erotismu v umění. Prvním uměleckým filmem světa zobrazujícím nahou ženu (ilegální pornografické snímky už v té době samozřejmě existovaly) byl český film Extase Gustava Machatého z roku 1932. Na festivalu v Benátkách získal cenu za režii a Vatikán ho označil za nemravný a škodlivý.\n\nČtyřicátá a padesátá léta přinášejí rozvoj „časopisů pro pány“, které zobrazují stále odvážnější fotografie nahých žen, až v sedmdesátých letech časopis Hustler Larryho Flynta přichází na oficiální trh s fotografiemi detailně zobrazených ženských genitálií.\n\nPravým apoštolem filmového porna se stal italský režisér Lasse Braun, který cestoval napříč Evropou s kufrem plným pornografických filmů, a – dle vlastních slov – „rozesel trochu pornografického materiálu do každého koutku Evropy, aby přispěl ke vzniku problému“.\n\nV sedmdesátých letech XX. století už otevřeně erotické filmy pronikly i do tradičních kin. Legendární snímek \"Hluboké hrdlo (Deep Throat)\" z roku 1972 s Lindou Lovelace v hlavní roli vynesl ohromující zisk 100 milionů dolarů. Vypráví příběh ženy, která má klitoris v krku.\n\nŠíření internetu od 90. let 20. století způsobilo velký rozmach pornografie, která opustila kinosály a videopůjčovny a začala být okamžitě dostupná. Internet do pornografie přinesl jednak nové distribuční cesty, rozvoj menšinových žánrů, ale také negativní efekty jako např. snadnou dostupnost i dětské pornografie a následně i represe v podobě zákonů zakazujících její šíření a přechovávání.\n\nPornografický průmysl patří k nejdynamičtěji se rozvíjejícím odvětvím. Podle různých odhadů v roce 2006 byl jeho roční obrat 10 až 60 miliard amerických dolarů,\n\nČeské pornografické firmy PK62 a Bel Ami se prosadily i na zahraničních trzích. Za nekorunovaného krále české pornografie je považován Robert Rosenberg a královnu Silvia Saint.\n\nNejvýznamnějším oceněním pornografického průmyslu jsou AVN Awards.\n\n\nK pornografii se v různých společnostech a právních systémech různých států přistupuje různě. Ve většině států jsou alespoň některé formy pornografie legální, někde je dostupná v běžných obchodech či na stáncích, či je dostupná v televizním vysílání. Na druhou stranu jsou tvrdší formy pornografie (např. pornografie zobrazující násilí či sex se zvířaty) obvykle cílem regulace. Zvláště dětská pornografie je nelegální v téměř všech státech a je také předmětem několika mnohostranných mezinárodních smluv. K potírání pornografie, zejména tzv. tvrdé a dětské, byly sjednány mnohostranné mezinárodní smlouvy:\n\n\nVe většině států je omezen přístup mladistvých k pornografii, šíření pornografie mladistvým je často trestný čin (ohrožování výchovy mládeže). Toto omezování má však v době internetu pochybnou účinnost. Regulace pornografie na internetu je také problematická z důvodu rozdílů v zákonných omezeních i výkladové praxi v různých zemích.\n\nČeský trestní zákoník (č. 40/2009 Sb.) postihuje některé činnosti související s pornografickými díly prostřednictvím trestného činu \"Šíření pornografie\" (§ 191), specifika dětské pornografie pak upravují trestné činy \"Výroba a jiné nakládání s dětskou pornografií\" (§ 192) a \"Zneužití dítěte k výrobě pornografie\" (§ 193). Smyslem trestnosti těchto jednání je celospolečenský zájem na ochraně mravopočestnosti, resp. na ochraně mravního rozvoje a výchovy mládeže a ochrany dětí před sexuálním zneužíváním.\n\nPojem „pornografické dílo“ sice zákon nedefinuje, lze jej však charakterizovat tím, že obzvláště silně podněcuje sexuální pud a zároveň překračuje ve společnosti obecně uznávané hranice slušnosti a vyvolává pocit studu. Samotné zobrazení nahého lidského těla v přirozených pozicích pornografickým dílem není, byť by mohlo někoho sexuálně vzrušovat. Stejně tak pornografickým není umělecké dílo, už jen historický předmět nebo předmět, který má vědecký či osvětový účel (např. fotografie v lékařských učebnicích). Z hlediska formy může být pornografické dílo jak dílem fotografickým, filmovým, počítačovým či elektronickým (čitelným jen strojově), tak i písemným nebo jiným (např. erotické sošky). Nemusí však jít vždy v právním slova smyslu o dílo autorské. Podle svého obsahu se dělí na:\n\nZvláště významně jsou českým trestním právem v oblasti pornografie chráněny děti. Zatímco šíření tvrdé pornografie je trestné vždy, šíření prosté pornografie jen tehdy, dostane-li se do rukou právě dětem. U tvrdé pornografie je kromě šíření také trestná pouze přímá výroba, v případě dětské pornografie je však trestně stíhán i ten, kdo na její výrobě majetkově „kořistí“ (za úplatu vozí dítě na místo, pronajme prostory, na svých stránkách umístí odkaz apod.). Navíc pouhé držení pornografie obecně trestné není, přechovávání dětské pornografie však ano.\n\n\n"}
{"id": "52040", "url": "https://cs.wikipedia.org/wiki?curid=52040", "title": "Henry James", "text": "Henry James\n\nHenry James (15. dubna 1843, New York – 28. února 1916, Londýn) byl americký spisovatel a kritik. Od roku 1876 žil trvale v Londýně.\n\nNarodil se v rodině myslitele a teologa Henryho Jamese staršího (1811–1882), kterému bohaté dědictví umožnilo žít podle vlastních představ. Měl tři bratry, z nichž starší bratr William se stal významným psychologem, a sestru Alici (1848–1892), jejíž deníky, vydané dlouho po její smrti (1934, 1964), způsobily ve své době značný rozruch, protože v nich ostře komentovala britský styl života i jmenovitě konkrétní osoby.\n\nV létě roku 1855 odcestovala celá rodina do Evropy. Dětem se dostávalo vzdělání od domácích učitelů a Henry krátkodobě navštěvoval školy v různých místech Evropy (Ženeva, Londýn, Paříž, Bologna, Bonn). Vedle toho intenzivně četl francouzskou, anglickou a ruskou literaturu (Honoré de Balzac, Samuel Richardson, Charles Dickens, William Makepeace Thackeray a další.)\n\nV roce 1862 se přihlásil ke studiu práv na Harvardově univerzitě, ale nedokončil ho. Vrátil se do Evropy. V Londýně se setkal s řadou osobností (například Dante Gabriel Rossetti, John Ruskin, Charles Darwin ad.). Cestoval po Francii a Itálii a v roce 1875 se usadil v Paříži. Zde se spřátelil s Ivanem Sergejevičem Turgeněvem. Ten jej uvedl do společnosti pařížských spisovatelů, jako byli: Gustave Flaubert, Émile Zola, Alphonse Daudet, Guy de Maupassant nebo Edmond de Goncourt.\n\nNásledujícího roku odjel do Londýna, kde se nakonec usadil. Jako projev loayality ke své druhé vlasti a rovněž jako protest proti otálení Spojených států se vstupem do první světové války se v červenci 1915 přihlásil k britskému občanství.\n\nV prosinci 1915 jej postihl záchvat mrtvice, na jehož následky v únoru 1916 v Londýně zemřel. Jeho tělo bylo zpopelněno a popel uložen na hřbitově v Cambridge, Massachusetts.\n\nPrvní povídku \"Tragédie omylu\" (A Tragedy of Error, 1864) otiskl roku 1864 anonymně v únorovém čísle magazínu \"The Continental Monthly\" (k dispozici online). Od roku 1865 přispíval pravidelně do magazínu \"The Atlantic Monthly\". Ve své tvorbě byl podporován kritikem a spisovatelem Williamem Deanem Howellsem.\n\nVe svých románech se zabývá především psychologickým studiem lidí z různých společenských vrstev. Napsal kolem 100 povídek, cestopisných črt a divadelních her. Zabýval se též literární kritikou.\n\n\n\nV devadesátých letech napsal i sedm divadelních her, z nichž dvě byly inscenovány.\n\nJe rovněž autorem řady kritik a studií o spisovatelích. Své názory na literární tvorbu vyjádřil v předmluvách k vydání svých sebraných spisů v letech 1907–1909. Následující generace anglických spisovatelů jeho dílo i názory ostře kritizovala. Například Herbert George Wells mu vyčetl, že se nezabývá ničím mimo hrdinovo nitro, že zcela pomíjí společenské a sociální otázky.\n\nNapsal autobiografii:\n\n\n"}
{"id": "52041", "url": "https://cs.wikipedia.org/wiki?curid=52041", "title": "Chrup", "text": "Chrup\n\nChrup, neboli dentice, je označení pro soubor zubů v ústní dutině.\n\nPodle typů zubů rozlišujeme chrup homodontní (všechny zuby jsou tvarově stejné, například u kytovců nebo u pásovce) a heterodontní chrup, který je rozlišen až na čtyři různé typy zubů, s maximálním a druhově specifickým počtem pro každý. Jsou to řezák, špičák, třenový zub (premolár) a stolička (molár).\n\nPočet zubů každého typu se zapisuje jako zubní vzorec:\n\nLidský zubní vzorec je:\n\n\nCož znamená, že člověk má v jedné polovině horní čelisti dva řezáky, jeden špičák, dva třenové zuby a tři stoličky, stejně tak v čelisti dolní. Pro zjištění celkového počtu zubů je nutno vynásobit jejich součet dvěma, protože vzorec obsahuje pouze poloviční počet zubů v horní i dolní čelisti.\n\nMaximální zubní vzorec heterodontních savců je:\n\n\nkterému se nejvíc blíží vačice, která má 3/3 třenové zuby.\n\nU mnoha savců má mládě sadu zubů, která vypadne a je nahrazena dospělými zuby. Nazývá se dočasné zuby, dětské zuby nebo mléčné zuby. Živočichové mající 2 sady zubů, kde jedna následuje druhou, se nazývají difyodonti, mají difyodontní dentici. Zubní vzorec pro mléčné zuby se liší chyběním třenových zubů.\n\nZubní vzorec mléčného chrupu lidí je:\n\n\nZačínají se prořezávat mezi 5. a 6. měsícem. První se prořezává dolní řezák. U zdravého dítěte mají být všechny mléčné zuby prořezány do dvou let života.\n\nV anatomii jsou jednotlivé lidské zuby popisovány jako:\n\nVe stomatologické praxi je chrup popsán pomocí takzvaného dentálního kříže. Každý zub je představován jedním dvouciferným číslem, které určuje jeho pozici (první cifra tzv. zubní kvadrant, druhá cifra pořadí od strědu čelisti). K číslu je možné doplnit informace o zdravotním stavu či chybění zubu.\n\nUkázka kompletního dentálního kříže dospělého člověka:\n\n\nZdravý a čistý chrup má velký vliv na celkové zdraví a kvalitu života člověka a zároveň i na to, jak působíme na ostatní.\n\nPříčinou většiny zánětlivých onemocnění dásní a zubních kazů je plak (bakterie shromážděné v koloniích na zubech a měkkých ústních tkáních). Pokud tento plak včas a řádně neodstraníme, vyvolají jeho toxické zplodiny záněty dásní a narušení skloviny na korunce zubu. Celý tento proces je velmi často doprovázen nepříjemným zápachem z úst a může končit až nenávratnou ztrátou zubu.\n"}
{"id": "52042", "url": "https://cs.wikipedia.org/wiki?curid=52042", "title": "Natálie", "text": "Natálie\n\nŽenské jméno Natálie pochází z latinského slovního spojení \"natale domini\" a význam jména je \"„narozená v den zrození Krista“\", \"„dítě Vánoc“\". Další variantou je Noelia, které se však v Česku neužívá.\n\nDomáckými podobami jména jsou Natálka, Naty, Nany, Náťa, Natka, Natalinka, Natala, Natali, Tálka, Taly, Tálie, Natynka, Natýsek.\n\nNásledující tabulka uvádí četnost jména v ČR a pořadí mezi ženskými jmény ve srovnání několika roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nProcentní zastoupení tohoto jména mezi žijícími ženami v ČR vzrostlo za 10 let více než pětinásobně, což svědčí o velice strmém nárůstu obliby tohoto jména.\n\nV roce 2008 se podle údajů ČSÚ jednalo o 2. nejčastější ženské jméno mezi novorozenci.\n\nJméno znají i na Slovensku − ve variantě Natália, stejnou podobu má jméno i v Maďarsku. Anglickou verzí jména je Natalie, také Nathalie, Natalia nebo Nathalia, německou a francouzskou podobou jména je Natalie (Nathalie). Ruština jméno zná jako Natalija, ale pouze v domácké verzi, dalo by se říct i domácky zdrobněle, je jméno upraveno pak na Nataša. Ale není to oficiální/stejné, jen zdrobnělina.\n\n\n\n"}
{"id": "52044", "url": "https://cs.wikipedia.org/wiki?curid=52044", "title": "Marek Eben", "text": "Marek Eben\n\nMarek Eben (* 18. prosince 1957 Praha) je český herec, moderátor, hudební skladatel, písničkář a zpěvák.\n\nJe synem významného českého hudebního skladatele Petra Ebena a Šárky Ebenové, rozené Hurníkové, a synovcem skladatele Ilji Hurníka. Jeho manželkou je Markéta Fišerová.\n\nSpolu se svými dvěma bratry (Davidem a Kryštofem) vystupuje ve skupině Bratři Ebenové.\n\nJe považován za jednoho z nejlepších českých moderátorů, opakovaně se umístil v divácké anketě Týtý na prvním místě v kategoriích \"moderátor publicistických pořadů\" či \"osobnost zábavných pořadů\". Vysoce ceněn je zejména jeho jemný a inteligentní humor.\n\nMimo jiné moderoval např. \"cenu TýTý\", soutěžní pořad \"O poklad Anežky České\", \"StarDance …když hvězdy tančí\". Velmi populární jsou i jeho rozhovory s osobnostmi \"Na plovárně\", které byly zpracovány i v knižní podobě. Moderuje i televizní zpravodajství z Mezinárodního filmového festivalu v Karlových Varech. V roce 2019 podesáté moderoval StarDance. Další ročník, který se bude vysílat roku 2021, už moderovat nebude.\n\nV roce 1979 vystudoval hudebně-dramatický obor Pražské konzervatoře a poté získal angažmá v Divadle Vítězslava Nezvala v Karlových Varech a v Divadle Jaroslava Průchy v Kladně. Ve Studiu Ypsilon působil od roku 1983 do roku 2002. Účinkoval zde např. v inscenacích \"Divadlo za časů Nerona a Seneky\", \"Vosková figura\", \"Amerika\", \"Sebevrah\". V současné době jako host hraje v \"Prodané nevěstě\" a \"Praze stověžaté\".\n\nJe autorem hudby a písní k inscenacím \"Matěj Poctivý, Vosková figura, Othello, Amerika\". Hudbu píše i pro jiná divadla, například pro \"Zimní pohádku\". Marek Eben vytvořil texty písní, hudbu nebo dabing mnoha různých hudebních nahrávek pro děti. Například hudbu k Poste restante (seriál) a rep na začátek každého dílu.\n\nJe vedoucím folkové skupiny Bratři Ebenové, která svá alba vydává u společnosti Sony. Od roku 2000 spolupracoval s vydavatelstvím Supraphon.\n\nZlatou desku a dokonce dvojnásobnou Platinovou desku získal v roce 2003.\n\nNapsal několik textů písní Vladimíra Mišíka a Jaroslava Nejezchleby.\n\n\nviz Diskografie bratrů Ebenů\n\nPodílel se i na dalších nahrávkách:\n\n\n\n\n"}
{"id": "52055", "url": "https://cs.wikipedia.org/wiki?curid=52055", "title": "Výhybna", "text": "Výhybna\n\nVýhybna je místo na kolejové dráze umožňující křižování (tj. vyhýbání) a předjíždění vlaků.\n\nNa pozemních komunikacích se rozumí výhybnou rozšířené místo úzké komunikace, kde se mohou vyhnout protijedoucí vozidla.\n\nNa železniční dráze se jako výhybna označuje taková dopravna pouze tehdy, není-li zároveň železniční stanicí. Má jednu nebo dvě předjízdné koleje, ve výjimečných případech i více. Na dvoukolejné trati je doplněna kolejovými spojkami. Na rozdíl od železniční stanice nemá vybavení pro odbavování cestujících, zavazadel a případně nákladů. Její význam je ryze dopravní.\n\nZvláštním druhem výhyben na železnici jsou tzv. dvoukolejné vložky pro letmé křižování. Jedná se o výhybny, které se zřizují na jednokolejných tratích a jejich délka je taková, že umožňuje křižování dvou vlaků bez toho, aby musel kterýkoliv z vlaků zastavit či zpomalit.\n\nV tramvajové dopravě se za výhybnu považuje i dvojkolejná zastávka na jednokolejné trati, dokonce zpravidla bývá v místě výhybny pár zastávek. Výhybna bývá buď ostrovní (tramvaje projíždějí po levé koleji, oba směry mají společný nástupní ostrůvek) nebo s bočními nástupišti (tramvaje projíždějí po pravé koleji).\n\nNa jednokolejných pozemních lanovkách se užívá výhybna s Abtovými výhybkami. Každý z vozů má na výhybně svou kolej a té se drží při cestě tam i zpět.\n\nVýhybny se zřizují obvykle na obousměrných jednopruhových komunikacích. Rozměr výhybny je dán rozměry největšího předpokládaného vozidla. Výhybny by měly být umístěny po 100-200 metrech a měla by být zajištěna viditelnost k následující výhybně.\n"}
{"id": "52056", "url": "https://cs.wikipedia.org/wiki?curid=52056", "title": "Vodovod", "text": "Vodovod\n\nVodovod je zařízení pro potrubní nebo podobnou dopravu vody. Veřejná vodovodní síť zajišťuje zásobování vodou pro velký počet spotřebitelů pitné vody. Vodovodní síť tvoří dálková a místní vedení, která jsou vedena ve veřejných prostorách, a to tak, aby bylo možné snadno provádět opravy, nejčastěji souběžně s komunikacemi. Soukromé vodovodní rozvody zajišťují rozvod vody z veřejné sítě uvnitř objektu nebo dopravu vody z neveřejného zdroje, například z vlastní studny.\n\nZákon č. 274/2001 Sb., o vodovodech a kanalizacích pro veřejnou potřebu a o změně některých zákonů, ve znění pozdějších předpisů definuje rozlišení mezi soukromým vodovodem a veřejným vodovodem v ČR.\n\nNejstarší zprávy o stavbách sloužících k přepravě vody pocházejí z období vlády egyptského faraóna Ramesse II., asi 1300 př. n. l. Ve starověké Číně se pro výrobu vodovodů používaly kmeny bambusu; ve starověkém Římě se stavěly pro rozvod vody četné akvadukty.\n\nZbytky jednoho z nejstarších vodovodů v českých zemích byly objeveny koncem roku 2005 v Plzni. Tento vodovod byl dřevěný a pochází z doby okolo roku 1300.\n\n\n\n\nV průběhu staletí se vodovodní trubky vyráběly z různých materiálů:\n\nUvnitř trubek se v závislosti na použitém materiálu a na obsahu minerálů rozpuštěných ve vodě více či méně usazuje vodní kámen.\n\n\n\n\n\nZákon č. 274/2001 Sb., o vodovodech a kanalizacích pro veřejnou potřebu a o změně některých zákonů \n\nJásek, J. a kol. (2000) Vodárenství v Čechách, na Moravě a ve Slezsku. Praha: Milpo Média. <nowiki>ISBN 80-86098-15-X</nowiki> \n\nChejnovský, P. (2010) Zdravotní vodohospodářské stavby. Praha: Sobotáles. ISBN 978-80-86817-40-8 \n\n\nPro odvod odpadní vody slouží kanalizace.\n\n"}
{"id": "52059", "url": "https://cs.wikipedia.org/wiki?curid=52059", "title": "Geotextilie", "text": "Geotextilie\n\nGeotextilie je plošný nebo trojdimenzionální útvar z textilních materiálů používaný ve stavebnictví , který plní funkci výztuže, ochrany nebo filtru.\n\nČasto se používá při liniových stavbách např. v zemním tělese silnic nebo v tělese železničního spodku. Podobné použití ve stavebnictví mají geomříže. Geotextilie se používá i na popílkovištích jako protiprašná zařízení.\n\nK nejdůležitějším vlastnostem patří: pevnost v tahu (příp. v tlaku), odolnost proti plísním, bakteriím, chemikáliím, příp. proti ultrafialovému záření. V závislosti na předpokládaném použití textilie se ovlivňují (v mnoha variantách) tyto vlastnosti zejména\npřírodních (juty, konopí) nebo umělých vláken (polypropylenu , polyesteru, skleněných vláken) ve formě filamentů, příze ze staplových vláken nebo z fóliových pásků\n\ngeotextilie jsou tkané , pletené (viz snímek ) nebo netkané textilie (snímek ), často laminované nebo zpracované jako výztuže kompozitů \n\nGeotextilie byla původně vynalezena jako alternativa k filtrům využívajícím zemní granuláty. Dodnes je často využívána právě pro své filtrační vlastnosti. K prvním využití ve stavebnictví došlo v padesátých letech Robertem Barettem, který geotextilie používal při výrobě prefabrikovaných betonových mořských hrází a následně při zpevňování břehů právě pomocí těchto betonových bloků. Barett používal nejčastěji tkané textilie z umělých vláken, které byly tkané do mřížky s relativně velkým množství oček. Nejčastěji zmiňoval potřebu adekvátní propustnosti vody a současně zadržování půdy, což jsou vlastnosti, kterými se geotextilie vyznačují dodnes. \n\nPodle určení, resp. účinků geotextilií se obvykle rozlišují:\nMezi nejčastější využití pak patří obor civilního inženýrství, kam řadíme nejčastěji stavebnictví a práci s půdou. V případě stavebnictví se jedná o využití geotextilie při stavbě pozemních komunikací, letišť, železnic, náspů, opěrných konstrukcí, nádrží, kanálů, hrází nebo při zpevnění a ochraně břehu. Geotextilie jsou též používané při stavbě v bažinatých oblastech a při odvodňování, často spojované s využitím drenážních trubek. V případě zpevňování půdy se pak jedná o zásahy proti erozi, kde geotextilie pomáhají snížit povrchové napětí, a tím zvýšit odolnost půdy vůči vyplachování a vznikající erozi půdy působením vody.\n\nGeotextilie pomáhají chránit půdu proti splavování a vyplachování živin a malých částic. Pomáhají tak při zpevňování namáhaných svahů nebo při přehrazení různých druhů zeminy. Příkladem může být oddělování zemědělské půdy od pouštního písku v subsaharské Africe. Proti vyplachování mořským vlnobitím jsou pak chráněna i celá pobřeží. V tomto případě se používají vaky z geotextilie, které jsou plněné pískem a staví se mezi podloží pobřeží a hladinu mořské vody. \n\nDalší využití geotextilie pak patří výstavbě plotů proti prašnosti, kdy se geotextilie věší na běžný plot z pletiva. Tyto ploty se hojně využívají na popílkových skládkách nebo při demolicích budov.\n\nAlternativou k synteticky vyráběným geotextiliím může být geotextilie vyrobená z kokosového vlákna. Tento typ geotextilie je vysoce pevný a v přírodě pak i přirozeně rozložitelný, což dává příležitost ke krátkodobému zpevnění podloží například při výsadbě dřevin na břehu řek. Doba rozkladu je závislá na použité gramáži geotextilie, zpravidla trvá 3 až 5 let.     \n\n\n"}
{"id": "52060", "url": "https://cs.wikipedia.org/wiki?curid=52060", "title": "Kolejové lože", "text": "Kolejové lože\n\nKolejové lože je základní součástí železničního svršku konvenční trati. Materiálem je z pravidla štěrk frakce 32/63. Může být použito přírodní drcené kamenivo (pro nové tratě pouze toto), recyklované kamenivo nebo umělé kamenivo (např. granulovaná vysokopecní struska).\n\nTloušťka kolejového lože pod ložnou (spodní) plochou betonového pražce je minimálně 350 mm a dřevěného pražce 300 mm.\n"}
{"id": "52065", "url": "https://cs.wikipedia.org/wiki?curid=52065", "title": "Dopravna", "text": "Dopravna\n\nDopravna je místo na železniční trati, které slouží k řízení sledu vlaků a posunu mezi dopravnami. Mohou to být jak železniční stanice a výhybny, tak i různá hradla, hlásky, oddílová návěstidla automatického bloku nebo automatického hradla (lidově \"semafory\") a v některých případech i odbočky.\n\nZastávky, nákladiště a kolejové spojky na širé trati (nejsou-li používány jako odbočky) se za dopravny nepovažují.\n\nRozlišují se dopravny:\n\nZvláštní kategorii dopraven tvoří dopravny na tratích se zjednodušeným řízením provozu (v ČR jde především o tratě provozované Správou železnic, řízené podle předpisu SŽDC D3), kterým se říká dopravna D3.\n\n"}
{"id": "52066", "url": "https://cs.wikipedia.org/wiki?curid=52066", "title": "Krevní plazma", "text": "Krevní plazma\n\nKrevní plazma je tekutá složka krve, její nejobjemnější část. Krevní plazma má jantarově nažloutlou barvu. V těle zdravého člověka je zhruba 3–3,5 litrů krevní plazmy, tj. přibližně 5 % tělesné hmotnosti.\n\nPlazma je tvořena z 90 % vodou, zbytek tvoří organické látky (7 % plazmatické bílkoviny, 2 % hormony, enzymy, vitamíny, minerální látky, glukóza, atd.) a anorganické soli (0,9 %, fyziologický roztok).\n\nPlazma slouží jako médium pro přenos cukrů, lipidů, hormonů, metabolických produktů, v omezené míře i kyslíku a oxidu uhličitého. (Schopnost plazmy přenášet kyslík je však mnohem nižší než u hemoglobinu obsaženého v červených krvinkách.)\n\nKrevní plazma je významným regulátorem acidobazické a osmotické rovnováhy.\n\nPlazma také obsahuje a přenáší látky podporující srážení krve a její obsah proteinů je důležitý pro zachování osmotického tlaku. Při poklesu obsahu bílkovin v plazmě (např. při těžké podvýživě) se z krevního řečiště do tkání dostává příliš mnoho tekutiny a důsledkem jsou otoky.\n\nOdběr krevní plazmy se nazývá plazmaferéza.\n\n"}
{"id": "52067", "url": "https://cs.wikipedia.org/wiki?curid=52067", "title": "Hradlo", "text": "Hradlo\n\nSlovo hradlo má více významů:\n\n"}
{"id": "52072", "url": "https://cs.wikipedia.org/wiki?curid=52072", "title": "Miloslav", "text": "Miloslav\n\nMužské vlastní jméno Miloslav je slovanského původu a jeho význam je \"slavný milostí, milý, klidný\" (obdoba latinského \"Mansvet\"). Jinou podobou tohoto jména je Miloš.\nŽenskou obdobou toho jména je Miloslava.\n\n\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -3,1%, což svědčí o poměrně značném poklesu obliby tohoto jména.\n\n"}
{"id": "52076", "url": "https://cs.wikipedia.org/wiki?curid=52076", "title": "Severní Evropa", "text": "Severní Evropa\n\nSeverní Evropa je severní část evropského kontinentu. V různých obdobích byla často rozdílně definována, v dnešní době je její vymezení ustáleno na:\n\nOrganizace spojených národů do Severní Evropy nadto řadí Spojené království a Irsko.\n\nTento region s poměrně nízkým zalidněním je ekonomicky velmi různorodý. Norsko, Finsko, Švédsko, Dánsko i Island udržely krok s rozvíjející Evropou, takže dnes patří mezi vyspělé země Evropy. Na druhé straně příslušnost k Sovětskému svazu zapříčinila poměrnou zaostalost Pobaltských republik.\n\nSeverní Evropa je poměrně bohatá na přírodní suroviny. Jehličnaté lesy Švédska a Finska poskytují materiál pro výrobu papíru a stavebnictví, prudké řeky pohánějí mnoho vodních elektráren a pod hladinou Severního moře byla objevena ložiska ropy a zemního plynu. Nachází se zde také naleziště nerostů a kovů – železa, mědi či cínu.\n\n\n\n"}
{"id": "52083", "url": "https://cs.wikipedia.org/wiki?curid=52083", "title": "Jeřáb", "text": "Jeřáb\n\nSlovo jeřáb má celou řadu rozličných významů:\n\n\n"}
{"id": "52096", "url": "https://cs.wikipedia.org/wiki?curid=52096", "title": "Metropolitní město Bari", "text": "Metropolitní město Bari\n\nMetropolitní město Bari (\"Città metropolitana di Bari\") je italský správní celek druhé úrovně v regionu Apulie. Vzniklo ze stejnojmenné provincie v roce 2015. Sousedí na západě s provinciemi Barletta-Andria-Trani a Potenza, na jihu s provinciemi Taranto a Matera a na východě s provincií Brindisi. Na severu její břehy omývá Jaderské moře.\n\n"}
{"id": "52105", "url": "https://cs.wikipedia.org/wiki?curid=52105", "title": "Varaždinská župa", "text": "Varaždinská župa\n\nVaraždinská župa (chorvatsky Varaždinska županija) je župa na severu území Chorvatska. Patří k menším župám v zemi, jejím hlavním městem je Varaždin.\n\nNa západě hraničí Varaždinská župa se Slovinskem, na severu s Mezimuřskou župou, na východě s Koprivnicko-Križeveckou župou a na jihu pak se Záhřebskou a Krapinsko-zagorskou. Na jihu je její území mírně kopcovité, na severu a u hlavního města Varaždinu je nížina, jíž protéká řeka Drava. Je to zemědělský kraj, existují zde ale i nábytkářské, kožedělné i textilní závody. Hlavní silniční tepnou je dálnice, která spojuje hlavní město země Záhřeb s Maďarskem.\n\n\n"}
{"id": "52117", "url": "https://cs.wikipedia.org/wiki?curid=52117", "title": "Uhličitany", "text": "Uhličitany\n\nUhličitany jsou soli kyseliny uhličité, které vznikly odštěpením dvou atomů vodíku. Tím se liší od hydrogenuhličitanů, což je taková sůl kyseliny uhličité, kde se odštěpil jeden vodík (H) a byl nahrazen jiným kationtem.\n\nS výjimkou uhličitanu amonného a uhličitanů alkalických kovů jsou prakticky nerozpustné ve vodě, ovšem rozpouštějí se v roztocích kyselin, které jsou silnější než kyselina uhličitá, přičemž se uvolňuje oxid uhličitý, např.:\n\nFeCO + HSO → FeSO + HO + CO\n\nFeSO → Fe + SO\n\nMezi významné uhličitany patří:\n"}
{"id": "52119", "url": "https://cs.wikipedia.org/wiki?curid=52119", "title": "Jugoslávci", "text": "Jugoslávci\n\nJugoslávci je etnonymum pro ty obyvatele jihoslovanských zemí, kteří se hlásili/hlásí k jugoslávské národnosti. V dobách SFRJ tvořili de facto sedmý národ federace.\n\nVytvoření této národnosti bylo úzce spjato se snahou po silnější integraci jihoslovanských národů. Myšlenky o společné identitě jižních Slovanů se objevovaly už v první třetině 19. století (ilyrské hnutí); na jeho konci byl souhrnný termín „ilyrský“ nahrazen termínem „jugoslávský“ (\"jugoslavenski\"), k němuž se hlásilo stále více lidí, především z řad intelektuálů a národních aktivistů (mj. i Gavrilo Princip). \n\nPo první světové válce získaly jihoslovanské země samostatnost (Stát Slovinců, Chorvatů a Srbů) a myšlenka jugoslávství tak získala volné pole působnosti. Během 20. let se stalo běžným označovat v literatuře a veřejných projevech obyvatele SHS a jejich země jako jugoslávské. Do politické praxe toto označení nakonec zavedl král Alexandr I. Karađorđević, když nedlouho po zisku absolutní moci během tzv. diktatury z 6. ledna 1929 změnil název státu z Království Srbů, Chorvatů a Slovinců na Království Jugoslávie. Snahou bylo, aby se jednotným označením – a tomu odpovídající výchovou – vytratily již doutnající národnostní rozpory mezi jednotlivými národy a vytvořil se jeden velký státní národ, podobný např. německému (kde také dříve existovaly jednotlivé zemské národy: Bavoři, Sasové, Prusové…). Po králově zavraždění (1934) byla tato koncepce kvůli velké nepopularitě unifikační politiky opuštěna, přesto toto označení dále přežívalo. \n\nSkončení druhé světové války a vznik lidově demokratického státu federativního charakteru znamenal ústup od hrubého sjednocujícího nátlaku. Komunisté už během války vystoupili s programem uznání všech 6 hlavních etnik Jugoslávie (včetně nově uznaného: Muslimů) za svébytné národy, mající právo na samosprávu a autonomní kulturně-jazykový vývoj. To ovšem neznamená, že by se o zrušení těchto celků/republik a zavedení unifikovaného označení pro všechny obyvatele čas od času nehovořilo. Konzervativní křídlo Svazu komunistů Jugoslávie s takovými názory občas předstoupilo v souladu s názorem, že národ je „buržoazní přežitek“. \n\nStoupající počet lidí se i nadále hlásil k jugoslávské národnosti. Podstatným důvodem byla např. smíšená manželství, vyjádření příslušnosti k celé zemi, či nedostatek silného lokálního národního uvědomění. Nakonec úřední orgány oficiálně zavedly tuto národnost (psána jako „Jugoslávci“, v uvozovkách – pro rozlišení od státní příslušnosti) do kolonek sčítacích archů (poprvé r. 1971). Roku 1981 tvořili Jugoslávci již 5,4 % (1,2 milionu) obyvatel státu.\n\nBěhem občanské války na poč. 90. let jejich počty silně poklesly. Po rozpadu země jich nejvíce žije v Srbsku, Bosně, USA a Kanadě (emigranti); v nástupnických republikách se většinou přihlásili opět k majoritním národnostem.\n"}
{"id": "52136", "url": "https://cs.wikipedia.org/wiki?curid=52136", "title": "Anarchie", "text": "Anarchie\n\nAnarchie (z řec. \"an-arché\", příd. jméno \"anarchický\") je stav bezvládí. Naproti tomu anarchismus je politická ideologie, jejímž cílem je nastolit anarchii. „Anarchismus lze definovat jako odmítání hierarchií (stálých struktur nadřízenosti a podřízenosti), jako je kapitalismus, rasismus nebo sexismus, a společenské chápání svobody, v němž je přístup k hmotným prostředkům a svoboda druhých nezbytným předpokladem osobní svobody.“\n\nAnarchie jako stav společnosti často vzniká pádem autority. Historická zkušenost, například Velké francouzské revoluce nebo Říjnové revoluce ukazuje, že nastalá anarchie může vyvolat teror. Proto se lidské společnosti anarchii většinou vyhýbají a brání. Anarchie však netrvá příliš dlouhou dobu a po čase bývá znovu vystřídána obecnou slučující autoritou (viz uvedené příklady). Anarchismus vychází ze skutečnosti, že vlády a držitelé moci často společnost utiskují a omezují lidské svobody. Proto chtějí donucení nahradit samosprávou na čistě dobrovolném základě. Od demokracie se ovšem liší tím, že netrvají na dodržování zákonů, jež naopak pokládají za nástroj útisku.\n\nAnarchii tedy obvykle vnímáme v negativním významu jako bezvládí během mimořádných politických situací jako jsou občanské války (Španělská občanská válka), revoluce (Velká francouzská revoluce) či rozsáhlé přírodní katastrofy. Anarchismus ji však vnímá jako žádoucí stav svobodné společnosti se samosprávnou organizací bez politické moci či vlády, tj. bez donucovacích autorit. V anarchii, na rozdíl od zákonů a donucovací státní moci, by určujícím popudem k jednání byla přirozená spontaneita, svobodná vůle a solidarita. První, kdo naplnil pojem anarchie pozitivním významem, byl francouzský socialista Pierre-Joseph Proudhon:\n\nPojem anarchie se nejčastěji spojuje s představou chaosu a zmatku. Anarchisté si však představují organizovanou společnost, která se řídí zásadou solidarity a dobrovolně přijímaným zvykovým a přirozeným právem.\n\nJako anarchické je charakterizováno prostředí mezinárodních vztahů, neboť nad všemi státy nestojí žádná politická a bezpečnostní autorita, která by mezinárodní systém organizovala. Přesto se už od 17. století Evropané pokoušeli ustanovit mezinárodní právo, které sice nepočítá \nse svrchovanou autoritou, nicméně vytvořilo dlouhou řadu pravidel a konvencí, které prosazuje OSN.\n\nV antickém Řecku bylo užíváno především přídavné jméno \"anarchos\", které znamená bez vlády/vládce. To znamená jakoukoliv skupinu bez autority, ať už se jedná o společenství bez vůdce, námořníky bez velitele či armádu bez vojevůdce. Z tohoto slova se vyvinul pojem \"anarchia\", který označoval stav bez vlády čili mocenské vakuum a nástup politického chaosu.\n\nDle Platóna a Aristotela u demokratického zřízení hrozí, že se lehce promění v anarchii. Anarchii doprovází také \"ataxia\" čili absence řádu nebo \"anomia\", absence zákona.\n\nDalší rozvržení známe od italského filosofa Niccola Machiavelliho, který se vrátil k pojetí Platóna a Aristotela, a anarchii chápal jako úpadek demokracie. Dělí formy státu na dvě skupiny. Zřízení první skupiny, monarchie, aristokracie a demokracie, jsou brána jako pozitivní, jejich opaky vidí Machiavelli v tyranii, oligarchii a právě v anarchii. Erasmus Rotterdamský a Jan Kalvín vnímali anarchii dokonce jako škodlivější než tyranii, ve které zbyl alespoň částečný řád.\n\nDle osvícenských francouzských filosofů Voltaira a Diderota se každá vláda přiklání buď k despotismu (tj. zneužití monarchie) nebo k anarchii (tj. zneužití republiky). Anarchie však dle Diderota je z těchto dvou ta méně škodlivá. Básník a filosof Friedrich Schlegel považoval anarchii v mládí za stav absolutní svobody, později ji však odmítal.\nMezi výslovné zastánce různých forem anarchismu patřili Pierre-Joseph Proudhon (anarchismus vzájemnosti), Max Stirner (individualistický anarchismus), Michail Alexandrovič Bakunin (kolektivistický anarchismus) nebo Lev Nikolajevič Tolstoj (pacifismus).\n\nV této sekci jsou popsány příklady z historie, kdy se anarchistické teorie přiblížily k realizaci. Je třeba si uvědomit, že v níže uvedených příklad se jedná o anarchii záměrně vyvolanou, kterou je třeba odlišit od bezvládí vzniklého nefunkčností státu, jako tomu je např. v Somálsku a jiných oblastech násilných konfliktů.\n\nAnarchismus ve Španělsku nastartoval Giuseppe Fanelli (vyslán Michailem Bakuninem, aby získával nové členy do první internacionály). Roku 1868 spustil Fanelli horečnou anarchistickou propagandu, nejvíce cílenou na zemědělce a pracující třídu. Své příznivce však anarchie našla i v měšťanech. Původní anarchistické myšlenky byly ve Španělsku uchovávány po desetiletí.\n\nOdnož první internacionály ve Španělsku se nazývá Španělská federace. Ta měla roku 1870 velkou schůzi v Barceloně, kde se probírala budoucí činnosti internacionály. Marxistické složky představily své plány do budoucna, které obsahovaly celkovou centralizaci a rozdělení na 5 tržních sekcí s různými výbory. To se samozřejmě neshodovalo s anarchistickými myšlenkami, takže španělští anarchisté začali protestovat, což vyústilo v jejich vyloučení z internacionály roku 1872. Ve Španělsku byl za dob první internacionály relativní klid, násilnické tendence anarchistů se začaly projevovat až v devadesátých letech devatenáctého století, kdy se rozmáhaly po celé Evropě. Heslem té doby se stalo “Propaganda činem!”, což byl pokus mezinárodní anarchistické scény se zviditelnit a upozornit na sebe. Tím začaly celosvětové teroristické tendence anarchistů - vraždy italského krále Umberta I., rakouské císařovny Alžběty Bavorské (\"Sissi\"), amerického prezidenta Williama McKinleyho a atentáty na další významné osobnosti přelomu tisíciletí.\n\nZa jeden z prvních teroristických činů španělských anarchistů lze považovat bombový útok na divadlo v Barceloně, který 7. listopadu 1893 spáchal Santiago Salvador. Do davu vhodil 2 bomby, z čehož explodovala jen jedna a usmrtila 22 lidí. Následně se ve Španělsku rozmohlo stíhání anarchistů a přes stovku jich bylo zatčeno a mučeno. Během následujícího roku byl mezi popravenými i Santiago Salvador.\n\nPo této zkušenosti se anarchisté ve Španělsku na dva roky stáhli do ústraní. Další bomba explodovala 7. června roku 1896 při průvodu Slavnosti Těla a Krve Páně, při ní zemřelo 6 lidí a přibližně 40 jich bylo zraněno. Na začátku tohoto průvodu šel důležitý armádní generál Despuyols a barcelonský biskup , ani jeden z nich však nebyl zraněn, protože bomba byla vržena až na samý konec průvodu, takže všechny její oběti byli prostí občané. Brutalita, která po této události následovala ze strany španělské vlády, se začala nazývat “druhou španělskou inkvizicí”. Přes 400 lidí bylo vězněno a mučeno v podzemí Montjuïckého hradu. Některé záznamy popisují, jak vyšetřující strhávali nehty vězňům při výsleších a ukrajovali jim postupně části těla, věšeli je za ruce a prováděli na nich podobná zvěrstva. To celé umožnil jeden muž - na samém vrcholu výkonné moci stál tehdejší premiér Antonio Cánovas del Castillo, který zavedl brutální stíhání anarchistů - a také za to zaplatil životem roku 1897, kdy ho italský anarchista Michele Angiolillo zastřelil v lázních.\n\nRoku 1909 nastal ve Španělsku takzvaný tragický týden, který ovlivnily zejména dvě události - v Barceloně byla zavřena textilní továrna s osmi sty zaměstnanci (kteří tím přišli o práci), takže se celkové mzdy pracujících snížily, protože byla zvýšená nabídka na trhu práce, ve stejný čas Španělská armáda povolala aktivní i pasivní zálohy do Maroka. Muži v záloze však neměli nejmenší chuť bojovat za španělský kapitalismus a už vůbec se jim nelíbila představa, že by pro něj mohli položit život. Nato se ve Španělsku samovolně a neorganizovaně strhly obrovské protesty, kdy lidé napadali policejní stanice, ničili železniční komunikace a v ulicích se objevily barikády. Na 80 kostelů bylo při těchto protestech zničeno a 6 lidí zabito. Nato přišel obrovský útlak ze strany španělské vlády - byly uzavřeny novinové redakce a liberální školy a na Katalánsko bylo uvrženo stanné právo.\n\nMezi lety 1917-21 a 1931-37 bylo na vrcholu anarchosyndikalistické hnutí Confederación Nacional del Trabajo (CNT), založené roku 1910. Jeho vliv postupem času klesal a narůstal podle současné situace, CNT bylo nestabilní uskupení, které se vždy z ničeho nic vynořilo ve velkém měřítku, chyběla mu časová návaznost a zeměpisná celistvost, ale vždy byla jeho přítomnost nějakým způsobem cítit. Ať už šlo o jednorázové masově protesty, filosofii svobody a kolektivní výroby či prosazování zrušení státního zřízení.\n\nRoku 1917 anarchističtí socialisté postavili barikády a snažili se zamezit pozemní komunikaci v zemi, načež vláda reagovala vysláním armády do ulic a zabitím sedmdesáti lidí. V té době mělo už CNT na milion členů. Dva roky nato byly opět sníženy platy v Barceloně a 100 000 pracovníků začalo stávkovat a protestovat v ulicích. V Barceloně bylo opět vyhlášeno stanné právo, ale protesty pokračovaly a demonstranti začali vyžadovat propuštění všech politických vězňů a zavedení osmihodinových směn (ty byly nakonec doopravdy zavedeny a Španělsko se tak stalo první zemí s takovým omezením pracovní doby).\n\nPoté, co generál Franco vyhrál roku 1939 občanskou válku, popularita anarchismu ve Španělsku ještě vzrostla (a to hlavně v Barceloně). Franco nechal popravit tisíce politických vězňů a stíhání anarchistů nabralo velké rozměry. V některých věznicích byla kapacita překročena až čtrnáctkrát. Bylo běžnou praxí, že se lidé popravovali na ulicích bez pádných důvodů. Anarchisté se pokusili o atentát na Franca přibližně třicetkrát, ani jeden z pokusů nebyl úspěšný.\n\nÚstřední postavou anarchistického hnutí na Ukrajině byl Nestor Machno, který začal s anarchistickou aktivitou již ve svých 18 letech. V roce 1906 se ve svém rodném Huljajpoli připojil k místní rolnické anarchokomunistické skupině páchající přepady a další zločiny. V roce 1908 byla ale skupina odhalena, Machno uvězněn a odsouzen k trestu smrti. Ten mu byl nakonec zmírněn na doživotí a Machno byl přepraven do moskevského vězení, kde pod vlivem spoluvězně Pjotra Aršinova rozvíjel a prohluboval anarchistické myšlenky.\n\nV roce 1917 byl Machno v rámci Únorové revoluce spolu s dalšími politickými vězni propuštěn a vrátil se do Huljapole. Jako všichni ostatní revolucionáři po celém Rusku vracející se z exilu nebo vězení se Machno těšil obrovské oblibě. Využil svých známostí, oživil anarchokomunistickou skupinu, která stejně jako další anarchistická hnutí té doby přejímala myšlenky Petra Kropotkina, a začal se věnovat revolucionářské aktivitě. Byl zvolen do řídícího výboru rolnického sdružení v Huljapole, které paralyzovalo sociální komisi podporující prozatímní vládu a stalo se tak nejvyšším orgánem moci v regionu. Byl to právě řídící výbor, který měl na starosti každodenní záležitosti, ale i politické otázky. Jeho členové nebyli voleni, nýbrž kooptováni mezi aktivisty, podobně jako bolševické sověty. Anarchokomunistický systém moci se opíral o síť masových organizací, které podporovaly Machnovu politiku: odbory, komise dělníků a rolníků a lidová shromáždění. Prostřednictvím těchto shromáždění zjišťovali, jaké je veřejné mínění, sloužila zároveň jako lidové soudy. Machno na nich často vystupoval a jako dobrý řečník zde utvrzoval svojí popularitu mezi obyvatelstvem.\n\nV oblasti zemědělství se hlavním úkolem anarchistů stalo přerozdělení půdy vlastněné velkostatkáři a šlechtou. Na prvním sdružení místních sovětů Machno tento požadavek přednesl s tím, že měli být zbaveni půdy, kterou nejsou schopni kultivovat vlastní prací. Už v červenci roku 1917 rolníci přestali platit poplatky za obhospodařování půdy. Aby se vyhnuli rozprodání úrody, založili půdní výbory a ustanovili stráže hlídající úrodu před velkostatkáři a šlechtou. Sklizená úroda po zavedení tohoto opatření byla největší z celé provincie. V září téhož roku sdružení sovětů v Huljapole oznámilo konfiskaci šlechtou vlastněné půdy a fakticky tak vyřešil „otázku půdy“ ještě před řešením na celostátní úrovni. Lídr Eserů Viktor Černov navrhoval stejné kroky, které anarchisté v Huljapoli uskutečňovali v praxi. V reakci na Kornilovův puč ustanovili Machnisté vlastní výbor na obranu revoluce, který měl pod záštitou sovětu a za užití zkonfiskovaných zbraní bránit region od vnějších zásahů a v jeho čele stál Nestor Machno.\n\nV době říjnové revoluce už měl Machno zavedený systém sovětů a v lecčems ty Leninovy převyšoval. Hlavní rozdíl by však ve vnímání sovětů. Zatímco v Leninově pojetí šlo o hierarchickou složku moci, u Machna šlo o garanty práv dělnických a rolnických organizací. I přesto Machno Lenina podporoval a svým následovníkům doporučil hlasovat pro bolševiky.\n\nZlomovým momentem v historii Machnovščyny bylo podepsání Brestlitevského míru v březnu roku 1918, který přenechával kontrolu nad Ukrajinou Centrálním mocnostem. Německá a rakousko-uherská vojska byla nad síly koalice eserů, bolševiků a anarchistů, kteří k tomu ještě utrpěli porážku v jejich baště v Huljapoli, kde ukrajinští nacionalisté (také podporování Centrálními mocnostmi) provedli úspěšný puč. Machno uprchnul do Moskvy, s pomocí bolševiků se však zanedlouho vrátil a zformoval partyzánský oddíl, který vedl boj jak proti zahraničním armádám, tak proti domácím velkostatkářům.\n\nPo odchodu zahraničních vojsk z Ukrajiny začali Machnisté kontrolovat celou Záporožskou oblast. Machno podnikl kroky nutné k transformaci jeho hnutí z ničivého rolnického povstání na sociální revoluční hnutí představující nejvyšší sílu v regionu, který kontrolovalo. Vzhledem k tomu, že území bylo relativně stabilní, se Machno rozhodl, že nadešel čas na přidání náležitých demokratických institucí do anarcho-vojenského prostředí. Konkrétně šlo o Vojenský revoluční sovět. Pokračovala tak již v roce 1917 započatá snaha o vytvoření samostatně spravované anarchistické společnosti. Za tímto účelem bylo svoláno shromáždění sovětů, které Machnisté uznávali jako nejvyšší orgán moci. Shromáždění se sešlo třikrát v první polovině roku 1919 a jejich rezoluce korespondovaly s anarchistickými myšlenkami. Za cíl si dali vybudovat „novou, svobodnou společnost bez nařízení tyranie a příkazů, bez vládnoucích vlastníků půdy, bez podřízených otroků, bez bohatých nebo chudých.\" V průběhu svojí existence musela Machnovščyna prakticky neustále čelit útokům ze strany účastníků ruské občanské války, které se dařilo odrážet i díky Machnovým taktickým schopnostem. Když se však proti Machnovščyně obrátila vítězná bolševická strana, anarchisté se už ubránit nedokázali.\n\nIdeálu anarchie se hodně přiblížila část Kodaně, zvaná Christiania. Občané se zde řídí anarchistickými idejemi už od roku 1971, kdy okupovali opuštěná kasárna, roku 2011 však území řádně koupili. Dánové je berou jako autonomní komunu, město jim zajišťuje běžné komunální služby a anarchisté jsou zavázáni platit některé náklady. Sami sebe považují za mikronárod. Žije jich tu asi 850, mají vlastní vlajku a státní úředníky. Platí zde zákaz tvrdých drog a automobilů, když se však oblast stala rejdištěm dealerů měkkých drog, jejich násilné konflikty musela řešit dánská policie.\n\n"}
{"id": "52137", "url": "https://cs.wikipedia.org/wiki?curid=52137", "title": "Karel Engliš", "text": "Karel Engliš\n\nKarel Engliš (17. srpna 1880 Hrabyně – 13. června 1961 Hrabyně) byl český ekonom a politik, tvůrce teleologické hospodářské teorie, několikanásobný prvorepublikový ministr financí, první rektor Masarykovy univerzity (1919–1920) a rektor Univerzity Karlovy (1947–1948).\n\nNarodil se do rodiny řezníka, protože byl ale z deseti dětí, jeho studia poznamenala chudoba. Vystudoval české gymnázium v Opavě a po maturitě pokračoval ve studiích na Právnické fakultě Karlo-Ferdinadovy univerzity v Praze, kterou absolvoval roku 1904. Jedním z jeho učitelů byl i národohospodář Albín Bráf, který rozpoznal jeho nevšední talent a doporučil ho do zaměstnání v Zemském statistickém úřadě, odkud v roce 1908 přešel na ministerstvo obchodu do Vídně. V roce 1910 se habilitoval na docenta národního hospodářství na české technice v Brně, roku 1911 se stal mimořádným a v roce 1917 řádným profesorem. V letech 1913–1914 zde byl děkanem odboru kulturního inženýrství a v letech 1917–1918 děkanem odboru chemického inženýrství.\n\nV letech 1913–1918 byl poslancem moravského zemského sněmu za pokrokovou stranu Adolfa Stránského, v letech 1918–1925 byl členem národně demokratické strany a v letech 1920–1925 byl za tuto stranu poslancem Národního shromáždění, dále pak i předsedou moravsko-slezského výkonného výboru Národně demokratické strany. V roce 1915 psal příspěvky do Masarykovy \"Naší doby\". Dne 2. září 1925 složil svůj poslanecký mandát a vystoupil z Národně demokratické strany. Poté se ještě v roce 1925 podílel na založení Národní strany práce, do níž však odmítl vstoupit.\n\nSpolu s Aloisem Rašínem se významně podílel na měnové reformě poválečného Československa, byl nicméně výrazným odpůrcem jeho deflační politiky. Působil jako ministr financí v šesti vládách, v letech 1920–1931, a poté v období 1934–1939 jako guvernér Národní banky Československé. Jako ministr financí i guvernér Národní banky československé pracoval koncepčně. Dovedl velmi dobře posoudit situaci a navrhnout správná hospodářská opatření. Zasloužil se mj. o stabilizování měny, zpřehlednění státního rozpočtu, vybudování moderního daňového systému, překonání poválečného hospodářského rozvratu a zmírnění dopadů Velké hospodářské krize ve 30. letech 20. století. Měl též hlavní zásluhu na sloučení Anglo-československé banky s Pražskou úvěrní bankou v roce 1929. Cílem bylo vytvořit silný finanční ústav, který by dokázal konkurovat nejsilnější bance v Československu, Živnostenské bance. Tohoto cíle se však kvůli nastupující hospodářské krizi nepodařilo dosáhnout.\n\nV roce 1919 se stal profesorem a prvním rektorem nově založené Masarykovy univerzity v Brně, na jejímž založení se spolu s Františkem Weyrem a Aloisem Jiráskem podílel. Byl profesorem národního hospodářství tamní právnické fakulty a v letech 1921–1922 a 1925–1926 i jejím děkanem. Založil zde vlastní teleologickou národohospodářskou školu, zabývající se posuzováním účelovosti chování všech ekonomických subjektů. Jeho zásluhy ve vědním oboru národní hospodářství byly oceněny členstvím v České akademii věd a umění, mimořádným členem se stal 19. března 1927, řádným 9. dubna 1946. Od jejího vzniku v roce 1929 byl také členem Čs. statistické společnosti. Málo známé je, že se mu podařilo po Mnichovské dohodě (1. října 1938) inicioval převoz ostatků Karla Hynka Máchy z Litoměřic, které měly připadnout Německu, do Prahy.\n\nV letech 1947–1948 byl rektorem Univerzity Karlovy. Po převratu v únoru 1948 abdikoval na všechny své univerzitní funkce a vynuceně se stáhl z veřejného života. V srpnu 1952 se musel na základě administrativní persekuce vystěhovat z Prahy, podařilo se mu však získat souhlas úřadů, aby se mohl vrátit do rodné Hrabyně. V posledních letech života byl terčem řady omezujících opatření v osobním životě, jeho dílo bylo komunistickou propagandou silně kritizováno a jeho spisy byly zakázány a vyřazeny z veřejných knihoven. Čelil vytrvalé šikaně komunistické totalitní moci, která spočívala zejména v neustálých domovních prohlídkách a také v tom, že mu byl několikrát drasticky snížen původně velmi vysoký důchod až na naprosté minimum. I v těchto těžkých podmínkách se dokázal věnovat své vědecké práci. Věnoval se především logice, národnímu hospodářství, polemikám dvou předchozích oborů a psaním vzpomínek. Většina toho zůstala jen v rukopisech a i po roce 1989 vyšlo jen pár titulů z této doby. Zemřel po letech strádání ve velmi skromných podmínkách pouze za podpory rodiny a nejbližších přátel.\n\n5. června 1906 se v Praze oženil s Marií Grögrovou (1880–1953), dcerou berního inspektora z Uherského Brodu. Dne 21. dubna 1907 se jim narodila dcera Vlasta (1907–2001), provdaná za brněnského architekta Františka Plhoně, později dcera Věra (1908–1990) a syn Karel (1912–1991). Karel Engliš byl v době svatby a narození dětí koncipistou zemské statistické kanceláře. Manželství bylo v roce 1919 soudně rozvedeno od stolu a lože a 1921 rozloučeno. Podruhé se Karel Engliš oženil 12. června 1921 v Brně (civilní sňatek) s Valerií Sovovou (1884–1964).\n\nVedle veřejné činnosti byla mimořádně významná i jeho práce teoretická. Postupně se stal nejvýznamnějším teoretikem meziválečného Československa. Oproti jiným ekonomickým teoretikům měl možnost si své vědecké závěry ověřit v praxi a potom je případně revidovat. Jako pedagog ovlivnil dvě generace českých ekonomů a byl zakladatelem tzv. brněnské ekonomické školy.\n\nSvou vědeckou činnost začal ještě před první světovou válkou z oblasti sociální politiky. Působení na vysoké škole ho přivedlo k potřebě teoretického zvládnutí celého ekonomické vědy a vypracování koncepce hospodářského poznávání. Vycházel z teorie mezního užitku proti tehdy převládajícímu kauzálnímu výkladu hospodářské problematiky. Od vídeňské národohospodářské školy, jejímž byl (podobně jako Rašín pod vlivem A. Bráfa) přívržencem, se inspiroval metodou ekonomického poznávání, tzv. teleologickou teorii. Podle Karla Engliše je ekonomie věda o pořádku, kde se jednotlivci i celé národy snaží pečovat o udržení a zlepšení svého života. Pořádek v hospodářství vychází z účelového myšlení. Vrcholem jeho teoretické činnosti je \"Soustava národního hospodářství\". V tomto rozsáhlém dvoudílném spise (dohromady má cca 1 700 stran) shrnul své ekonomické učení.\n\nVe svém teoretickém díle byl ovlivněn především novokantovstvím a inspiroval se normativní teorií Hanse Kelsena. Analyzoval teleologický způsob poznání a myšlení, neboť jednání člověka je vždy konáno za nějakým účelem. V jakékoli hospodářské soustavě se vždy všechny subjekty snaží dosáhnout zlepšení své existence, proto také v ekonomii odmítal prostou kauzalitu. Ovšem zatímco v individualistických (kapitalistických) soustavách rozhoduje o uspokojení svých potřeb každý sám, v solidaristických (socialistických) jde o péči jiného, cizího subjektu, který už proto nemůže mít tak dobrý přehled. V praxi nicméně vždy dochází ke vzniku soustav smíšených. Sám Engliš nebyl příznivcem řízeného hospodářství, jeho opodstatněnost viděl jen v případech přechodných kritických situací.\n\nS Rašínem sice těsně spolupracoval, v řadě ohledů se však s ním výrazně rozcházel. Kritizoval jeho deflační politiku, úpornou snahu o zpevnění české měny i trvání na zlatém standardu. Měl k tomu dobré důvody: už mezi roky 1921 a 1923 se cenová hladina snížila o 43 %, ale export klesl o 53 % a nezaměstnanost vzrostla ze 72 na 207 tisíc osob. Deflační politiku sice parlament už roku 1925 odvolal, vedení Národní banky na ní však dále trvalo, i když za hospodářské krize cena zlata prudce vzrostla a s ní i kurz koruny. Mezi roky 1930 a 1933 se cenová hladina sice snížila o 19 %, export však klesl o 64 % a nezaměstnanost vzrostla ze 105 na 736 tisíc osob. Teprve roku 1934 mohl Engliš prosadit devalvaci koruny o 16 %, což však bylo málo.\nEngliš byl svým založením perfekcionista zvládající složité verbální teoretické konstrukce. Charakteristické jsou pro něj obšírné polemiky s odpůrci, kde vyčerpávajícím způsobem rozebírá veškeré argumenty a protiargumenty. Jako přednášející obohacoval svá vystoupení hlubokými praktickými exkurzy. V roce 1991 mu byl prezidentem Václavem Havlem \"in memoriam\" udělen Řád Tomáše Garrigua Masaryka III. třídy za vynikající zásluhy o demokracii a lidská práva.\n\nV roce 1990 byla v Praze založena Společnost Karla Engliše a v roce 1994 byla zřízena Masarykovou univerzitou v Brně \"Cena Karla Engliše\", která byla každoročně udělována významnému ekonomovi.\n\nKaždý rok uděluje rektor Univerzity Karlovy \"Cenu prof. JUDr. Karla Engliše\" jako jeden z typů Cen rektora nejlepším absolventům společenskovědních oborů (PF, FF, FSV, FHS).\n\nPo Karlu Englišovi je pojmenována soukromá brněnská Vysoká škola Karla Engliše nebo také ulice v Praze 5 na Smíchově a v Opavě.\n\nV roce 2022 má Česká národní banka vydat emisi pamětních bankovek s portrétem Karla Engliše, předběžně o nominální hodnotě 100 Kč.\n\n\n\n"}
{"id": "52147", "url": "https://cs.wikipedia.org/wiki?curid=52147", "title": "Saze", "text": "Saze\n\nSaze jsou tmavý prachový nános nespálených palivových zbytků, obvykle složený hlavně z amorfního uhlíku.\n\nSaze vznikají zvláště při spalování na uhlík bohatých organických paliv za nedostatku kyslíku.\nHromadí se v komínech, automobilových výfucích (hlavně u automobilů se vznětovým (dieselovým) motorem) a dalších površích vystavených kouři.\n\nSaze se dají jednoduše experimentálně připravit na nehořlavém povrchu, např. na víčku od plechovky nebo sklenice. Saze vyrobené tímto způsobem patří k nejtmavším známým látkám. \n\nTechnický uhlík (saze) se průmyslově vyrábí ve válcových reaktorech z těžkého topného oleje a zemním plynem předehřátého vzduchu. Vzniká jemná hmota – \"fluffy\" – (o hustotě cca 100 g/l), která se dále zahušťuje (granuluje) obvykle mokrou cestou na hustotu 300 až 500 g/l. Po přidání vody 1:1 se intenzivním mícháním dosáhne vzniku granulí s minimálním obsahem nežádoucího prachového podílu (ten se při výrobě pneumatik a podobných výrobků špatně vmíchává do kaučukových směsí). Po vzniku granulí se tyto vysuší a expedují převážně v silničních autocisternách a v menším množství i po železnici.\n\nSaze byly užívány jako černé barvivo v barvách a inkoustech již od prehistorických časů, a jsou ještě široce používány v tiskařských inkoustech, tonerech pro xerografii, laserových tiskárnách a v chemickém průmyslu. \n\nNejdůležitějším způsobem využití je jako plnivo kaučukových pneumatik. Toto použití spotřebuje 85 % průmyslově vyrobených sazí.\n\nSaze zanášející při špatném způsobu spalování vnitřní povrchy snižují účinnost tepelných strojů. Z tohoto důvodu se například u některých druhů parních kotlů musí provést po zatopení očištění zanesených povrchů (na chladném povrchu během zatápění kondenzuje voda a na ni se nalepí saze).\n\nSaze jsou hořlavé a pokud se usadí ve větších množstvích například v komíně, může dojít k zahoření, případně k výbuchu.\n\nProgram OSN pro životní prostředí upozorňuje, že saze z naftových motorů, lokálních topenišť i jiných zdrojů mají významný vliv na globální oteplování, neboť silně pohlcují sluneční záření, ovlivňují formování mraků a mění odrazivost sněhu a ledu v polárních oblastech.\n\nCigaretový kouř obsahuje saze, které zanášejí a ničí plíce. Způsobují zjizvení plicní tkáně a tím snižují jejich plochu a pružnost. Vzduch zůstává izolovaný uvnitř a nemůže docházet k dostatečné výměně plynů. Způsobují nemoc zvanou emfyzém, která může způsobit i smrt.\n\nSaze z dieselových motorů rozptýlené ve vzduchu jsou považovány za vysoce nebezpečné, protože částečky menší než pět mikrometrů nejsou vyfiltrovány v horních cestách dýchacích, a mohou působit jako karcinogeny.\n\n"}
{"id": "52149", "url": "https://cs.wikipedia.org/wiki?curid=52149", "title": "Provincie Barletta-Andria-Trani", "text": "Provincie Barletta-Andria-Trani\n\nBarletta-Andria-Trani (\"Provincia di Barletta-Andria-Trani\") je italskou provincií v oblasti Apulie, ustanovená zákonem z června 2004. Fungovat začala zvolením místních zastupitelů v roce 2009. Vznikla odtržením 7 obcí z provincie Bari a 3 obcí z provincie Foggia. Provincie nemá klasické hlavní město, ale funkce hlavního města jsou rozděleny mezi tři města.\n\n"}
{"id": "52151", "url": "https://cs.wikipedia.org/wiki?curid=52151", "title": "Provincie Belluno", "text": "Provincie Belluno\n\nBelluno (\"Provincia di Belluno\") je italskou provincií v oblasti Benátsko. Sousedí na severu s Rakouskem, na východě s autonomním regionem Furlánsko-Julské Benátsko, na jihu s provinciemi Treviso a Vicenza a na západě s provinciemi Trento a Bolzano.\n\nNa území provincie se tyčí Dolomity a protéká jím řeka Piave na svém horním toku.\n\n"}
{"id": "52152", "url": "https://cs.wikipedia.org/wiki?curid=52152", "title": "Provincie Benevento", "text": "Provincie Benevento\n\nBenevento (\"Provincia di Benevento\") je italskou provincií v oblasti Kampánie. Sousedí na severu s provincií Campobasso, na východě s provincií Foggia, na jihu s provincií Avellino a metropolitním městem Napoli a na západě s provincií Caserta.\n\n"}
{"id": "52153", "url": "https://cs.wikipedia.org/wiki?curid=52153", "title": "Ankan", "text": "Ankan\n\nAnkan (japonsky 安閑 天皇; Ankan tennó) byl v pořadí 27. císařem Japonska. Data narození, úmrtí a vlády nejsou přesně určena, spíš se pouze předpokládá, že vládl v letech 531–536.\n\nAnkan byl starším synem císaře Keitaie. Když bylo Ankanovi 66 let, jeho otec odstoupil trůn ve prospěch svého syna. Čtyři roky po usednutí na trůn Ankan zemřel.\n"}
{"id": "52154", "url": "https://cs.wikipedia.org/wiki?curid=52154", "title": "Provincie Bergamo", "text": "Provincie Bergamo\n\nBergamo (\"Provincia di Bergamo\") je italskou provincií v oblasti Lombardie. Sousedí na severu s provincií Sondrio, na západě s provinciemi Lecco, Monza e Brianza a Milano, na jihu s provincií Cremona a na východě s provincií Brescia.\n\nProvincie Bergamo je situována v centrální části regionu Lombardie. Západní hranici provincie tvoří údolí řeky Brembo a jezero Lago di Como na severu a řeka Adda na jihu. Severní hranice sleduje rozvodí Orobisjkých Alp. Východní hranice jde podél Val di Sclave, Val Camonica, jezera Lago d'Iseo a řeky Oglio. Jižní hranice je stanovena dohodou.\n\nJižní část provincie je hornatá a nacházejí se zde hlavní bergamská údolí: Val Brembana (protékané řekou Brembo), Val Seriana (řeka Serio) a Val Cavallina (řeka Cherio). Mezi menší údolí patří Valle Imagna a Valle di Scalva. Směrem na jih je pás pohoří, jehož součástí jsou Val San Martino, Colli di Bergamo a Valcalepio a kde se pěstuje víno. Jih provincie je tvořen Pádskou nížinou.\n\nCelé území provincie je v povodí řeky Pád prostřednictvím řek Adda a Oglio. Řekou Adda odtéká Brembo se svými přítoky Imagna, Enna a Serio, do řeky Oglio se vlévají Cherio, Borlezza a Dezzo. Nejdůležitější jezera jsou Lago d'Iseo, na hranicích s provincií Brescia, a Lago di Endine.\n\nNejvyšší vrcholy se nacházejí v Orobijských Alpách na hranicích s provincií Sondrio. Nejvyšší hory jsou Pizzo di Coca (3 052 m), Pizzo del Diavolo (2 914 m) a Torena (2 911 m).\n\n"}
{"id": "52159", "url": "https://cs.wikipedia.org/wiki?curid=52159", "title": "Dimmu Borgir", "text": "Dimmu Borgir\n\nDimmu Borgir je norská black metalová kapela. Její hudba je velmi populární v severských zemích Evropy a v Německu. V islandštině Dimmu Borgir znamená něco jako \"Temný Hrad\" a označuje též lávová pole na Islandu.\n\nKapela Dimmu Borgir byla založena v roce 1993, kdy ji založili Stian Tomt Thoresen, přezdívaný Shagrath, Sven Attle Koperud, který má přezdívku Silenoz, a Tjodalv. První počin na sebe nenechal dlouho čekat. Již v roce 1994 vyšlo EP Inn I Evighetens Mørke (anglicky Into The Darkness of Eternity). Ještě téhož roku kapela vydala dlouhohrající album For All Tid. V roce 1996 kapela vydala album Stormblåst. Stormblåst je posledním albem, na kterém jsou texty všech písní v norštině.\n\nPo vydání Stormblåstu kapelu opustil kvůli plnění svých vojenských povinností klávesista Stian Aarstad. Kvůli tomu chyběl při nahrávání alba Devil's Path, které vyšlo v roce 1996. Aarstad se vrátil v době, kdy kapela připravovala album Enthrone Darkness Triumphant (vydáno 1997), ale později byl z kapely vyhozen. Album Enthrone Darkness Triumphant bylo pro kapelu ohromným úspěchem, navíc to bylo její první album vydané u známé německé nahrávací společnosti Nuclear Blast. Toto album je přelomové pro symfonický black metal jako celek a to hlavně kvůli velmi výrazným klávesovým pasážím. Na tomto albu najdeme klasické kousky historie Dimmu Borgir jako Mourning Palace, Entrance nebo Tormentor of Christian Souls. V roce 1999 kapela vydala album Spiritual Black Dimensions a v roce 2001 album Puritanical Euphoric Misanthropia, na kterém poprvé využila schopností symfonického orchestru a získala za něj norskou Grammy Award (předtím byla dvakrát pouze nominována). Ani jedno z těchto dvou alb nemělo u fanoušků tak velký ohlas, jako některá předchozí alba.\n\nV roce 2003 vyšlo album Death Cult Armageddon. Některé části alba byly nahrány společně s Pražskou filharmonií. Za toto album kapela podruhé získala norskou Grammy Award. Videoklip byl natočen ke skladbě Progenies of the Great Apocalypse.\n\nV roce 2005 kapela vydala znovu nahrané album Stormblåst.\n\nAlbum z roku 2007 In Sorte Diaboli je prvním koncepčním albem kapely, to je také poznat již z názvů skladeb jež všechny začínají The. Toto album je asi nejkontroverznějším albem kapely za celou její historii, a to hlavně kvůli tomu, že je na něm méně symfonických pasáží než na albech předchozích. K tomuto albu byly natočeny tři videoklipy, a to ke skladbám The Serpentine Offering, The Sacrilegious Scorn a The Chosen Legacy.\n\nNejnovější album se jmenuje Abrahadabra a je z roku 2010. K albu je již na Youtube klip k písničce \"Gateways\" a dále klip k písničce \"Dimmu Borgir\". Tento počin je již bez vokálu ICS Vortexe, bubeníka Hellhammera a klávesáka Mustise.\n\n\n\n\n\n"}
{"id": "52166", "url": "https://cs.wikipedia.org/wiki?curid=52166", "title": "Jan Laštůvka", "text": "Jan Laštůvka\n\nJan Laštůvka (* 7. července 1982, Havířov) je český fotbalový brankář a bývalý reprezentant. Působí v klubu FC Baník Ostrava. Mimo ČR působil na klubové úrovni na Ukrajině, v Německu a Anglii.\n\nV roce 2003 zvítězil v české anketě Fotbalista roku v kategorii Talent roku. Zahrál si v dresu FK Šachtar Doněck v Lize mistrů UEFA a také v Poháru UEFA.\n\nV A-mužstvu ČR debutoval 3. 9. 2011 v kvalifikačním zápase v Glasgowě proti reprezentaci Skotska (remíza 2:2). 11. září 2012 nastoupil v přátelském utkání proti Finsku (porážka 0:1).\n\n6. února 2013 v Manise nastoupil v přátelském utkání proti domácímu Turecku a podal znamenitý výkon, když zlikvidoval několik nebezpečných šancí domácích. Česká republika zvítězila nakonec 2:0. Byl to jeho třetí a poslední zápas za český národní tým.\n\n\n"}
{"id": "52170", "url": "https://cs.wikipedia.org/wiki?curid=52170", "title": "Houses of the Molé", "text": "Houses of the Molé\n\nHouses of the Molé je devátým studiovým albem americké industriální skupiny Ministry, které vyšlo v roce 2004.\n\nVšechny skladby na tomto albu začínají na W s výjimkou první písně a jedné ze skrytých skladeb. Některé z nich jsou velmi kriticky namířené proti tehdejšímu prezidentovi USA Georgi W. Bushovi a jeho politice. Úvodní skladba \"No W\" je přímo namířena proti samotnému prezidentovi (W je převzato z jeho prostředního iniciálu). Trošku upravená verze písně \"No W\" se objevila na soundtracku ke hře Need for Speed: Underground 2. Skladby 10 - 22 a 24 - 68 jsou potichu.\n\n\n\n"}
{"id": "52173", "url": "https://cs.wikipedia.org/wiki?curid=52173", "title": "Psalm 69", "text": "Psalm 69\n\nPsalm 69: The Way to Succeed and the Way to Suck Eggs je páté řadové album americké industriální skupiny Ministry. Je považováno za klasiku této skupiny a patří mezi nejtvrdší počiny, které kdy tato kapela vydala. Bylo vydáno v roce 1992. Skutečný název alba je ΚΕΦΑΛΗΞΘ (řecké slovo zhruba anglicky vyslovováno \"ke-fa-lee,\" což znamená \"hlava\" nebo \"lídr,\" a číslo 69 v řeckých číslovkách)\n\nZ alba vzešel singl \"Jesus Built my Hotrod\", který kapelu katapultoval mezi pomyslnou elitu. U této písně hostoval zpěvák Gibby Haynes. Název písně N.W.O. je zkratka, která znamená \"New World Order\".\n\n\n\n\n"}
{"id": "52179", "url": "https://cs.wikipedia.org/wiki?curid=52179", "title": "Filth Pig", "text": "Filth Pig\n\nFilth Pig je šestým studiovým albem americké industriální dkupiny Ministry. Bylo vydáno v roce 1996 a ukončilo tak dlouhé čekání fanoušků na nové album.\n\nNěkteří fanoušci, kteří si všimli, že album se pohybuje dál od vymezených industriálních cest, desku kritizovali. Píseň \"Lay Lady Lay\" je od Boba Dylana.\n\n\n\n"}
{"id": "52188", "url": "https://cs.wikipedia.org/wiki?curid=52188", "title": "Joshua Abraham Norton", "text": "Joshua Abraham Norton\n\nJoshua Abraham Norton (přibližně 1815 – 8. leden 1880), známý též jako Jeho císařské veličenstvo Norton I, byl proslulým občanem města San Francisco, který roku 1859 prohlásil sám sebe císařem Spojených států amerických a protektorem Mexika. Ačkoliv nedisponoval žádnou politickou silou a jeho vliv nesahal dále než jeho humorná pověst, požíval v San Franciscu úcty a měna vydávaná jeho jménem byla vážená v podnicích, které navštěvoval. Norton si také psal s královnou Viktorií a jeho spoluobčané i novinové nekrology o něm hovořili jako o \"Jeho císařském veličenstvu\".\n\nAčkoliv byl Norton většinou považován za blázna nebo alespoň velmi výstřední osobnost, občané San Francisca (a do jisté míry celého světa) druhé poloviny 19. století oslavovali jeho přítomnost, humor i činy — mezi nejznámější patří jeho rozkaz k násilnému rozpuštění amerického kongresu a řada dekretů žádajících stavbu mostu přes sanfranciský záliv. Král v \"Dobrodružství Huckleberryho Finna\" Marka Twaina je údajně inspirován právě Nortonem.\n\nStoupenci diskordianismu považují císaře Nortona za svatého. Norton je několikrát zmiňován v klíčovém textu diskordianismu, Principia Discordia.\n"}
{"id": "52209", "url": "https://cs.wikipedia.org/wiki?curid=52209", "title": "Tatra K2", "text": "Tatra K2\n\nTatra K2 je dvoučlánková tramvaj, která byla vyráběna v letech 1967 (prototypy v roce 1966) až 1983 v podniku ČKD Praha, závod Tatra Smíchov a která byla odvozena od standardního vozu Tatra T3. Celkem bylo vyrobeno 569 vozů této první sériově vyráběné československé kloubové tramvaje, jež našla uplatnění jak u tuzemských dopravních podniků, tak i v zahraničí (Sarajevo a Sovětský svaz). V současnosti tramvaje K2 jezdí již pouze v Bratislavě, Brně a Sarajevu, především již v modernizovaném provedení (rekonstrukce jsou prováděny od poloviny 90. let 20. století).\n\nProtože klasické tramvaje koncepce PCC nemohly nahradit několikavozové vlaky starých dvounápravových tramvají, přistoupil podnik ČKD na začátku 60. let 20. století k vývoji kapacitnější dvoučlánkové tramvaje odvozené z typu Tatra T3, která byla označena jako Tatra K1 a jejíž dva prototypy byly vyrobeny v roce 1964. Problémy ale nastaly u nespolehlivé elektrickopneumatické výzbroje. Proto v roce 1966 vznikly dva prototypové vozy s celoelektrickou výzbrojí, které byly označeny jako K2.\n\nVýroba tramvají K2 poté pokračovala, zejména pro československé dopravní podniky, až do roku 1983. Nástupcem typu K2 se měly stát tramvaje Tatra KT6, jejich vývoj ale byl zastaven.\n\nTatra K2 je jednosměrný šestinápravový motorový tramvajový vůz skládající se ze dvou částí – článků. Po mechanické stránce je shodný se svým předchůdcem, tramvají K1. Krajní podvozky jsou hnací, převzaté z tramvaje Tatra T3, střední běžný podvozek (bez motorů ale s brzdou), na kterém spočívají oba články, je běžný (bezmotorový) s elektromagnetickými čelisťovými brzdami a rovněž i kolejnicovými brzdami. Kloubové spojení obou článků karoserie se nachází na středním podvozku, průchod je krytý měchem. Oproti standardním vozům T3 se v ose tramvaje na spodku nenachází masivní centrální nosník, celý spodek je vylehčen. Rozdílně jsou také provedeny bočnice, kdy nosný plech jejich spodních částí se nachází na vnitřní straně a z venkovní strany je kryt přinýtovanými plechy s prolisy (tyto vlnité plechy, pro tramvaje K2 typické, byly při pozdějších modernizacích a opravách odstraňovány a nahrazovány plechy hladkými). V každém článku se v pravé bočnici nacházejí dvoje čtyřkřídlé skládací dveře ovládané elektricky. Čela tramvaje jsou vyrobena z laminátové skořepiny a byla navržena Františkem Kardausem (shodná s typem T3).\n\nPodlaha se v tramvaji K2 nachází ve výšce 900 mm nad temenem kolejnice. Interiér vozu je z vnitřní strany obložen umakartem (bočnice pod okny), strop tvoří dřevovláknité desky, podlaha je vyrobena z vodovzdorné překližky, která je pokryta gumovým kobercem. Okenní skla jsou uchycena v karoserii pomocí gumových profilů. Horní část oken je posuvná, k větrání kromě toho slouží i čtyři stropní větrací klapky. Osvětlení je řešeno pomocí zářivek, topení je odporové, v prvním článku ve stojanech sedadel, v článku zadním v bočnicích. Laminátové sedačky (u prvních sérií koženkové) pro cestující jsou v tramvaji K2 rozmístěny ve třech řadách 2+1. V přední části vozu se nachází oddělená kabina řidiče, který ovládá tramvaj jízdním a brzdovým pedálem.\n\nTramvaj K2 je vybavena elektrickou výzbrojí typu UA12 s odporovou regulací výkonu. V krajních podvozcích se nachází vždy dva trakční motory TE 022 (každý pohání jednu nápravu), které jsou zapojeny sériově, vzájemné spojení obou podvozků je paralelní. Motory s cizí ventilací jsou napájeny přes sériově zapojené omezovací a pojezdové odpory a zrychlovač. Při rozjezdu vozu je plně využit odpor zrychlovače (na rozdíl od tramvají T2 a T3). Napájení řídících obvodů a chlazení motorů prvního podvozku je vyřešeno motorgenerátorem, motory třetího podvozku mají vlastní motorventilátor. Elektrický proud je odebírán z trolejového vedení pantografem na předním článku, u vozů K2YU z prvních sérií pro Sarajevo byl sběrač proudu umístěn na článku zadním.\n\nVyráběny byly verze K2 pro Československo, K2SU pro Sovětský svaz a K2YU pro Jugoslávii, přičemž rozdíly mezi jednotlivými variantami byly malé.\n\nPrvní větší úpravou tramvají K2 byla změna zapojení motorů při snaze uspořit elektrickou energii, která byla realizována u vozů provozovaných v Brně. Při takzvaných „malých modernizacích“ došlo k takové úpravě, že při rozjezdu tramvaje byly obě skupiny motorů spojeny sériově a teprve při dosažení určité rychlosti došlo ke změně zapojení na původní paralelní. Takto upravené tramvaje byly označeny jako K2MM, rekonstrukce probíhaly mezi lety 1984 a 1996 v ústředních dílnách Dopravního podniku města Brna. Na typ K2MM bylo celkem upraveno 67 brněnských vozů K2, kvůli problémům s přepínáním ze sériového na sérioparalelní zapojení ale byly tyto úpravy postupně zrušeny.\n\nModernizace zásadnějšího charakteru tramvají K2 provozovaných v Česku a na Slovensku probíhají postupně od roku 1995, v současné době jsou již spíše upřednostňovány novostavby tramvají na dokladech původních starších vozů.\n\nNovostavby modernizovaných tramvají K2 jsou prováděny od poloviny prvního desetiletí 21. století. Vozy jsou oficiálně vedeny jako rekonstruované, fakticky se ale jedná o novostavby tramvají (v některých případech jsou použity např. původní podvozky), které obdrží doklady od právě vyřazovaného vozu, který je poté sešrotován.\n\nV letech 1966 až 1983 bylo vyrobeno celkem 569 tramvají K2. Jejich největšími provozovateli se staly některé československé dopravní podniky, které vozy typu K2 provozují doposud. Část tramvají byla v 60. letech exportována do Sovětského svazu, kde se ale příliš neuchytily a byly poměrně brzy vyřazeny. Necelá stovka kusů byla dodána i do Sarajeva, kde vozy tohoto typu dosud jezdí.\n\nDva prototypy tramvaje K2 byly vyrobeny v roce 1966 a pro zkušební jízdy v Praze byly označeny čísly 7000 a 7001. Vůz č. 7000 byl na konci roku 1966 předán do Mostu, kde zkoušky pokračovaly i během roku 1967. Na přelomu let 1967 a 1968 byl odprodán do Brna, kde byl s číslem 607 zařazen začátkem roku 1968 do běžného provozu. V roce 1969 byl přeznačen na číslo 1007, vyřazen byl jako první brněnský vůz K2 (vyjma požárů) v roce 1988 a následně byl sešrotován.\n\nDruhá prototypová tramvaj č. 7001 byla po zkouškách v Praze odprodána do Moskvy, kde obdržela č. 151. Zřejmě nedlouho poté byl vůz předán do Novosibirska, kde dostal evidenční číslo 120; vyřazen byl pravděpodobně někdy v 70. či 80. letech 20. století. Podle jiného zdroje byla tramvaj z Československa odprodána přímo do Novosibirska, kde jezdila s číslem 121.\n\nNejvětším provozovatelem tramvají K2 se stal Dopravní podnik města Brna (DPmB). Do moravské metropole bylo prvních šest vozů (č. 601–606) dodáno počátkem roku 1967, jejich pravidelný provoz byl zahájen 19. února téhož roku. Tramvaj č. 605 byla vystavena na Mezinárodním strojírenském veletrhu konaném v září, v provozu se proto objevila až v říjnu 1967. Na začátku roku 1968 byl zakoupen sedmý vůz (č. 607), jednalo se o prototyp, který byl předtím zkoušen v Praze a Mostě. Roku 1969 došlo k přečíslování tramvají, vozy byly nově označeny čísly 1001–1007. Dodávky tramvají K2 do Brna pokračovaly v letech 1969, 1973, 1974, 1975 a 1977 až do evidenčního čísla 1117 (celkem tedy 117 kusů).\n\nNa přelomu let 1975 a 1976 byl vůz č. 1013 zkušebně zapůjčen do Budapešti. Ve druhé polovině 70. let došlo k několika požárům, při nichž byly tramvaje K2 zničeny. Proto DPmB zakoupil od ČKD náhradní vozové skříně, případně i celé nové tramvaje. Jednalo se o vozy č. 1024 (nový z roku 1977), č. 1046 (z roku 1979) a č. 1105 (z roku 1982).\n\nV roce 1983 přibylo do Brna posledních 15 tramvají K2 (č. 1118–1132), tentokrát v provedení K2YU, které byly původně určeny pro Sarajevo. V roce 1984 byl vůz č. 1118 upraven v rámci tzv. „malé modernizace“ na typ K2MM. Do provozu s cestujícími byl vypraven až po rozsáhlých zkouškách na jaře 1986. Následně byly tyto rekonstrukce provedeny i u dalších vozů, příliš se ale neosvědčily a tramvaje byly později uvedeny do původního stavu.\n\nRoku 1995 byly zahájeny skutečné modernizace tramvají K2, které se již blížily hranici životnosti. Nejdříve byl rozběhnut projekt Tatra K2R, který se vlivem několika událostí (nedostatek finančních prostředků, krach ČKD, aj.) transformoval do tramvají Tatra K2R.03, K2R.03-P, K2T a K2P. Hlavním účelem těchto modernizací (kromě celkové opravy vozu) bylo nahrazení nehospodárné elektrické výzbroje. Celkově bylo modernizováno 44 vozů K2, k nimž se v roce 2004 přidaly ještě dvě tříčlánkové tramvaje Tatra K3R-N.\n\nPrvní vyřazenou tramvají K2 (nepočítaje požáry) se stal prototypový vůz č. 1007, vyřazen byl začátkem roku 1988. První vlna vyřazování proběhla po dodávce poslední série tramvají Tatra T3SUCS v roce 1989, během let 1989 a 1990 byla odepsána část nejstarších vozů K2. Další tramvaje byly vyřazeny v roce 1997, po roce 2003 (tramvaj č. 1095 byla v roce 2005 předána do Technického muzea v Brně) a poslední vlna probíhá od roku 2008, kdy jsou vozy K2 nahrazovány částečně nízkopodlažními tramvajemi VarioLF2. Například v roce 2007 bylo dosud ve stavu 39 nerekonstruovaných vozidel K2 s původní elektrickou výzbrojí, přičemž celkový počet provozovaných vozů doplňovalo dalších 44 modernizovaných tramvají K2 (nepočítaje K3R-N). O čtyři roky později klesl počet „ká dvojek“ v původním stavu na 30 a roku 2014 jich provozních bylo pouze 15, z toho převážná většina z poslední série z roku 1983. U vozů, které neprošly zásadní rekonstrukcí, proběhla alespoň částečná modernizace formou instalace elektronických informačních panelů.\n\nVozy č. 1034, 1074 a 1104 byly po vyřazení odprodány firmě Pars nova, která je po modernizaci (č. 1034 a 1074 – typ Satra II, č. 1104 – typ Satra III) dodala do Sarajeva.\n\nDopravní podnik města Olomouce v 90. letech 20. století uvažoval, vzhledem k nutnosti vyřazení nejstarších tramvají T3, o nákupu dvou nebo tří brněnských vozů K2. DPMO nakonec dal přednost nákupu nových nízkopodlažních tramvají Škoda 03T.\n\nDo Ostravy byly první kloubové tramvaje z produkce ČKD dodány již v roce 1965, tehdy šlo o typ Tatra K1. Vozy typu K2 byly do Ostravy dovezeny ve třech dodávkách: tři tramvaje počátkem roku 1967 (č. 802–804), pět vozů v roce 1969 (č. 805–809) a poslední dvě typu K2YU, původně vyrobené pro Sarajevo, v roce 1983 (č. 810 a 811).\n\nNovější vozy zakoupené v letech 1969 a 1983 byly ve druhé polovině 90. let 20. století modernizovány na typ Tatra K2G, se zbylými tramvajemi se počítalo již pouze na dožití a pro zachování historického vozu. Tramvaje č. 802 a 803 ale přesto byly začátkem 21. století modernizovány (typ K2R.P), vůz č. 804 byl v roce 2005 vyřazen a měl být zachován jako historické vozidlo. K tomu ale vzhledem k nedostatku finančních prostředků a nedostatku prostor pro deponování nedošlo a odstrojená tramvaj byla 4. listopadu 2010 odvezena do šrotu.\n\nJako další byla vyřazena tramvaj K2G č. 810, která se v roce 2008 zúčastnila těžké dopravní nehody. Roku 2013 byly odstaveny vozy K2G č. 808 a 809, na jejichž dokladech byly postaveny vozy VarioLF2 č. 1402 a 1403. Tramvaj č. 811 byla vyřazena v roce 2017. V roce 2018 byly postupně vyřazeny vozy K2G ev. č. 805–807, čímž došlo k ukončení provozu typu K2G v Ostravě. Poslední dvě provozní tramvaje K2R.P byly vyřazeny na podzim téhož roku po dodávce dvaceti nových tramvají Stadler Tango NF2. Vůz ev. č. 802 má být převeden do muzejní sbírky DP Ostrava, zatímco K2R.P č. 803 se stala historickým vozidlem místního Kroužku přátel MHD.\n\nJediným slovenským tramvajovým provozem, kam byly dodány kloubové vozy K2, se stala Bratislava. První vůz tohoto typu se zde objevil v roce 1969 (č. 309), pravidelné dodávky ale začaly až v roce 1971 a pokračovaly v letech 1974, 1975 a 1977 (celkem 86 vozů do evidenčního čísla 394). Poslední tramvaj č. 394 (od roku 1983 č. 8133) ale nikdy v provozu s cestujícími nebyla, od dodání byla až do svého vyřazení v roce 2009 využívána výhradně jako cvičný vůz. V roce 1983 byly zakoupeny tři tramvaje K2YU, které byly původně vyrobeny pro Sarajevo a které v Bratislavě obdržely čísla 7085–7087. V témže roce byly totiž ostatní vozy K2 (č. 309–393, vyjma č. 318) přečíslovány na řadu 7001–7084. Tramvaj č. 318 byla totiž v roce 1983 vyřazena kvůli prasklému nosnému kloubu a posloužila jako zdroj náhradních dílů.\n\nMezi lety 1998 a 2009 byly bratislavské vozy K2 modernizovány na typ Tatra K2S (jeden vůz i na typ K2G). Poslední nerekonstruovaný vůz K2 ev. č. 7084 byl vyřazen 1. února 2010, takže v provozu jsou již pouze modernizované typy K2G a K2S.\n\nPrvní vyřazenou „ká dvojkou“ se v Bratislavě stal vůz č. 318 (1983), následovaný v 80. letech dalšími dvěma tramvajemi (nehoda a požár). První vlna vyřazování nastala začátkem 90. let 20. století po dodání tramvají Tatra T6A5, další následovala roku 1997 (opět dodávka T6A5) a v roce 2009 (novostavby tramvají K2S).\n\nVůz č. 7009 byl po vyřazení v roce 1993 zařazen mezi historická vozidla pod svým původním číslem 317. Po svém vyřazení v roce 2009 zůstaly zachovány v posledním provozním stavu i tramvaj č. 7086 a školní vůz č. 8133. Tramvaje č. 7034 a 7038 byly po vyřazení opraveny v ČKD a v roce 1996 darovány do Sarajeva.\n\nDo Sarajeva, hlavního města Bosny a Hercegoviny, dodalo ČKD mezi lety 1973 a 1983 celkem 90 tramvají K2YU, označeny byly čísly 201–290. Od československých vozů K2 se odlišovaly především pantografem, který byl u starších dodávek umístěn na zadním článku. Pro Sarajevo byla také původně určena dvacítka vozů K2YU, kterou v roce 1983 odkoupily české a slovenské dopravní podniky (15 ks do Brna, 2 ks do Ostravy, 3 ks do Bratislavy).\n\nV rámci poválečné pomoci darovalo v roce 1996 ČKD místnímu dopravnímu podniku dvě opravené ojeté bratislavské tramvaje K2, které v Sarajevu obdržely čísla 291 a 292. ČKD ve spolupráci s Pars nova odkoupilo i vyřazený brněnský vůz K2 a modernizovalo jej na prototyp typu Satra II (1998). V roce 2004 vznikly prototypy Satry II a Satry III s odlišnou elektrickou výzbrojí (oba vozy byly rovněž odkoupeny z Brna), sériové modernizace jsou již prováděny na původních sarajevských vozech K2YU, jejichž počet tak pomalu ubývá.\n\nTramvaje K2 nebyly, na rozdíl od vozů Tatra T3, v Sovětském svazu příliš úspěšné. Většina exportovaných vozů byla po přibližně 10 letech provozu zrušena. Ačkoliv kapacitně kloubové vozidlo vyhovovalo, problémy byly s nehnaným středním podvozkem či konstrukcí kloubu.\n\nNejvětším provozovatelem vozů K2SU v SSSR byl moskevský dopravní podnik, který zakoupil v letech 1967 až 1970 (zřejmě) 60 vozů (č. 151–211, kromě č. 156) včetně prototypu (č. 151), který ale byl brzy odprodán do Novosibirska. První tramvaj K2SU byla do Moskvy dodána v lednu 1967 a v provozu se objevila 30. ledna téhož roku. V roce 1970 se konala jízdní zkouška soupravy tvořené dvěma spřaženými vozy K2SU, k jejímu nasazení do pravidelného provozu ale nedošlo. V roce 1976 jezdilo v Moskvě 49 tramvají K2SU, poslední vozy byly vyřazeny v roce 1981.\n\nDalšími sovětskými provozy s tramvajemi K2SU byly Ufa, Novosibirsk, Rostov na Donu (všech pět vozů dodaných v roce 1968 vyřazeno o 10 let později), Samara (30 tramvají v letech 1967–1969, vyřazeny po vypršení záruční doby v roce 1979), Jekatěrinburg (1967–1969 20 vozů, poslední vyřazeny 1980, jeden je zachován jako historický) a Tula (19 kusů v letech 1969 a 1970; jeden vůz zrušen po požáru v roce 1971, dalších šest vyřazeno roku 1976, zbytek do roku 1978).\n\nNejúspěšnějším provozem se stal ukrajinský Charkov, kam bylo dodáno 40 vozů v letech 1968 a 1969. První tramvaje K2SU se v Charkově objevily v prosinci 1968, jejich pravidelný provoz byl zahájen 1. února 1969. Další dorazily do konce téhož roku, všechny vozy tohoto typu nesly čísla 1901–1940. Ve druhé polovině 70. let byly zakoupeny vyřazené vozy K2SU, čtyři z Tuly a pět z Moskvy, které posloužily jako zdroj náhradních dílů. Díky nim a díky dílnám charkovského dopravního podniku zde vozy K2SU jezdily bez větších problémů až do roku 1991, kdy byly vyřazeny poslední. Osudnými se jim staly dodávky tramvají Tatra T6B5.\n\n"}
{"id": "52221", "url": "https://cs.wikipedia.org/wiki?curid=52221", "title": "Registrované partnerství", "text": "Registrované partnerství\n\nRegistrované partnerství je úředně nebo jinak zaznamenané partnerství. Od 90. let 20. století se sousloví v češtině užívá jako ustálený termín pro označení úředně uzavřeného svazku dvou spolužijících osob podobného manželství, s účinností od roku 2006 je takto oficiálně nazván veřejnoprávně institucionalizovaný svazek dvojic stejného pohlaví podle českého práva, které tento institut klade na roveň obdobným institutům v dalších zemích. Při schvalování byl tento zákon všeobecně považován za krok vyhovující potřebám homosexuálně orientovaných osob a označován předkladateli též jako krok k jejich zrovnoprávnění, odpůrci zákona naopak za ohrožení konzervativních hodnot, zejména tradiční rodiny.\n\nPoužité slovo partner se do češtiny dostalo přes francouzštinu a angličtinu a jeho kořen pochází z latinského slova \"pars\" (část); slovo partner znamená v obecném významu účastník, společník, podílník.\n\nObdobné právní instituty existují i v řadě dalších zemí; přestože se názvy a právní úpravy v jednotlivých zemích liší, uzavření takového svazku v jednom státě je zpravidla právní překážkou pro uzavření obdobného svazku nejen v tomtéž, ale i v jiném státě, stejně jako pro uzavření manželství. V některých zemích (Belgie, Nizozemí, Španělsko, Švédsko, Norsko, Portugalsko) je právní institut svazku osob téhož pohlaví totožný s institutem manželství, ve Francii mají právo uzavřít registrované partnerství (nazývané občanský pakt solidarity) i dvojice osob opačného pohlaví, v letech 2000–2003 platila podobná úprava i v Belgii a snahy o rovnoprávnost heterosexuálních svazků s homosexuálními se objevují i v dalších zemích. Ve Francii bylo v roce 2009 95 procent ze všech párů, které nově uzavřely občanský pakt solidarity, heterosexuálních. Jako historickou analogii tohoto moderního institutu zmínil John Boswell speciální obřad, který ve středověku existoval ve východních církvích pro citově sblížené dvojice, nazývaný adelfopoiésis či bratotvorenije (do češtiny překládaný jako „svátost sbratření“), se silným důrazem na duchovní stránku vztahu („tito dva služebníci Tvoji zamilovali si jeden druhého láskou duchovní“).\n\nZavedením institutu registrovaného partnerství není dotčeno právo uzavírat libovolná neregistrovaná partnerství či žít ve zvolené formě soužití (konkubinát, společná domácnost, vzájemná či jednostranná péče, postavení druha či družky atd.). Úřední registrace svazku je spojena s přijetím speciálního zákonem určeného okruhu povinností, omezení, práv či výhod, činí soužití průkaznějším a je považována i za známku toho, že stát uznává význam a hodnotu takového svazku. Institut má některé rysy obdobné manželství, ovšem obvykle s nižším rozsahem práv a povinností. Registrované partnerství odvozuje své poslání především z funkce rodiny a vztahu mezi manželi, zejména z hlediska vzájemné péče a domácího soužití, zatímco s obchodními, zájmovými, náboženskými, politickými či přátelskými formami vztahů a soužití obvykle nebývá institut spojován. Ve francouzském modelu je však hojně využíváno jako nižší, méně závazná obdoba manželství a bývá zmiňováno i využití pro soužití a vzájemnou péči osob bez sexuálního vztahu.\n\nV Česku byl zákon o registrovaném partnerství v parlamentu navrhován v různých podobách už od 90. let 20. století. V roce 1998 poslanecká sněmovna zamítla v prvním čtení první ucelený poslanecký návrh zákona o registrovaném partnerství osob téhož pohlaví, který v roce 1997 společně podali Zuzka Rujbrová (KSČM), Jana Gavlasová (ČSSD) a Jaroslav Zvěřina (ODS). Návrh zákona obsahoval paušální odkaz na zákon o rodině a oproti manželství vyjímal jen společnou výchovu dětí a adopci. Jedním z hlavních oponentů zákona byl Marek Benda (ODS), kterému vadilo zejména přiznání daňových výhod, které dle něj souvisejí s výchovnou funkcí rodiny a byly by zneužitelné. Benda se rovněž obával, že do pěti let by byl ze zákona vypuštěn zákaz adopcí.\n\nV roce 1999 sněmovna zamítla další poslanecký návrh zákona o partnerském soužití osob téhož pohlaví. Návrh podali Jan Zahradil (ODS), Monika Horáková (US), Jitka Kupčová (ČSSD) a Zuzka Rujbrová (KSČM). V parlamentní diskusi vynikly z oponentních argumentů zejména názory poslanců za KDU-ČSL Jiřího Karase, který takový institut považoval za demotivující pro ty, kdo by chtěli svou homosexualitu léčit, a Pavla Tollnera, který hovořil o „nepřijatelné apotéze jednání homosexuálního, bisexuálního a jiných zvráceností“, které, jak uvedl, chtěl původně nazvat prasečinkami. Za tento výrok byl kritizován. Sněmovna pak schválila návrh předsedy KDU-ČSL Cyrila Svobody na zamítnutí návrhu.\n\nV roce 2001 vláda Miloše Zemana předložila parlamentu vlastní návrh zákona o partnerském soužití osob stejného pohlaví, vypracovaný z pověření vlády ministrem spravedlnosti Jaroslavem Burešem, avšak poslanecká sněmovna jej vrátila vládě k dopracování, k čemuž pak už kvůli parlamentním volbám nedošlo. Hlavními argumenty odpůrců zákona byla obava z oslabení postavení tradiční rodiny a možnost výchovy dětí v homosexuálních svazcích. Nový návrh zákona o registrovaném partnerství upravila až v roce 2004 vláda Vladimíra Špidly, ale k projednání do parlamentu jej nepředložila. Gay a lesbické organizace kritizovaly, že k přípravě této verze nebyly přizvány. Mírně upravenou verzi vládního návrhu, připravenou ve spolupráci se zástupci Gay a lesbické ligy, předložila 20. dubna 2004 skupina 9 poslanců (Jitka Kupčová (ČSSD), Taťána Fischerová (US‑DEU), Kateřina Konečná (KSČM), Jan Zahradil (ODS), Jaroslav Zvěřina (ODS), Zdeněk Jičínský (ČSSD), Vladimír Koníček (KSČM), Pavel Svoboda (US‑DEU) a Vlastimil Ostrý (US‑DEU), ten však byl v únoru 2005 sněmovnou zamítnut.\n\nAž další poslanecký návrh z dubna 2005 byl schválen poslaneckou sněmovnou 16. prosince 2005 a pak senátem 26. ledna 2006. Prezident republiky Václav Klaus však zákon vetoval. Veto bylo nakonec přehlasováno poslaneckou sněmovnou dne 15. března 2006.\n\nInstitut registrovaného partnerství tak v ČR platí od 1. července 2006, kdy nabyl účinnosti zákon č. 115/2006 Sb., o registrovaném partnerství a o změně některých souvisejících zákonů. V roce 2008 byl zákon novelizován, šlo spíše o právně-technickou změnu a v rozsahu práv a povinností z partnerství plynoucích nedošlo k zásadním změnám.\n\nPodle českého práva trvající registrované partnerství bránilo až do roku 2016 tomu, aby se některý z partnerů stal osvojitelem dítěte. Rada vlády pro lidská práva shledala takové ustanovení za diskriminační a vyzvala ministra pro lidská práva, aby předložil vládě návrh na nápravu tohoto stavu, který je dle právní analýzy Jana Wintra v rozporu s Evropskou úmluvou o ochraně lidských práv a základních svobod i s ústavním pořádkem České republiky. V roce 2015 se tato právní překážka stala na návrh Městského soudu v Praze předmětem přezkumu Ústavního soudu, který v červnu 2016 zrušil ustanovení § 13 odst. 2 zákona o registrovaném partnerství, jenž osvojení bránilo, neboť jej shledal rozporným s právem na lidskou důstojnost, s právem na soukromý život a se zákazem diskriminace. Nově tak osoba žijící v registrovaném partnerství adoptovat dítě může, občanský zákoník ale i nadále vylučuje společnou adopci (\"joint adoption\"). Také pokud by si jeden z partnerů osvojil dítě druhého partnera, z matriky bude vypuštěn zápis o původním rodiči.\n\nDo konce roku 2010, za 4,5 roku platnosti zákona se v Česku registrovalo 1111 párů, z toho více než 2/3 mužských. 26 partnerství bylo uzavřeno v zahraničí. 66 svazků bylo právně ukončeno.\n\nNěkteří politici a odborníci prosazovali místo speciálního institutu pro dvojice osob stejného pohlaví, výkladem asociovaného s homosexuální orientací, šířeji pojatý institut, který by nebyl vázaný na pohlaví partnerů. V roce 2011 se pro podobné řešení vyslovili například David Elischer z pražské právnické fakulty, ředitelka České demografické společnosti Jitka Rychtaříková, dlouhodobě ho podporuje Petr Nečas, vstřícně se k němu staví i ministr Jaromír Drábek nebo místopředsedkyně VV Dagmar Navrátilová a Vladimír Špidla. Proti se vyjádřili třeba ministr Jiří Pospíšil či tvůrce návrhu nového občanského zákoníku Karel Eliáš.\n\nRegistrované partnerství v Česku mohou uzavřít dvě dospělé osoby stejného pohlaví (dvě ženy nebo dva muži), z nichž aspoň jedna má české státní občanství. Uzavírá se před pověřeným matričním úřadem (vždy jen jeden v kraji, partnerství osob bez trvalého pobytu v Česku registruje Úřad městské části Brno-střed). Partneři před úřadem činí prohlášení, které může, ale nemusí proběhnout veřejným a slavnostním způsobem. Úřad pak provede zápis do knihy registrovaného partnerství a vydá doklad o registrovaném partnerství. Tento stav se partnerům zapisuje i do občanského průkazu. Uzavření partnerství brání trvající manželství nebo registrované partnerství některého z partnerů.\n\nPartnerství zaniká úmrtím, prohlášením za mrtvého, změnou pohlaví nebo rozhodnutím soudu o jeho zrušení, a to po vzájemné dohodě nebo i jen na žádost jednoho z partnerů, pokud ten prokáže, že partnerský vztah již fakticky netrvá.\n\nRegistrované partnerství zakládá partnerům řadu práv i povinností a promítá se do mnoha oblastí života. Jde zejména o:\n\n\nAmerická psychologická asociace zaujímá stanovisko, že děti stejnopohlavních párů mají užitek z výchovy u dvou „rodičů“ v rámci legálně uznávaného svazku podporovaného společenskými institucemi, a že státní politika znemožňující stejnopohlavním párům uzavřít manželství se zdá být založena výhradně na sexuální orientaci, což bývá vnímáno jako důsledek stigmatu historicky spjatého s homosexualitou a strukturální manifestace tohoto stigmatu.\n\nEvropský soud pro lidská práva v roce 2010 konstatoval, že registrované partnerství není univerzálním lidským právem a smluvní státy Úmluvy o ochraně lidských práv a základních svobod nemají povinnost jej umožňovat uzavřít. Zavedení či nezavedení registrovaného je věcí svobodného uvážení konkrétních států. Vzhledem k poměru hlasů soudců 4:3 a významu tématu lze očekávat, že věc bude řešit velký senát ESLP.\n\nRegistrované partnerství je uzákoněno v následujících zemích:\n\n\nRakouský právník Helmut Graupner zastupoval v roce 2010 klienty, kteří se domáhali práva na registrované partnerství osob různého pohlaví, ale zastupoval též stejnophlavní páry, které se domáhaly práva na manželství. Rakouský Ústavní soud v roce 2003 manželství homosexuálů zamítl s tím, že posláním manželství je reprodukce, proti čemuž Graupner namítá, že manželství uzavírají i páry zcela neplodné a řada manželství zůstává do smrti bezdětná.\n\nRegistrované partnerství nebo obdobný institut vymezující práva a povinnosti pro soužití stejnopohlavních párů je uzákoněn v těchto mimoevropských zemích:\n\n\n\n"}
{"id": "52222", "url": "https://cs.wikipedia.org/wiki?curid=52222", "title": "Kjóto", "text": "Kjóto\n\nKjóto (: 京都市; \"Kjóto-ši\") je město v Japonsku s populací více než 1,5 milionu. Kjóto bylo dříve hlavním městem celého Japonska, dnes je hlavním městem prefektury Kjóto a současně je významnou částí souměstí Ósaka-Kóbe-Kjóto. Kjóto je známo také jako \"tisícileté hlavní město\".\nPůvodně dostalo toto město jméno Heiankjó. Známo bylo v průběhu času i pod jmény Mijako (metropole), Saikjó (západní sídlo) a konečně od roku 1868 je toto toto významné kulturní, náboženské a správní centrum známo pod názvem Kjóto.\n\nRok 794 se považuje za nejvýznamnější datum v japonské historii. V tomto roce založili obyvatelé ostrova Honšú s pomocí korejských přistěhovalců nové hlavní město a sídlo nového císaře Kammu (781-806). Nové císařské město bylo vystavěno podle čínského vzoru ve tvaru pravoúhelníků o délce 5 km a šířce 4,5 km. Na absolutní symetrii se dbalo také při stavbě nejrůznějších čtvrtí. Všechny ulice a kanály za hradbami města tvořily pravý úhel. Strohé rozvržení města však bylo rychle obměňováno bohatostí tvarů a barev staré japonské architektury, která se zde rozvíjela stovky let a učinila z města jednu z největších japonských pamětihodností.\n\nBěhem 2. světové války se Kjóto ocitlo na seznamu měst, na která chtěli USA svrhnout atomovou bombu. Z tohoto seznamu bylo nakonec vyškrtnuto kvůli svému kulturnímu významu. Kjóto je i díky tomu jediné velké japonské město, kde je větší množství předválečných budov, jako jsou například mačija (tradiční městské domy).\n\nKjóto se 1. září 1956 stalo „městem z titulu vládního nařízení“ (tzn., že je de facto postaveno na úroveň prefektury).\n\nV roce 1997 se v Kjótu konala konference, která vyústila v přijetí dohody o snižování emisí skleníkových plynů. Na počest místa konání byla dohoda nazvána Kjótský protokol.\n\nKjóto leží uprostřed západní části ostrova Honšú. Město je ze všech stran obklopeno horami, což způsobuje, že letní noci v Kjótu jsou proslulé svým bezvětřím a dusnem.\n\nRozvržení města bylo založeno na síťovém vzoru, který respektoval tradiční čínskou geomantii. Dnes se obchodní centrum nachází v jižní a střední části města; severní část je méně obydlená a uchovává si tak více uvolněnou atmosféru.\n\nKjóto má 11 čtvrtí (\"ku\"):\n\n\nV roce 2003 byl odhadová počet obyvatel města na 1 466 163 a hustota osídlení 2 402,68 obyvatel na km². Celková rozloha města je 610,22 km².\n\nKjóto je považováno za kulturní centrum Japonska. Během 2. světové války byla japonská města těžce poničena spojeneckým bombardováním, pouze Kjóto a jeho 1600 buddhistických chrámů, 400 šintoistických svatyní, paláce, zahrady a architektura bylo ušetřeno. Díky tomu je dnes Kjóto jedním z nejlépe uchovaných měst v Japonsku. V Kjótu se nacházejí některé z nejznámějších chrámů, svatyň, paláců a zahrad v Japonsku, včetně:\n\n\nMezi další významné lokality patří Arašijama a její malebné jezero, gejša okrsky Gion a Pontočó, Stezka mudrců a vodní kanály podél některých starých ulic.\n\nOd roku 1994 jsou některé památky v Kjótu a jeho okolí zapsány na Seznam světového dědictví UNESCO pod názvem „Památky na starobylé Kjóto“. Mezi tyto památky patří Svatyně Kamo (Kami a Šimo), chrámy Tódži (Kjó-ó-gokoku-dži), Kijomizu-dera, Daigodži, Ninnadži, Saihódži (Kokedera), Tenrjúdži, Rokuondži (Kinkakudži), Džišódži (Ginkakudži), Rjóandži, Hongandži, Kózandži a Hrad Nidžó. Na seznamu je i několik památek za hranicemi města.\n\nKjóto je v Japonsku známé svou pestrou etnickou kuchyní.\n\nObyvatelé Kjóta mluví dialektem japonštiny zvaným \"Kjóto-ben\", ten je variantou Kansaiského dialektu používaného v západním Japonsku.\n\nTurismus je důležitou součástí ekonomiky města. Díky velkému množství památek je město navštěvováno skupinami školáků z celého Japonska a také většinou zahraničních turistů, kteří přijedou do Japonska.\n\nPrůmysl je založen ponejvíce na malých továrnách a dílnách, z nichž většina produkuje tradiční japonské výrobky. Obzvláště známá je výroba Kjótských kimon - město stále zůstává hlavním centrem jejich výroby. V posledních letech ale odbyt tradičních výrobků stagnuje, což se projevuje na problémech, do kterých se místní firmy dostávají.\nDůležité místo v Kjótu zaujímá elektronický průmysl: ve městě mají ústředí společnosti Nintendo, OMRON Corporation, Kyocera (\"Kyo\"to \"Cera\"mic) Corporation a Murata Manufacturing. Oděvní gigant \"Wacoal Corporation\" také působí v Kjótu. Ovšem růst high-tech průmyslu nedokázal vyrovnat pokles průmyslu tradičního, a tak celkový Kjótský produkt relativně poklesl ve vztahu k produktu ostatních japonských měst.\n\nKjóto je známé jako jedno z akademických center Japonska, sídlí v něm 37 institucí vyššího vzdělávání. Tři největší a nejznámější místní univerzity jsou Univerzita Dóšiša, Kjótská univerzita a Univerzita Ricumeikan. Kjótská univerzita je považována za jednu z nejlepších v Japonsku (vychovala několik držitelů Nobelovy ceny, např. Jukawu Hidekiho).\n\nKjóto má také unikátní síť vyššího vzdělávání zvanou \"Společenství univerzit v Kjótu\", kterou tvoří tři národní, pět veřejných a 41 soukromých univerzit, čtyři další organizace a samo město.\n\nMezinárodní letiště Kansai je od Kjóta vzdáleno 72 minut cesty vlakem (Haruka Express). Mnoho zahraničních návštěvníků přijíždí do Kjóta šinkansenem z Tokia, což trvá jen něco málo přes dvě hodiny. Levnější je využít autobus. Levnými cestují téměř výhradně Japonci, za dvojnásobnou cenu je možno využít extrémně luxusní spací autobus s polovičním počtem míst, využívají ho téměř výhradně turisté. Z města rovněž vedou běžné železniční spoje do dalších měst v regionu Kansai.\n\nMěstská doprava je tvořena systémem metra a autobusových linek. Většina turisticky zajímavých míst je od sebe značně vzdálena a autobus je nejvýhodnějším způsobem dopravy mezi nimi.\n\nVzhledem k tomu, že Kjóto leží v celkem rovinatém terénu, je pronájem kola jednou z praktických možností cestování po městě.\n\nAutobusová jízdenka stojí 220 jenů (za jednu jízdu), celodenní jízdenka pak 600 jenů (bez omezení počtu jízd).\n\nV centru Kjóta se ulice protínají v pravých úhlech. Mnoho hlavních ulic vedoucích od východu na západ má ve svém názvu číslovky, např. Nidžo a Sandžo (\"ni\" znamená \"dvě\" a \"san\" znamená \"tři\"). Kjótské nádraží leží na Hačidžo (\"hači\" znamená \"osm\"). Hlavní severo-jižní ulice mají názvy jako Karasuma nebo Horikawa. Metro má dvě linky - severo-jižní \"linku Karasuma\" a východo-západní \"linku Tozai\".\n\n\nFotbalový klub \"Kjóto Purple Sanga\" hraje v druhé japonské lize J. League's Division 2 neboli J2. Kjóto nikdy nemělo vlastní klub v profesionální baseballové lize, a tak nedaleký klub Hanšin Tigers hraje několikrát do roka na místním stadionu utkání na „neutrální půdě“.\n\n\n\n"}
{"id": "52224", "url": "https://cs.wikipedia.org/wiki?curid=52224", "title": "Teorie grup", "text": "Teorie grup\n\nTeorie grup je matematická disciplína zabývající se studiem grup. Jde o podobor algebry. Má mnoho aplikací v celé matematice i v dalších oborech – fyzice, informatice či chemii.\n\nPočátky teorie grup sahají do posledních let 18. a počátku 19. století, kdy se začala vyvíjet jako důsledek rozvoje teorie algebraických rovnic, teorie čísel a geometrie. Prvními matematiky, kteří se zabývali touto oblastí byli Leonhard Euler, Joseph Louis Lagrange, Carl Friedrich Gauss, Niels Henrik Abel a Évariste Galois.\n\nModerní definici grupy podal roku 1882 Walther von Dyck.\n\nGrupa je základním pojmem teorie grup. Je definována jako množina formula_1 spolu s binární operací formula_2 splňující tři grupové axiomy:\n\n\n"}
{"id": "52234", "url": "https://cs.wikipedia.org/wiki?curid=52234", "title": "Plemena koček", "text": "Plemena koček\n\nStejně jako u všech ostatních domácích zvířat, i u kočky domácí se setkáváme s velkým množstvím vyšlechtěných plemen.\n\nFIFe rozděluje plemena koček do 4 skupin: \n\n\n\n\n\n\nKromě toho existuje mnoho dalších plemen, které FIFe neuznává:\n\nA další. Nová plemena koček a nové barevné variety vznikají každý den, každým rokem se také rozšiřují řady uznaných plemen.\n\nUvádí se, že v České republice jsou nejvíce chovaným plemenem mainská mávalí, britská kočka a ragdollové.\n"}
{"id": "52235", "url": "https://cs.wikipedia.org/wiki?curid=52235", "title": "Čtyřkoalice", "text": "Čtyřkoalice\n\nČtyřkoalice byla koalicí původně čtyř pravostředových stran, působící v české politice od roku 1998 do roku 2002.\n\nČtyřkoalici vytvořily 1. září 1998 KDU-ČSL, Unie svobody, Demokratická unie a Občanská demokratická aliance za účelem společného postupu proti ODS a ČSSD v nadcházejících senátních a komunálních volbách v Praze. Celkem bylo do horní parlamentní komory v těchto volbách zvoleno 13 senátorů nominovaných Čtyřkoalicí. V září 1999 uzavřely strany podílející se na Čtyřkoalici \"Svatováclavskou smlouvu\", jejímž obsahem bylo: společný postup před sněmovními volbami a následně i po nich, neuzavření dohody o spolupráci s jinou stranou na parlamentní úrovni a zřízení Rady Čtyřkoalice tvořené předsedy a místopředsedy jednotlivých smluvních stran. O rok později došlo k prohloubení spolupráce uzavření čtyřkoaliční Svatováclavské smlouvy, na jejímž základě byla zřízena osmičlenná Politická rada Čtyřkoalice coby nejvyšší orgán tohoto uskupení (po 3 členech měly KDU-ČSL, US, po 1 ODA a DEU). \n\nJedním z jejích významných úspěchů byly senátní volby v roce 2000, v nichž získala 17 z 27 obsazovaných křesel a připravila ODS a ČSSD o většinu v Senátu. \n\nNa konci roku 2001 se počet členů redukoval na tři, když se Unie svobody a DEU spojily v US-DEU. V následujícím roce KDU-ČSL odmítla kandidovat v nadcházejících parlamentních volbách s ODA kvůli jejím problémům s financováním. Pouze KDU-ČSL a US-DEU pak šly do voleb společně pod značkou Koalice.\n\n"}
{"id": "52250", "url": "https://cs.wikipedia.org/wiki?curid=52250", "title": "Otesánek (film)", "text": "Otesánek (film)\n\nOtesánek je český film, který podle stejnojmenné pohádky natočil v roce 2000 Jan Švankmajer jako surrealistický horor. Film obdržel tři České lvy v kategoriích nejlepší film, výtvarné řešení a plakát.\n\nPříběh vypráví o bezdětných manželech, kteří si pořídí dřevěnou (otesanou) náhradu za dítě. Dřevěná imitace obživne a začne jíst. Postupně sní všechny potraviny, rodiče začnou vyvářet obrovské množství jídla, poté mu servírují i pošťáka a sousedy. Otesánka uklidí do sklepa, kde požírá další lidi. Nakonec se za Otesánkem do sklepa vydává babka s motykou.\nKe svému filmu i k pohádce samé Švankmajer podal výklad, že Otesánek představuje \"„určitou část, iracionální část našeho života, kterou jsme svými smysly vyvolali v život, ale zároveň organizací našeho života (civilizací) vypudili na okraj společnosti, a kterou se marně snažíme nějak racionálně zpacifikovat. A tak je Otesánek stále s námi a požírá nás. Možná je to trest za zpackanou civilizaci.\"\"\n\n\n\n"}
{"id": "52252", "url": "https://cs.wikipedia.org/wiki?curid=52252", "title": "Srí Lanka", "text": "Srí Lanka\n\nSrí Lanka nebo Šrí Lanka, (úředním názvem Srílanská demokratická socialistická republika nebo Šrílanská demokratická socialistická republika) je ostrovní stát v jihovýchodní Asii, nacházející se v blízkosti poloostrova Přední Indie na ostrově Cejlon, což byl také do roku 1972 oficiální název státu. Od Indie je ostrov oddělen Palkovou úžinou, přes niž se táhne řetěz korálových útesů zvaný Adamův most; na východě se nachází Bengálský záliv, na jihu Indický oceán. Největším městem je Kolombo (též Colombo). Hlavním městem je Šrí Džajavardanapura Kotte (Sri Jayawardenapura nebo také jen Kotte), které je předměstím Kolomba. Mezi další významná města patří Dehivala, Moratuva, Kandy, Jápané a Trinkunámalé.\n\nV dávných dobách byl ostrov znám pod různými jmény. Starořečtí zeměpisci mu říkali \"Taprobané,\" Arabové ho označovali jako \"Serendib.\" Portugalci, kteří sem připluli v roce 1505, ho zanesli na mapu jako \"Ceilão,\" z čehož vzniklo pozdější anglické \"Ceylon\" a české \"Cejlon.\"\n\nPůvod slova Cejlon se odvozuje ze sanskrtského \"Sinhala\" (i hlavní etnická skupina srílanských obyvatel se dodnes nazývá Sinhálci): \"sinha\" znamená v sanskrtu „lev“, celý název lze interpretovat jako „lví krev“. Protože lvi na Srí Lance nikdy nežili, obvykle se předpokládá, že jde o odkaz na lvího muže, hrdinu, podle pověsti dědečka prvního krále Vidžáji. Římský dějepisec Ammianus Marcellinus ve 4. století mluvil o obyvatelích ostrova jako o \"Serandives.\" Předpokládá se, že \"-dives\" pochází z indického \"dwīpa\", „ostrov“, dohromady tedy „ostrov Seranů“, přičemž Serané snad mají být Sinhálci. Obdobnou etymologii má název \"Sielen Diva\", zaznamenaný řeckým mořeplavcem Kosmasem Indikopleustem v 6. století. \"Sielen\" je bezprostředním předchůdcem portugalského \"Ceilão.\"\n\nCejlon byl oficiálním názvem ostrova i země do roku 1972, kdy byl stát přejmenován na „Svobodná, suverénní a nezávislá republika Srí Lanka“, v roce 1978 byl název změněn na „Demokratická socialistická republika Srí Lanka“. Tento název se odvozuje ze sanskrtského slova \"laṃkā,\" znamenajícího „zářivá země“; takto byl ostrov popisován ve starých indických eposech Mahábhárata a Rámájana. Do češtiny se původně, zřejmě pod vlivem angličtiny, přepisoval jako \"Srí Lanka\". Skutečná výslovnost sinhálského ශ්‍රී ලංකා \"śrī laṃkā\", je někde mezi \"s\" a \"š.\" V tamilštině zní název இலங்கை \"ilaṅkai\", . Sinhálský název ostrova (nikoli státu) je ලංකාව \"laṃkāva\", .\n\nSrí Lanka leží na ostrově Cejlon v Indickém oceánu mezi Lakadivským mořem a Bengálským zálivem. Ostrov byl původně spojen s Indickým subkontinentem, od nějž se někdy mezi lety 6000 a 3500 př. n. l. oddělil. Dnes je mezi Srí Lankou a Indií 64 km široký Palkův průliv a pozůstatky spojení s kontinentem připomíná řetěz korálových mělčin, zvaný Adamův most. Ostrov ve tvaru kapky je ze severu k jihu dlouhý 445 km, ze západu na východ 225 km a je 25. největším ostrovem světa. Nejvyšší hora Pidurutalagala s výškou 2 524 m n. m. leží v jižní části ostrova. S rozlohou 65 610 km² by Srí Lanka zabírala 83,2 % rozlohy České republiky a je tak podobně rozlehlá jako Litva. Pobřeží je dlouhé 1 340 km. Desítky menších ostrovů kolem pobřeží mají celkovou rozlohu 342 km².\n\nVýrazné klimatické rozdíly jsou dány rozsáhlými nížinami na pobřeží, které se zvedají ve vnitrozemí do 2524 metrů vysokého pohoří. V nejvlhčích oblastech (přes 3000 mm srážek) se daří svěžím deštným pralesům, zatímco v sušších severních částech země rostou odolnější monzunové lesy s cennými dřevinami jako je ebenové nebo tzv. atlasové dřevo, velké plochy lesů však již byly vykáceny. Také původně velká stáda slonů nyní čítají jen několik set kusů. Přírodními zdroji jsou: diamanty, drahokamy, grafit, písky s obsahem rud. Nejdelší řekou je Maháveli. Země je ohrožována tropickými cyklónami a tornády.\n\nV roce 1505 k ostrovu poprvé dopluli Portugalci, v 17. století je na ostrově vystřídali Nizozemci. Celý ostrov však plně ovládli teprve Britové na přelomu 18. a 19. století. V roce 1802 se pobřežní části ostrova staly britskou korunní kolonií Cejlonem, k níž bylo roku 1818 připojeno poslední sinhálské království Kandy, rozkládající se ve vnitrozemí ostrova, které však bylo pod kontrolou Britů již od roku 1815. Britové ekonomicky i při správě ostrova velmi výrazně využívali Tamily, a to nejen místní obyvatele, ale také z Indie nově přivezené příslušníky tamního tamilského etnika.\n\nPo získání nezávislosti v roce 1948 se do popředí dostala „tamilská otázka“, resp. rozpory mezi většinovými Sinhálci a menšinovými Tamily, kteří byli zbaveni cejlonského občanství a měli být vystěhováni do Indie. Diskriminace Tamilů vedla k vytvoření \"We Tamils Movement\" (WTM, ). K prvním krvavým střetům, které si vyžádaly lidské oběti, došlo na začátku roku 1958 za vlády premiéra Solomona Bandáranájakeho. V 70. letech se části tamilského hnutí radikalizovaly v rámci zastřešující organizace Tygři osvobození tamilského Ílamu (LTTE). V roce 1983 konflikt mezi sinhálskou buddhistickou většinou a tamilskou hinduistickou menšinou přerostl v občanskou válku, která s různou intenzitou trvala přes 26 let. LTTE byli po tvrdých bojích definitivně poražení srílanskou armádou 17. května 2009. Nicméně vztah mezi většinovými Sinhálci a menšinovými Tamily zůstal stále napjatý.\n\nV prosinci roku 2004 zasáhla ostrov tsunami způsobená zemětřesením v Indickém oceánu. Spolu s poslední etapou občanské války se ocitlo mnoho lidí v tísnivé životní situaci, na kterou zareagovala i Česká republika. Mezi občany ČR bylo vybráno přes 360 milionů korun, na místě zasahovaly humanitární organizace Člověk v tísni, ADRA či Lékaři bez hranic. Na tuto pomoc navázaly další rozvojové aktivity, díky kterým získala ČR dle ministerstva zahraničních věcí v oblasti velmi dobré jméno.\n\nSrí Lanka je demokratickou socialistickou republikou v rámci Commonwealthu. Podle ústavy z 16. srpna 1978 je hlavou státu prezident, který stojí rovněž v čele vlády a je vrchním velitelem ozbrojených sil. Prezident je volen ve všeobecných volbách na maximálně 2 šestiletá funkční období. Z členů parlamentu pak vybírá premiéra a po konzultaci s ním jmenuje členy kabinetu. Premiér zastupuje prezidenta ve funkci v případě, že tento nemůže vykonávat úřad. Zákonodárná moc je v rukou jednokomorového parlamentu, do nějž je voleno 225 poslanců na šestileté volební období.\n\nOficiálním hlavním městem je Šrí Džajavardanapura Kotte, do kterého bylo již v rámci decentralizace přeneseno sídlo parlamentu. Většina státních institucí však dosud sídlí v Kolombu, ze kterého budou postupně v budoucnu přenesena. Ve skutečnosti je Kotte jedním z předměstí Kolomba a většinou není považováno za zvláštní město.\nVelmi důležité město je Kandy (někdy též Kendy), bývalé sídlo Sinhálských králů ležící v centrální vrchovině. Sjíždějí se tam buddhisté z celého světa, protože v Chrámu Zlatého zubu je podle legendy uložen zub Buddhy Gautamy. Oblíbené je též přístavní město Galle (Gálla), nejdůležitější pro holandské kolonizátory a téměř 2000 m n. m. ležící Nuwara Eliya, sídlo boháčů a centrum pěstování čaje a obchodu s ním.\n\nÚzemí Srí Lanky se dělí na 9 provincií (sinhálsky පළාත, \"paḷāta\"; tamilsky மாகாணம், \"mākāṇam\").\n\nNejvětší skupinu obyvatel tvoří Sinhálci (zhruba 73,8 %, stav 2002), etnikum indoevropského původu, a Tamilové (13,9 %), náležící k drávidské skupině. Separatistické tendence, reprezentované především ozbrojenou skupinou Tygři osvobození tamilského Ílamu, vedly k dlouhodobému ozbrojenému konfliktu, který byl ukončen v roce 2009. Kromě Sinhálců (buddhistů), Tamilů (hinduistů) žije na Srí Lance velké procento muslimů (7,2 %), a menšina Tamilů s indickými kořeny (4,6 %). Dále zde žije malá menšina Malajců (0,2%) a potomci Portugalců a Nizozemců tzv. Burgherové (0,2%).\n\n\nPřibližně 70 % obyvatel Srí Lanky jsou thérávádoví buddhisté, 12,6 % praktikuje hinduismus, 9,7 % tvoří muslimové a 7,4 % křesťané (většinou římští katolíci, dále též anglikáni a různé protestantské církve).\n\nSrí Lanka je především zemědělskou zemí s rozvinutým plantážním, pěstováním čajovníku, kokosové palmy, kaučukovníku, rýže, manioku, batátů, cukrové třtiny, ovoce a koření, významný je také rybolov. Působí zde zpracovatelský, potravinářský a textilní průmysl. Srí Lanka je také oblíbenou turistickou destinací. Hrubý domácí produkt na hlavu je po Maledivách druhý nejvyšší v jižní Asii.\n\nStát má rozvinutou dálniční síť a 1 447 km železnic provozovaných národní společností Sri Lanka Railways. Národní leteckou společností jsou SriLankan Airlines. V roce 2010 byl otevřen Přístav Mahindy Radžapaksy ve městě Hambantota na jihu země. Tento přístav má využít výhodné polohy ostrova, který leží přímo na námořní trase mezi Suezským průplavem a Malackým průlivem.\n\n\n"}
{"id": "52253", "url": "https://cs.wikipedia.org/wiki?curid=52253", "title": "Mili", "text": "Mili\n\nMili (symbol m) je předpona soustavy SI a znamená mocninu 10, tj. jednu tisícinu.\nPředpona pochází z latinského \"mille\", což znamená \"tisíc\".\n"}
{"id": "52254", "url": "https://cs.wikipedia.org/wiki?curid=52254", "title": "Mikro", "text": "Mikro\n\nMikro (symbol řecké písmeno μ) je předpona soustavy SI a znamená mocninu 10, tj. jednu milióntinu.\nPředpona pochází z řeckého \"μικρός\", což znamená \"malý\".\n\nv počítačových aplikacích, není-li k dispozici řecké písmeno μ, se někdy předpona zapisuje latinkou jako „u“ kvůli grafické podobnosti písmen. V cyrilici se předpona zapisuje pomocí písmen „mk“, např. mikrometr se zkráceně píše мкм. Ve farmaceutickém průmyslu se někdy nesprávně používá zkratka \"mc\", nejčastěji pro označení mikrogramu zkratkou \"mcg\".\n\nV systému Unicode je možné kromě obyčejného řeckého písmene 'μ' použít i speciální znak U+00B5, který vypadá stejně a má znamenat právě μ použité ve významu předpony soustavy SI.\n"}
{"id": "52255", "url": "https://cs.wikipedia.org/wiki?curid=52255", "title": "Nano", "text": "Nano\n\nNano (symbol n) je předpona soustavy SI a znamená mocninu 10, tj. jednu miliardtinu.\nPředpona pochází z řeckého \"νανος\", což znamená \"trpaslík\".\n\nPředpona je také od přelomu 20. a 21. století použita ve slově nanotechnologie, které označuje objekty a struktury, jejichž rozměry jsou řádově jednotky či desítky nanometrů, tj. miliardtiny metru. Hmota, jejíž rozměry jsou takto malé, v tomto měřítku obecně může mít vlastnosti zcela odlišné od makroskopických vlastností, protože se začínají projevovat vlastnosti kvantové fyziky.\n"}
{"id": "52256", "url": "https://cs.wikipedia.org/wiki?curid=52256", "title": "Piko", "text": "Piko\n\nPiko (symbol p) je předpona soustavy SI a znamená mocninu 10, tj. jednu biliontinu. Předpona pochází z italského \"piccolo\", což znamená \"malý\".\n"}
{"id": "52257", "url": "https://cs.wikipedia.org/wiki?curid=52257", "title": "Femto", "text": "Femto\n\nFemto (symbol f) je předpona soustavy SI a znamená mocninu 10, tj. jednu biliardtinu.\nPředpona pochází z dánského či norského \"femten\", což znamená \"patnáct\".\n"}
{"id": "52258", "url": "https://cs.wikipedia.org/wiki?curid=52258", "title": "Atto", "text": "Atto\n\nAtto (symbol a) je předpona soustavy SI a znamená mocninu 10, tj. jednu triliontinu.\nPředpona pochází z dánského \"atten\", což znamená \"osmnáct\".\n"}
{"id": "52261", "url": "https://cs.wikipedia.org/wiki?curid=52261", "title": "Angolská vlajka", "text": "Angolská vlajka\n\nVlajka Angoly vstoupila v platnost dne 11. listopadu 1975, kdy Angola vyhlásila nezávislost na Portugalsku. Vlajka má tvar obdélníku se dvěma vodorovnými pruhy: červeným a černým. Červená barva symbolizuje krev, kterou obyvatelé Angoly prolili během válek za nezávislost a černá symbolizuje africký kontinent. Uprostřed vlajky je symbol ozubeného kola a mačety s hvězdou, což má symbolizovat dělníky. Zde je patrná podoba se symbolem srpu a kladiva na vlajce bývalého Sovětského svazu.\n\nV roce 2003 byla navržena nová podoba národní vlajky, která však nebyla dosud schválena ani formálně přijata. Symbol Slunce uprostřed vlajky je připomínkou jeskynních maleb nalezených v jeskyni Tchitundo-Hulu. Vlajka uchovává poměr stran 2:3. Většina obyvatel je proti nové vlajce, protože v ní nevidí žádný reálný smysl, zatímco stará vlajka má jasné historické souvislosti. Jiní zastávají názor, že vlajka nemůže být používána, protože je příliš podobná kostarické a severokorejské vlajce.\n\n"}
{"id": "52262", "url": "https://cs.wikipedia.org/wiki?curid=52262", "title": "Vlajka Antiguy a Barbudy", "text": "Vlajka Antiguy a Barbudy\n\nVlajka Antiguy a Barbudy byla přijata 27. února 1967, na základě návrhu vytvořeného učitelem Reginaldem Samuelsem. Slunce symbolizuje příchod nové éry. Černá barva je symbolem afrického původu obyvatel, modrá pak naději a červená je symbolem energie. Postupné užití žluté, modré a bílé (od Slunce dolů) pak znamená Slunce, moře a písek.\n\nNámořní vlajka, kterou užívá národní pobřežní stráž, se skládá z červeného svatojiřského kříže (viz Anglická vlajka) s národní vlajkou v kantonu.\n\nOstrovy Antigua a Barbuda, patřící do souostroví Závětrných ostrovů (), byly letech 1671–1816 a 1833–1958 součástí britské kolonie Britské závětrné ostrovy.\n\nV letech 1958–1962 byly ostrovy součástí (provincií) Západoindické federace. Po rozpadu federace zůstaly ostrovy pod britskou správou.\n\nV únoru 1967 získaly ostrovy vnitřní autonomii jako přidružený stát Spojeného království a 1. listopadu 1981 vyhlásila nezávislost pod názvem Antigua a Barbuda.\n\n"}
{"id": "52263", "url": "https://cs.wikipedia.org/wiki?curid=52263", "title": "Argentinská vlajka", "text": "Argentinská vlajka\n\nVlajka Argentiny pochází z roku 1812. Tvoří ji tři stejně široké vodorovné pruhy: bledě modrý, bílý, bledě modrý.\n\nModrá a bíla barva představuje oblohu, sněhem pokryté vrcholky And a pevninu obklopenou z obou stran oceány.\n\nV roce 1818 bylo do středu umístěno žluté slunce, které dle různých zdrojů představuje:\n\nPlná vlajka se sluncem je tzv. \"ceremoniální vlajka\" (španělsky \"Bandera Oficial de Ceremonia\"). Vlajka bez slunce je tzv. \"ozdobná vlajka\" (španělsky \"Bandera de Ornato\"). Ceremoniální vlajka musí být vždy pověšena výše než ozdobná vlajka. Z vexilologického hlediska je ceremoniální vlajka národní, státní a námořní vlajkou; ozdobná je alternativní národní vlajkou. Obě varianty jsou považovány za rovnocenné národní vlajky.\n\nVelikost zlatého slunce je 1/3 výšky bílého pruhu. Vnější průměr 32 slunečních paprsků (16 rovných a 16 zvlněných) odpovídá 5/6 výšky bílého pruhu.\n\nArgentinská vlajka má (od roku 1985 nebo až 1999) oficiálně poměr 9:14, ale povolena je i v poměrech 1:2, 2:3, 9:13 a 13:20. Další zdroj hovoří o možnosti všech poměrů stran vlajky mezi 1:2 a 2:3, další o změně poměru na 5:8, poměr stran vlajky je tedy nejistý.\n\nÚstí řeky (kterou považoval za cestu do Tichého oceánu) na území dnešní Argentiny objevil v roce 1516 portugalský mořeplavec ve španělských službách Juan Diaz de Solís. Výprava byla napadena indiány a Solís byl zabit. Později byla řeka, u níž směňovali Španělé stříbro pojmenována na Río de la Plata. Roku 1580 byla vytvořena stálá kolonie a město Buenos Aires. Roku 1776 bylo zřízeno Místokrálovství Río de la Plata (na území dnešní Argentiny, Bolívie, Paraguaye a Uruguaye). V této souvislosti byly prokazatelně vyvěšovány španělské vlajky.\n\nSnahy o nezávislost, sílící od 19. století, vyvrcholily 25. května 1810, kdy se na náměstí v Buenos Aires shromáždil lid, aby přinutil místokrále k ustanovení místní vlády. Při shromáždění bylo dle legendy zataženo, ale po chvíli vysvitlo slunce. Pro přítomné to bylo dobré znamení, kterému přičetli úspěch v jednání a pozdějšímu sesazení místokrále. Májové slunce (\"Sol de Mayo\") je od té doby považováno za jeden z hlavních argentinských symbolů.\n\nPři shromáždění byly účastníkům rozdávány modrobílé kokardy. Barvy odkazovaly na buenosaireský pluk \"Patricios\", který v roce 1807 odrazil britská intervenční vojska. Modrá a bílá barva byly také považovány za symboly odporu proti španělské nadvládě. Modrobílou vlajku se dvěma vodorovnými pruhy (horní byl bílý, dolní modrý) navrhl pro své jednotky generál Manuel Belgrano. Ten je také považován za tvůrce argentinské vlajky když 27. února 1812 poprvé použil modro-bílo-modrou vlajku (dnešní národní vlajku).\n\n9. července 1816 byla na kongresu v San Miguel de Tucumán vyhlášena nezávislost Spojených provincií Río de la Plata a 25. července byla potvrzena vlajka se třemi vodorovnými pruhy (modro-bílo-modrá vlajka). 25. února 1818 se stala tato vlajka vlajkou národní, státní vlajka byla doplněna sluncem uprostřed bílého pruhu. Podoba slunce byla převzata z první argentinské mince z roku 1813. Poměr stran vlajky byl pravděpodobně 2:3.\n\nV roce 1819 se stala země federací a v roce 1826 dostala republika název Argentina. Nastalo období rozpadu na samostatné republiky a období chaosu. Federalisté vedení Juanem Manuelem de Rosasem bojovali za decentralizaci země a silnou autonomii jednotlivých provincií pod tmavě modrou (ultramarínovou) barvou. Centralisté, kteří chtěli silnou vládu v Buenos Aires, se spojili pod světle (blankytně) modrou barvou. Federalisté vládli v letech 1831–1852. Přibližně v letech 1833–1853 měly proto argentinské vlajky (státní i národní) výrazně tmavší odstín modré barvy. Roku 1853 (vyhlášením \"Republiky Argentina\") byly odstíny modré vráceny zpět.\n\n2. dubna 1862 byla oficiálně vlajka přijata. Bylo stanoveno, že vlajku se sluncem mohou užívat pouze úřady a vojsko. Poměr stran zřejmě nebyl stanoven. Dekretem č. 1027 z 19. června 1943 byla upřesněna podoba slunce na vlajce a symbolika barev.\n\n16. srpna 1985 bylo zákonem č. 23.208 povoleno užívat vlajku se sluncem i soukromým osobám. V roce 1999 byl (i když ne moc přesně) definován poměr stran vlajky a odstíny barev. Později ale byla vyhláška nahrazena.\n\nV roce 2002 určila národní agentura pro stanovování standardů odstín modré barvy pomoci systému barev Lab a určila i další rozměry a design vlajky. Výnos tehdejší prezidentky Cristiny Fernández de Kirchnerové z roku 2010 tyto standardy právně ukotvil.\n\nPodle studie, zveřejněné v odborném chemickém časopisu Chemistry Select v roce 2017, prozkoumali vědci z Argentiny a Brazílie (chemická analýza, rentgenové záření a spektroskopie) hedvábné nitě z nejstarší dochované argentinské vlajky, která byla podle všeho vyrobena v roce 1814 v Evropě. Odstín byl podle nich spíše ultramarínový, tedy tmavší než je současný blankytný. Pigment v modrých pruzích byl podle analýzy vyroben z horniny Lapis lazuli, která produkuje mnohem tmavší odstín modré. Dosud se předpokládalo, že první Belgranova vlajka byla světle modrá, ač centralisty za svého života nikdy nepodpořil.\n\nDen vlajky se v Argentině slaví od roku 1938 dne 20. června. Je to den úmrtí v roce 1820 generála Manuela Belgrana, autora argentinské vlajky. Kromě jiného, přísahají tento den školáci na „bílé a nebesky modré“ barvy.\n\nArgentina je federativní stát, který se skládá z 23 provincií a jednoho federálního distriktu - hlavního města Buenos Aires. Všechny části mají své vlajky.\n\n"}
{"id": "52265", "url": "https://cs.wikipedia.org/wiki?curid=52265", "title": "Fimfárum Jana Wericha", "text": "Fimfárum Jana Wericha\n\nFimfárum Jana Wericha je český animovaný film z roku 2002. Je natočený na motivy knihy \"Fimfárum\" od Jana Wericha a obsahuje pohádky \"Až opadá listí z dubu\", \"Splněný sen\", \"Lakomá Barka\", \"Franta Nebojsa\" a \"Fimfárum\". Snímek obdržel Českého lva za nejlepší výtvarné řešení. Ve filmu byly použity Werichovy vlastní nahrávky z 60. let, kdy pohádky namluvil.\n\nFilm vyrobila společnost KF Praha – Studio Jiřího Trnky, výtvarníky snímku byli Petr Poš a Martin Velíšek. \n"}
{"id": "52269", "url": "https://cs.wikipedia.org/wiki?curid=52269", "title": "Mitochondriální DNA", "text": "Mitochondriální DNA\n\nMitochondriální DNA (též mtDNA či chondriom) je označení pro DNA, která se nachází v mitochondriích a tvoří tak součást mimojaderné genetické informace. Mitochondriální DNA je zpravidla kruhová (cirkulární) a svým charakterem se podobá prokaryotnímu nukleoidu a nikoliv eukaryotickým chromozomům. Mitochondriální DNA tedy představuje doklad endosymbiotické teorie, tzn. předpokladu, že mitochondrie v procesu eukaryogeneze vznikly pohlcením a „ochočením“ určitých proteobakterií z příbuzenstva rodu \"Rickettsia\".\n\nMitochondriální DNA je odvozena od bakteriální DNA jisté, přibližně 2 miliardy let staré alfaproteobakterie, která byla pohlcena v procesu evoluce eukaryotické buňky. Příbuzným se jeví zejména parazitický bakteriální rod \"Rickettsia\". Jako důkaz k těmto tvrzením vědcům slouží sekvenování DNA z malé i velké ribozomální podjednotky mtDNA a alfaproteobakterií.\n\nMnoho genů však během evoluce bylo z mtDNA horizontálně přeneseno do buněčného jádra. A mohou být přeneseny všechny. Tím je možné vysvětlit skutečnost, že mnohé geny v jádře kódující různé mitochondriální proteiny silně připomínají bakteriální proteiny.\n\nMitochondriální DNA patří (např. společně s plastidovou DNA) mezi mimochromosomální DNA. Její uspořádání se odlišuje od jaderného genomu eukaryotické buňky a je podobné uspořádání genomu prokaryot. Je obvykle kruhová, ačkoliv u některých skupin má i lineární tvar (např. mtDNA kvasinek může být lineární, nálevník \"Tetrahymena\" či \"Plasmodium\") nebo rozdělená do několika oddělených částí (\"minichromozomů\", jako např. u vší). Každá mitochondrie obsahuje řádově jednotky až desítky molekul mtDNA, navíc je nutné si uvědomit, že buňka může obsahovat až několik tisíc mitochondrií (např. v případě jaterních buněk savců), žabí vajíčko až několik milionů. V žabích vajíčkách tvoří mitochondriální DNA, pokud vynásobíme počet mitochondrií počtem kopií DNA, paradoxně většinu celkové genetické informace vajíčka. V běžných lidských buňkách však tvoří mtDNA jen velmi malou část DNA.\n\nVelikost jedné molekuly DNA se udává v párech nukleových bází. Sekvenací byl zjištěn počet a pořadí bází u několika stovek organizmů. Velmi malou mtDNA má \"Plasmodium falciparum\" (jen 6000 bp), zatímco některé vyšší rostliny mají až 300 000 párů bází. Savci mají obvykle kolem 16 500 párů bází. Velikost genomu samozřejmě nekoreluje s počtem genů. Zatímco lidská DNA kóduje 13 proteinů, 22× větší DNA huseníčku (\"A. thaliana\") kóduje 31 proteinů, tedy jen asi 2,5× více. DNA huseníčku je tedy zřejmě z části junk DNA bez zřejmé funkce.\n\nCo se týče molekulární struktury, mtDNA není asociována s bílkovinami a genetický kód využívaný v mitochondriích je mírně odlišný od kódu jaderného (např. UGA není stopkodon, nýbrž kóduje tryptofan).\n\nLidská mitochondriální DNA má velikost 16 569 párů bází, celkem obsahuje 37 genů, z toho 24 představují geny pro různou nekódující RNA (2 geny pro 16S a 23S rRNA a 22 genů pro tRNA). Zbývajících 13 genů kóduje vlastní mitochondriální polypeptidy podílející se na enzymatické výbavě mitochondrií. Tyto proteiny jsou využívány během oxidativní fosforylace.\n\nMitochondriální DNA kóduje rRNA a tRNA využívané při transkripci a translaci v mitochondriích a také některé mitochondriální bílkoviny. Většina bílkovin je však do mitochondrií importována z cytoplazmy. Mitochondrie jakožto semiautonomní organely v průběhu evoluce část své původní genetické informace ztratily – některé geny přešly do buněčného jádra.\n\nGeny jsou kódovány na H (těžkém) vláknu DNA. Informace je komprimovaná, neobsahuje např. introny. Proteosyntetický aparát mitochondrií má několik odchylek proti ostatním známým analogickým aparátům, např. velikost rRNA podjednotek, pouhých 22 tRNA typů. Další rozdíly jsou v genetickém kódu mitochondrií, 4 triplety mají jiný význam proti jadernému genomu, rozdíly spočívají v iniciaci a terminaci.\n\nV případě mtDNA dochází zejména u živočichů k tzv. maternální dědičnosti – je známo, že drtivá většina mitochondriální genetické informace je děděna pouze po matce. Výjimkou jsou např. kvasinky, u nichž každý z rodičů při pohlavním rozmnožování přispívá do celkového genofondu svých potomků napůl (biparentální dědičnost).\n\nMaternální dědičnosti mtDNA lze využít pro různé genetické analýzy a byla na jejím základě určena i migrace lidstva. Posledním společným předkem všech lidských mitochondriálních DNA je tzv. mitochondriální Eva. Následující diagram zobrazuje migrace lidí od doby, kdy žila mitochondriální Eva:\n\n"}
{"id": "52270", "url": "https://cs.wikipedia.org/wiki?curid=52270", "title": "Přehrada Desná", "text": "Přehrada Desná\n\nPřehrada Desná (známá též pod označením Protržená přehrada či hovorově \"Protrženka\") bylo vodní dílo vybudované na Bílé Desné v Jizerských horách. Impulzem pro její výstavbu se staly záplavy, které oblast podhůří těchto hor ve druhé polovině 19. století postihovaly. Projekt na výstavbu přehrady zpracoval pražský inženýr Wilhelm Plenkner, jenž navrhl soustavu přehrad na Bílé a Černé Desné, jež by spojovala štola umožňující převedení vody z jedné přehrady do druhé. Obě zmíněné přehrady byly navrženy jako zemní sypané. Jejich výstavba probíhala v letech 1912 až 1915 současně. Během stavby však oblast postihly intenzivní deště, které budované dílo poškodily, a navíc začala první světová válka, jež si vynutila úsporná opatření, která se promítla do kvality stavby.\n\nPřehrada na Bílé Desné včetně spojovací štoly byla dokončena během září 1915 a v listopadu proběhla její kolaudace. Zhruba deset měsíců poté spatřili dva lesní dělníci odpoledne 18. září 1916 pramínek vytékající z tělesa hráze. O svém nálezu informovali hrázného a ten o situaci zpravil správce stavby, od něhož dostal příkaz k okamžitému otevření uzávěrů v tělese přehrady. Pramen vytékající z hráze ale nabíral na intenzitě a dělníci otevírající uzávěry se báli o své životy. Místo proto raději opustili, kvůli čemuž zůstaly uzávěry otevřeny jen z části. Sedmdesát minut po zpozorování pramínku se celá hráz přehrady protrhla a z nádrže se vyvalila nashromážděná voda. Ta svou intenzitou ničila domy stojící v údolí pod přehradou a vyžádala si i oběti na lidských životech. Navíc valící se vodě pomáhaly jako beranidlo klády, jež původně ležely uskladněné u pily nad Desnou. Katastrofa si vyžádala 65 lidských životů, 33 zničených a 69 poškozených domů; 307 osob zůstalo bez přístřeší.\n\nZa příčinu neštěstí byl považován nevhodně zvolený materiál tělesa hráze spolu s jeho nedostatečným hutněním. Studie zpracovaná roku 1996 ovšem tyto příčiny vyloučila a jako příčinu protržení hráze identifikovala průsak vody tělesem přehrady, neboť jeho těsnění nebylo projektantem navrženo dostatečně. Soudní proces vedený kvůli protržení přehrady trval 17 let a skončil osvobozením obžalovaných s odůvodněním, že za katastrofou stála geologická porucha nacházející se v takové hloubce, kde již tehdy nebylo vyžadováno provádění zkušebních sond.\n\nZ protržené přehrady se dochovala šoupátková věž spolu se štolou k Soušské přehradě. Ve štole našli své zimoviště netopýři. Evidováno zde bylo celkem jedenáct druhů. Vstup do štoly je zakázán a od roku 2005 je zimoviště prohlášeno za evropsky významnou lokalitu. Turistům je v okolí přehrady k dispozici naučná stezka se šesti zastaveními.\n\nPřehrada se nacházela v jihovýchodní části Jizerských hor, severozápadně od měst Desná a Tanvald, v katastrálním území Albrechtice v Jizerských horách. Jihozápadně od přehrady se nachází samota Mariánskohorské boudy, v níž bývali ubytováni dělníci pracující v okolních lesích. Lokalita je součástí chráněné krajinné oblasti Jizerské hory, přičemž štola spojující přehradu na Bílé Desné se Soušskou nádrží je od roku 2005 z důvodu tamního zimování netopýrů zařazena mezi evropsky významné lokality.\n\nOblast je součástí Českého masivu, čímž se řadí k nejstarším částem evropské pevniny. Tvoří ji žula a granodiority karbonového stáří. Geomorfologicky patří do České vysočiny, do její Krkonošsko-jesenické subprovincie, v níž je jedním z prvků Krkonošské oblasti. V jejím rámci se řadí do Jizerské hornatiny, jejího podcelku Soušská hornatina, ve kterém je součástí Milířské vrchoviny. Údolí, v němž se přehrada nacházela, vymezuje ze severní strany vrch Jizera (1122 m n. m.), na východě Zelený vrch (966 m n. m.) a ze západu vrchol Milíře (999 m n. m.).\nLokalita přehrady se řadí k úmoří Severního moře a protéká tudy Bílá Desná, jež se vlévá do Černé Desné a ta do Kamenice, která se u Spálova vlévá do Jizery. Tato řeka je u Lázní Toušeň pravostranným přítokem Labe. Z klimatického hlediska je území bývalé přehrady podle Quittovy stupnice řazeno do chladné oblasti označované kódem CH7 vyznačující se 120 až 140 dny s teplotou alespoň 10 °C. Průměrná lednová teplota se v této oblasti pohybuje mezi −3 a −4 °C, v dubnu bývá mezi 4 a 6 °C, během července se nejčastěji vyskytuje v rozmezí od 15 do 16 °C a v říjnu je průměrná teplota udávána mezi 6 a 7 °C. Obvykle ve 120 až 130 dnech se vyskytují srážky s celkovým úhrnem alespoň 1 mm na metr čtvereční. Po dobu 100 až 120 dnů se v oblasti vyskytuje sněhová pokrývka.\n\nV Jizerských horách docházelo během druhé poloviny 19. století k intenzivním přívalovým dešťům, jejichž následkem na zdejších potocích vznikaly povodně. Nejhorší z nich se udála v červenci roku 1897. Sedmnáctého toho měsíce začalo vydatně pršet a o 12 dní později – 29. července 1897 – zaznamenala meteorologická stanice na Nové Louce nejvyšší denní úhrn srážek, kdy za 24 hodin napadlo na plochu 1 m² celkem 345,1 litrů vody. Následkem těchto vydatných srážek se rozvodnily řeky a pod vodou se ocitla i část Liberce. Na povodí Jizery a Nisy došlo ke škodám vyčísleným na české straně na 9,5 milionu rakouských korun a v Sasku na 1,2 milionu. Povodeň si navíc jen na české straně vzala 120 lidských životů.\nTyto události si vyžádaly nutnost výstavby protipovodňových opatření. Roku 1899 se v Liberci uskutečnila přednáška univerzitního profesora Dr. Ing. Otto Intze z německých Cách na téma „Výstavba údolních přehrad a jejich národohospodářský význam“. Následně 25. září toho roku vzniklo „Vodní družstvo pro regulaci toků a výstavbu údolních přehrad v povodí Zhořelecké Nisy pro město Liberec a zemské okresy Jablonec nad Nisou, Chrastavu a Frýdlant“, jehož členy se stali vedle místních průmyslníků také zástupci zdejších obcí a okresů. V polovině ledna 1901 přednesl profesor Intze v libereckém muzeu další přednášku, tentokrát o projektu přehrad v povodí Lužické Nisy a i na základě této přednášky vzniklo následující rok „Vodní družstvo pro stavbu přehrady na Černé Desné“, jehož předsedou byl zvolen průmyslník Wilhelm Riedel.\n\nDružstvo zpracovalo projekt přehrady, ale po jeho dokončení Zemská komise pro regulaci vodních toků rozhodla, že je třeba jej celý přepracovat nebo alespoň nechat posoudit profesorem Intzem. To se uskutečnilo na přelomu září a října 1904, kdy profesor do Rakouska-Uherska přijel a seznámil se tehdy nejen s projektem, ale současně si také prohlédl lokality na Souši a v povodí Bílé Desné. Navíc ještě v hotelu Sklář v Dolním Polubném přednesl přednášku za účasti podnikatelů z okolí. Přítomní posluchači začali následně do družstva vstupovat, a to pak změnilo svůj název na „Vodní družstvo pro regulaci toků a stavbu přehrad na Černé Desné, Bílé Desné a Kamenici v Dolním Polubném“. Při prohlídce Kamenice profesora v Horním Tanvaldu postihla cévní mozková příhoda a byl převezen do místní nemocnice. Jeho zdravotní stav se ale již poté nezlepšil a po návratu zpět do Německé říše 28. prosince 1904 ve věku 61 let v Cáchách zemřel.\nDalší práce na přehradě družstvo svěřilo Ing. Wilhelmu Plenknerovi z Prahy. Ten v roce 1906 navrhl celou soustavu přehrad v povodí řeky Kamenice. Jedna měla vyrůst na Bílé Desné, druhá na Černé Desné a tyto dvě přehrady měly být propojeny štolou, která by během povodní zajišťovala převod vody z jedné do druhé. Podobnou dvojici vodních děl naplánoval také na Blatný potok a na Kamenici a také zde je měla spojovat štola. Během jednání o technickém řešení a žádostech o subvence se nakonec podařilo prosadit pouze jednu dvojici přehrad, a sice tu v povodí Desné. Obě přehrady byly navrženy jako zemní sypané, neboť skalní masiv, do nějž by se umístily základy gravitační hráze, se nacházel příliš hluboko pod vrstvou sedimentů. Koruna hráze na Bílé Desné dosahovala délky 172,8 metrů a šířky 5,5 (jiné zdroje uvádějí jen 5,2) metrů. U paty dosahovala hráz šířky 54 metrů. Výška koruny hráze nad terénem činila 17,5 metru a stejná byla i maximální hloubka vody. Objem nádrže činil 400 000 kubických metrů vody a přehrada zatopila plochu o výměře 8,4 hektaru.\n\nVodní díla – jak na Bílé, tak na Černé Desné – se stavěla souběžně. To na Bílé Desné spolu s propojovací štolou budovala pražská firma Franz Schön a synové, která své práce zahájila 17. října 1912. Řídil je Ing. Emil Gebauer a dozor vykonávali Ing. August Klammt spolu s Ing. Karlem Podhajským. Ve dně údolí byla vybudována betonová štola, která ležela na dvou podélných betonových pasech založených na zaražených dřevěných pilotách. Jí se během výstavby převáděla přes staveniště voda Bílé Desné. Základy přehrady byly uloženy v hloubce až 5 metrů. Na výstavbu vlastní sypané hráze se používala zemina získaná ze zemníků v plánovaném zatopeném území. Do místa hráze se zemina nasypávala po čtyřiceticentimetrových vrstvách a následně se zhutňovala třítunovým válcem. U návodního svahu, jenž měl sklon 1:2, byl vybudován těsnící plášť s kamennou dlažbou na povrchu. Korunu hráze a vzdušní líc (mající sklon 1:1,5) zpevňovalo zatravnění. K převádění velkých vod během povodní byl na pravém břehu přehrady postaven bezpečnostní přeliv, na který do údolí navazoval odtokový kanál s kaskádou stupňů. Hrana tohoto bezpečnostního přelivu se nacházela o 40 centimetrů výše než u druhého bezpečnostního přelivu, jenž byl zbudován na levém úbočí. Jeho spadiště ústilo do spojovací štoly vedoucí k Černé Desné.\nRažba této výpustní štoly, která dosahuje délky 1150 metrů a je vedena v nadmořské výšce 810 metrů, probíhala souběžně se stavbou přehrady. Štola o průřezu 3 × 3 metry je vyražená ve skále a pouze v krátkých úsecích je opatřena obezdívkou. Kanál je zcela přímý a mírně klesá ve směru od západu na východ. Výpustní štola spolu se šoupátkovou věží byla uložena na betonovém roštu.\n\nVýstavbu přehrady provázely obtíže. Ve dnech 18. až 20. srpna 1913 zasáhly oblast intenzivní deště, jejichž následkem došlo k poškození rozestavěného díla. Přibližně v polovině letních prázdnin roku 1914 (26. července) vypukla první světová válka a v rakousko-uherské monarchii došlo k inflaci, jež si během stavby vynutila úsporná opatření, která se následně promítla do kvality budované přehrady.\n\nStavba přehrady i spojovací štoly byla dokončena během září 1915, avšak již 1. června toho roku došlo k jejímu prvnímu zkušebnímu napuštění, kdy zadržela vody z letních přívalových dešťů. Náklady na stavbu dosáhly 484 tisíc rakouských korun. Dne 18. listopadu 1915 proběhla za nepříznivého počasí kolaudace přehrady komisí vedenou Ing. Karlem Podhajským. Ve stejný den proběhla také kolaudace přehrady na Černé Desné.\n\nSvému účelu sloužila zkolaudovaná přehrada přibližně deset měsíců, až do pondělí 18. září 1916. Tehdy byla nádrž asi ze dvou třetin naplněná vodou (nacházelo se v ní 260 000 m³ vody). Odpoledne, v 15.30 hodin, si dva náhodně kolemjdoucí lesní dělníci všimli pramínku vody o tloušťce přibližně 2 centimetrů, který prýštil z tělesa hráze. Na svůj nález ihned upozornili hrázného, jenž, byť stav přehrady chvíli předtím kontroloval, si ničeho neobvyklého nevšiml. Okamžitě proto volal telefonem do kanceláře Vodního družstva v Dolním Polubném, aby je informoval o situaci. Správce stavby Ing. Emil Gebauer nařídil na přehradě otevřít oba uzávěry. Tento příkaz se pokoušel hrázný splnit spolu s dělníky. Jenže již v 15.55 tryskala voda tak intenzivně, a ze stále se zvětšujícího otvoru metal tlak vody písek a kameny, že dělníci ve strachu o své životy místo opustili, a uzávěr tak zůstal otevřený jen ze tří čtvrtin.\n\nO 16. hodině dostaly poštovní úřady obcí nacházejících se na toku potoka pod přehradou informaci, aby předaly majitelům jezů a náhonů upozornění, že teď „nějaký čas poteče korytem více vody“. Za dalších 15 minut se již začala propadat dlažba na návodní straně hráze a do obcí pod přehradou přišlo hlášení: „Alarmujte hasiče, hráz se protrhla!“ Za sedmdesát minut po zpozorování prýštícího pramínku dělníky, tedy v čase 16.40 hodin, se hráz protrhla a z přehrady se otvorem o šířce 18 metrů naplno začala valit voda. Krátce před 17. hodinou se již z lesa začalo ozývat temné dunění, vrcholky stromů se chvěly a nad nimi se vznášela oblaka prachu.\nPrvním objektem, na který masa vody narazila, byla panská pila s hájovnou, u níž se nacházely složené zásoby zpracovaného dřeva. Objekt voda smetla tak dokonale, že nebylo možné rozpoznat, kde domy stály. Zde navíc živlu padl za oběť i první člověk, a sice dvanáctiletá dcera majitele, která jako jediná zůstala doma. U pily složené dřevo (o objemu 5 tisíc plnometrů), jež vzala voda s sebou, následně působilo jako beranidlo a spolu s balvany, které voda unášela, likvidovalo vše, co jim stálo v cestě. Lidé ze svých domů utíkali na okolní stráně a v ohromení sledovali katastrofu. Ti, kteří z domů neutekli nebo se ještě snažili zachránit něco ze svého majetku, za svou snahu zaplatili životem. Domy i s lidmi se totiž nárazem povodňové vlny bortily jako domečky z karet.\n\nŽelezniční trať a viadukt v dolní části Desné zachytávaly část pevného obsahu, který voda přinesla, a mírnily tak její intenzitu. V Tanvaldu (vzdáleném od přehrady přibližně 8,5 kilometru) již voda zaplavovala „pouze“ sklepy, odnášela kůlny a ničila vybavení zdejších továren. Pozemky blízko řeky zaplavovala voda ještě v Železném Brodě (vzdáleném asi 25 kilometrů) a v Mladé Boleslavi, která je od přehrady vzdálena cca 80 kilometrů, stoupla hladina vody v Jizeře o 20 centimetrů.\nPo asi půl hodině, během níž každou vteřinou z přehrady do údolí vytékalo 150 krychlových metrů vody, byla přehrada prázdná. Údolí Jizerských hor, jímž říčka protékala, lemovaly trosky budov, louky i zahrady pokryly nánosy písku nebo kamení a po stromech visela těla obětí či uhynulých zvířat. Kolem toho zmateně pobíhali lidé, kteří se sháněli po svých blízkých. I během nastalé noci se mezi troskami pohybovala světla svíček a luceren, jak lidé stále pátrali po svých známých. Následující den (19. září) zdravotní oddíl prohledával oblast a hledal oběti, jež následně přemisťoval do márnice. Do postiženého území byl povolen vstup pouze držitelům speciálních povolenek. Dalšího dne přijel do Desné oddíl 200 ženistů ze 44. maďarského pěšího regimentu, kteří začali s budováním nových cest a mostů. Trosky zas odklízeli ruští váleční zajatci. Jedenadvacátého září ve 14 hodin se na místo neštěstí přijel podívat zemský místodržící hrabě Max Julius Coudenhove, vyjádřil postiženým účast a přislíbil jim finanční pomoc. V sobotu 23. září 1916 se od 15.30 hodin konal na hřbitově v Desné pohřeb obětí katastrofy, kterých bylo celkem 62 (podle výzkumů provedených v 21. století kronikářkou z Desné a uveřejněných roku 2015 si ovšem neštěstí vyžádalo 65 obětí), a o den později, v neděli, se ve městě za účasti tisíců lidí sloužily smuteční mše.\n\nKatastrofa vedle 67 obětí na lidských životech připravila o veškerý majetek 370 obyvatel. Celkem 95 rodin zůstalo bez přístřeší a 1020 osob ztratilo zaměstnání. Voda totiž zcela zničila 29 obytných domů a 11 brusíren skla. Dalších 69 domů vážně poškodila. Lidé v celém státě byli překvapeni mírou katastrofy, která ještě zmnožila dosavadní válečné útrapy obyvatel, a postiženým zasílali finanční pomoc. Další příspěvky přicházely také z továren, od vlády i ze zahraničí. Když se o katastrofě dozvěděl c. k. dvorní rada Ing. Karel Podhajský, přednosta technického oddělení c. k. místodržitelství, který na stavbě přehrady vykonával vrchní státní dozor, spáchal sebevraždu zastřelením.\n\nPo konci první světové války došlo kvůli obavám z opakování katastrofy k vypuštění Soušské přehrady, jejíž stavba probíhala stejným způsobem. Zhodnotil se stav vypuštěného vodního díla a prověřovalo se i jeho podloží. Technické oddělení Zemského úřadu v Praze zpracovalo projekt a podle něj se v letech 1924 až 1927 provedla rekonstrukce přehrady, během níž se zvýšila těsnost zemního tělesa i podloží a zvětšil se také objem nádrže pro účinnější zachycování povodní.\n\nSoudní proces trval 17 let a ukončil jej až osvobozující rozsudek Okresního soudu v Tanvaldu ze dne 29. září 1932. Za příčinu katastrofy soudní znalci označili geologickou poruchu nacházející se v takové hloubce, kde již tehdejší normy nevyžadovaly provádět zkušební sondy.\nDne 10. října 1937 byl za hojné účasti občanů v Desné odhalen památník katastrofy. Má podobu pamětní desky osazené do balvanu, který sem doplavila voda po protržení přehrady. Na desce je nápis:\nPřehrada nebyla po katastrofě nikdy obnovena, byť existovalo celkem pět návrhů řešících její znovupostavení. Z přehrady dosud stojí pozůstatky protržené hráze spolu se šoupátkovou věží, která se nezřítila. Vody Bílé Desné, jež původně tekly vpravo od této věže, si po katastrofě upravily své koryto a nyní věž obtékají zleva. Dne 24. května 1996 došlo k prohlášení lokality za kulturní památku České republiky.\n\nNeštěstí, k němuž na přehradě došlo, je považováno za největší v historii českého vodohospodářství a vedlo ke zpomalení vývoje i stavby sypaných zemních hrází po celém světě.\n\nZa příčinu protržení bývá uváděno několik faktorů. Vina se dávala nevhodně zvolenému materiálu využitému při sypání hráze a zpochybňovala se také dostatečnost hutnění tohoto materiálu, neboť výška hutněných vrstev (40 centimetrů) se zdála s ohledem na hmotnost používaného hutnícího válce (3 tuny) příliš značná. Soudní znalci též vinili vodu, která měla do tělesa hráze vnikat nedostatečně účinným těsněním na návodním líci přehrady. Další experti přisuzovali příčinu protržení hráze podzemním vodám, o čemž měly svědčit nálezy dutin a kanálů vymletých těmito vodami.\nRoku 1917 zpracoval Ing. Antonín Smrčka analýzu příčin protržení přehrady, v níž identifikoval nedostatky jak v samotném projektu vodního díla, tak i během jeho výstavby. Vedle nedostatečného zhutňování ukládaných vrstev zeminy shledával příčiny také v malé šířce hráze v jejím základu, která tak umožňovala nepřijatelnou rychlost prosakování vody v podloží. Problémem měl být i chybně zvolený materiál tělesa hráze, jenž neměl vhodné těsnící parametry. Pochybení spatřoval též v umístění výpustního objektu, který protínal těsnění hráze pod vodní hladinou na návodní straně. Výpustné štole vytýkal její založení na pilotovém roštu, jenž podle Smrčky umožňoval nestejné sedání hráze a výpustné štoly, což zapříčinilo vznik příčných trhlin v tělese hráze. Navíc těsnící štětová stěna v návodní patě hráze podle této analýzy nemohla být vodotěsná, protože byla budována do kamenitého materiálu, který se v těchto místech nacházel. Za problematické označil také hloubení rýhy pro výpustní štolu a beranění pilot při jejím zakládání, při němž mohlo dojít ke zvýšení propustnosti zeminy v okolí.\n\nU příležitosti 80 let od protržení (roku 1996) zpracovala pražská společnost „Stavební geologie – Geotechnika“ studii, v níž stanovila příčinu havárie přehrady. Vyloučila v ní jako příčinu protržení dříve uváděné nedostatečné zhutňování nevhodného (příliš propustného) materiálu použitého při budování tělesa hráze. Naopak za příčinu označila erozi v podloží hráze či na kontaktu hráze s podložím, a také erozi vlastní hráze a výpustní štoly. Hutnění materiálu sice nebylo úplně dokonalé, ale sedání hráze o 40 až 80 milimetrů nebylo pro hráz kritické. Ani propustnost (udávaná koeficientem filtrace hodnotou 10 metrů za sekundu) nepředstavovala problém.\n\nZe studie vyplývá, že skalní podklad se nacházel v poměrně velké hloubce pod základy hráze (minimálně 25 metrů). Prostor mezi hrází a touto skálou vyplňovaly aluviální náplavy a eluvia, jež se projevovaly velkou stlačitelností. V podélné ose údolí navíc probíhá tektonický zlom tvořený horninou mající horší vlastnosti než okolní masiv. To mohlo zapříčinit rozdílné sedání obou částí hráze oddělených tímto zlomem. Výpočty ukázaly, že sedání koruny hráze (o zhruba 300 milimetrů) zapříčinilo z téměř 80 % stlačení jejího podloží. Největší sedání proběhlo pod šoupátkovou věží stojící na výpustní štole a štola následkem toho popraskala. Tato skutečnost by neměla na protržení přehrady významnější vliv, pokud by tělesem hráze podél štoly neprosakovala voda. S ohledem na mocnost stlačujícího se podloží hráze prokázaly výpočty neúčinnost pilotového roštu, na němž byla štola založena, protože vinou přitížení od hráze sedal spolu s hrází i tento rošt. Nemohlo tudíž dojít k odlišnému sedání částí hráze a tím ke vzniku trhlin v jejím tělese, které by umožnily prosakování vody, jak se do té doby tvrdilo. Problematickým se tedy ukázalo prosakování vody propustným štěrkovým podložím hráze, jež bylo navíc velmi úzké, takže se voda rychle dostala z návodní strany hráze na vzdušní líc. Vlivem tohoto prosakování se již při nízkých hladinách vody v nádrži začala trhlinami v betonu dostávat do štoly voda. To vedlo k ještě výraznějšímu zkrácení průsakové dráhy vody. Projektantem navržené těsnění se tak ukázalo jako nedostatečné a dlouhodobě by pravděpodobně stejně tlak prosakující vody nevydrželo.\n\nStudie také odmítá tezi, že k protržení hráze došlo postupným prosakováním vody tělesem hráze vlivem jeho nedostatečného zhutňování během výstavby. Jestliže by tomu tak skutečně bylo, pak by mělo docházet k postupnému plošnému zamokřování vzdušního líce především v jeho horních částech, což mělo způsobovat postupné sesouvání podmáčené zeminy vzdušního svahu, k čemuž ovšem ve skutečnosti nedocházelo. Příčinu havárie tak studie vidí v absenci dostatečného geotechnického průzkumu, což mělo za následek základní chyby v projektu neuvažujícím mocnost stlačované vrstvy pod základem hráze spolu s její nevhodnou propustností.\n\nPřepouštěcí štola mezi Soušskou a Protrženou přehradou na Bílé Desné je zimovištěm netopýrů. Ve stěnách štoly se vyskytují vedle hlubokých štěrbin či dutin také otvory po vrtacích tyčích dosahujících různé délky a průměru 3 až 4 centimetrů, které jedincům zajišťují bezpečný a vhodný úkryt. Po katastrofě nebyl kanál v provozu a proudila jím pouze průsaková voda. Mezi roky 1971 a 1973 probíhaly ve štole opravy, které do ní zaústily přívod vody ze vzdouvacího jezu, jenž se vystavěl nad zbytky tělesa hráze původní přehrady. Vody, které v případě potřeby štolou proudí, tak nadlepšují stav vody v Soušské přehradě.\n\nV lokalitě bylo zjištěno celkem jedenáct druhů těchto savců. Nejhojnější z nich je netopýr vodní (\"Myotis daubentonii\"), dále netopýr velký (\"Myotis myotis\"), netopýr vousatý (\"Myotis mystacinus\"), netopýr ušatý (\"Plecotus auritus\"), netopýr severní (\"Eptesicus nilssonii\") a netopýr řasnatý (\"Myotis nattereri\"). Vzácněji lze pozorovat netopýra Brandtova (\"Myotis brandtii\"), netopýra černého (\"Barbastella barbastellus\"), netopýra pestrého (\"Vespertilio murinus\"), netopýra velkouchého (\"Myotis bechsteinii\") či netopýra pobřežního (\"Myotis dasycneme\"). Jedinci zde zimují i několik let. Nejdelší pobyt byl zaznamenán u jedince netopýra Brandtova, který na této lokalitě strávil více než 29 let. Vzhledem k tomu, že jsou netopýři zákonem chráněni, není do štoly dovolen přístup.\n\nPřehrada byla po svém protržení vyhledávanou atrakcí, ke které chodili na výlety turisté. U její paty proto roku 1917 vznikla Krömerova bouda, která však byla po roce 1945 vypálena.\n\nMístem prochází žlutá turistická značka, na které je rozcestník turistických tras pojmenovaný „Protržená přehrada“. Je tudy také vedena naučná stezka zbudovaná při osmdesátém výročí protržení v roce 1996. Je dlouhá 1 kilometr a je na ní zřízeno celkem šest zastavení osazených informačními panely obsahujícími základní informace o katastrofě doplněnými dobovými fotografiemi. Pro zájemce je dostupná také turistická známka (číslo 1694) s motivem Protržené přehrady. V březnu roku 2005 došlo poblíž hráze k umístění geocache označené GCQE9B a pojmenované „Protrzena prehrada“.\n\nU příležitosti stého výročí katastrofy (v roce 2016) bylo v plánu místo zvelebit a udělat z něj důstojnou připomínku neštěstí. Skupina místních nadšenců ve spolupráci se starosty okolních obcí a společnostmi Lesy České republiky a Povodí Labe chtěli vykácet stromy rostoucí na torzu hráze, opravit informační tabule, naučnou stezku i chodníky ze smrkových kulatin. Uvažovali také o vybudování mostku přes Bílou Desnou a o postavení objektu s občerstvením. Finanční náklady na úpravu lokality se měly podle odhadů z roku 2013 pohybovat mezi třemi a pěti miliony korun. S plánovanými úpravami se započalo během jara roku 2014, kdy dřevorubci vykáceli přibližně tři sta smrků, které v okolí původní přehrady rostly a zakrývaly tak pohled na její dochované torzo. Spolu s tím došlo k výstavbě nového mostku přes Bílou Desnou a k vybudování pětikilometrové naučné stezky z Desné až k přehradě, která začíná téměř čtyřmetrovou zvonicí vytvořenou z kmene stromu řezbářem Lukášem Rókou ze Smržovky, do níž je vsazen zvon od uměleckého kováře Jaroslava Zívala. Současně s tím se plánovala obnova zchátralých informačních tabulí na naučné stezce kolem přehrady. Dne 22. června 2015 byla otevřena útulna v místech, kde dříve stávala Krömerova bouda. Zbudován byl i památník všem obětem neštěstí, jehož podobu navrhli studenti spolu se svými učiteli ze Střední uměleckoprůmyslové školy v Jablonci nad Nisou. Ti také k výročí připravili pamětní medaili, jíž bylo vyrobeno 200 kusů. V roce 2015 Jaroslav Zeman, starosta Albrechtic v Jizerských horách, do jejichž katastru torzo přehrady patří, odhadoval její návštěvnost na třicet až padesát tisíc turistů ročně.\n\nZ obcí Albrechtice a Desná vedou k Protržené přehradě dvě shodně dlouhé cesty. Od roku 2016 je doplňuje dvanáct dřevěných soch z několika ročníků Dřevosochání v Desné. Cestám je věnovalo sedm dárců, kteří sochy při akci vydražili. Výtěžek byl použit na úpravy okolí někdejší přehrady. První cestu, jež stoupá z Albrechtic severním směrem k Mariánskohorským boudám, lemují sochy nazvané \"Smírčí kříž\", \"Kapr z Protržené přehrady\", \"Skřítek od Protržené přehrady\", \"Páv z Krömerovy boudy\" nebo \"Zjevení z Protržené přehrady\". Druhou cestu vedoucí z Desné lemují sochy pojmenované \"Židle hrázného\", \"Ryba na suchu\", \"Ruka tonoucího\" či \"Úprk\". K přístupovým cestám byly sochy umístěny při úpravách okolí přehrady při příležitosti stého výročí jejího protržení (2016). V témže roce současně pracovníci Výzkumného ústavu vodohospodářského T. G. Masaryka zpracovali stokrát zmenšený model přehrady na Bílé Desné ještě před jejím protržením.\n\nO rok později, při 101. výročí události, se uskutečnil Pochod proti proudu, jenž na místo katastrofy přivedl poutníky z různých míst Jizerských hor a jejich podhůří. Měl tři trasy, a sice z Albrechtic v Jizerských horách, z Desné a od turistické chaty Smědava. V závěru pochodu pak u torza nádrže vedl vojenský kaplan Petr Šabaka vzpomínkovou bohoslužbu. Autoři turistické akce, starostové Albrechtic Jaroslav Zeman a Frýdlantu Dan Ramzer, takto chtěli navázat a postupně utužovat přátelství mezi jinak obtížně dostupnými místy z různých stran hor.\n\nRoku 2018 vydal Zdeněk Svěrák knihu \"Strážce nádrže\". Při jejím psaní se nechal inspirovat osudem dvou jizerskohorských přehrad, Přehrady Desná a Souš, jež ale ve svém díle pojmenoval Magda a Hedvika. Knihu Svěrák koncipoval jako dopisy správce neprotržené přehrady Jiřího Smrčky, který střeží existující vodní dílo, aby jej nepotkal osud druhé přehrady. Jednotlivá psaní Smrčka adresuje svému nadřízenému, řediteli povodí.\n\n\n\n"}
{"id": "52278", "url": "https://cs.wikipedia.org/wiki?curid=52278", "title": "Kyselý déšť", "text": "Kyselý déšť\n\nKyselý déšť je definován jako typ srážek s pH nižším než 5,6. Normální déšť má pH mírně pod 6 — je mírně kyselý. Toto přirozené okyselení způsobuje oxid uhličitý, který tvoří s vodou slabou kyselinu uhličitou.\n\nKyselý déšť je způsoben oxidy síry pocházejícími ze sopečné činnosti a spalování fosilních paliv nebo také oxidy dusíku pocházejícími například z automobilů. Jakmile se rozptýlí do atmosféry, začnou reagovat s vodou za tvorby sirných a dusíkatých kyselin, které padají na zem ve formě deště. Může také vznikat malé množství kyseliny chlorovodíkové. Zvýšená kyselost v půdě a ve vodních tocích se nepříznivě projevuje na rybách a rostlinstvu. Kyselý déšť také urychlí zvětrávání uhličitanových materiálů (například vápencové skály nebo i omítek na budovách atd.). Pokračuje boj proti tomuto fenoménu. Lesy kyselý déšť zabíjí.\n\nHlavními přirozenými zdroji kyselinotvorných plynů jsou emise ze sopek a biologické procesy, odehrávající se jak na souši, tak i v bažinách a oceánech. Hlavním biologickým zdrojem síru obsahujících sloučenin je dimethyl sulfid.\nÚčinky kyselé depozice byly nalezeny v ledovcovém ledu starém tisíce let.\n\nDalším zdrojem je ale z lidské činnosti jako průmysl, energetika, automobilová doprava a zemědělství (znatelně čpavek). Plyny mohou být v atmosféře přenášeny stovky kilometrů než „spadnou“ na zem. Průmyslový kyselý déšť představuje hlavně problém v Číně, východní Evropě, Rusku a zemích, které leží ve směru převládajících větrů od nich. Kyselý déšť z elektráren ve středozápadu USA také poškodil lesy ze severní části státu New York a Nová Anglie, protože tyto oblasti spalují nekvalitní uhlí obsahující síru.\n\nJednou z reakcí vedoucí k tvorbě kyselého deště je:\n\nDůkaz zvyšování kyselosti atmosféry poskytuje glaciální led. Ukazuje snižování pH od průmyslové revoluce z 6 na 4,5 až 4.\nDalší informace byla získána studováním mikroskopických organismů zvaných rozsivky, které se vyskytují např. v rybnících. V průběhu let se jejich zbytky ukládají bahnité usazenině. Rozsivkám se daří jen v určitém pH, proto s rostoucí hloubkou se projevuje indikace změny pH v průběhu let.\n\nOd doby průmyslové revoluce se emise oxidů síry a dusíku zvětšily. Průmyslová výroba elektřiny, při které se spalují fosilní paliva — v první řadě uhlí, jsou hlavní zdroje sirných oxidů. Příležitostně pH dešťových srážek dosahuje v silně průmyslových (a tedy i silně obydlených) oblastech hodnot až 2,4 (kyselost octa!). Tyto zdroje spolu s automobilovým průmyslem jsou hlavním tvůrcem oxidů dusíku.\n\nProblém kyselého deště se nejen zvýšil s nárůstem populace a průmyslovým růstem, ale také se víc rozšiřuje. Použití vysokých komínů redukuje místní znečištění a přispívá k šíření kyselého deště do atmosférického oběhu. Často kyselý déšť spadne mnoho kilometrů od místa svého vzniku. Nejvíce jsou ohroženy hornaté regiony, protože přijímají hodně srážek. Příkladem toho je časté nízké pH dešťů ve Skandinávii ve srovnání s množstvími oxidů, které Norsko a Švédsko vypouští. Když padá na stromy v lese tak stromy zajdou.\n\nExistuje přímý vztah mezi nižšími hodnotami pH a ztrátou ryb v rybnících-V pH nižším než 4,5 prakticky žádná ryba nepřežije, zatímco v pH 6 nebo vyšším žijí zdravé ryby. Kyselina ve vodě přerušuje produkci enzymů, které umožňují pstruhovým larvám uniknout z jejich vajec. Také mobilizuje toxické kovy jako hliník v jezerech. Hliník způsobuje nadbytek slizu, který obaluje rybí žábry a tím zamezuje řádnému dýchání. Růst fytoplanktonu je potlačován vysokou kyselostí vod a zvířata, která se jím živí, trpí hladem.\n\nDo mnoha jezer se dostává přirozená kyselost (například z rašeliny) a při malých srážkách se v něm může kyselina koncentrovat. Kyselé jezero s nově leklou rybou není proto nutně důkaz o hrozném znečišťování ovzduší.\n\nStromům ubližují kyselé deště různými způsoby. Mohou porušovat voskovitý povrch na listech a strom je tím náchylnější k mrazu, houbám a hmyzu. Mohou také zpomalit růst kořenů což má za následek málo výživy pro strom. Také uvolňují toxické ionty v půdě a ty užitečné jsou vyluhovány pryč (jako v případě fosforečnanů).\n\nToxické ionty uvolněné kvůli kyselému dešti tvoří velkou hrozbu lidem. Mobilizovaná měď způsobuje průjmy u malých dětí a dodávky vody zamořené hliníkem způsobují Alzheimerovu chorobu.\n\nKyselý déšť byl poprvé zaznamenán v Manchesteru v Anglii, který byl během průmyslové revoluce důležitým městem. Roku 1852 Robert Angus Smith našel vztah mezi kyselým deštěm a znečištěným ovzduším. Termín kyselý déšť byl jím užívaný už roku 1872. Také objevil, že kyselý déšť vede k ničení přírody.\n\nAčkoli byl kyselý déšť objeven roku 1825, teprve v roce 1970 se o tento fenomén začali zajímat vědci.\n\n\n\n"}
{"id": "52283", "url": "https://cs.wikipedia.org/wiki?curid=52283", "title": "Pohár FAČR", "text": "Pohár FAČR\n\nPohár FAČR, od července 2015 podle sponzora zvaný MOL Cup (dříve zvaný také \"Pohár ČMFS\", \"Raab Karcher Cup\", \"Ondrášovka Cup \"či \"Pohár České pošty\"), je česká fotbalová soutěž, zastávající funkci národního poháru. Po vzoru FA Cupu, nejstarší soutěže tohoto typu, zde nastupují celky napříč spektrem českých fotbalových ligových soutěží a je zde uplatněn vyřazovací systém.\n\nSoutěž byla založena v roce 1993 a přímo navázala na Český pohár, který se, jako součást Československého poháru, konal od roku 1969. Pořadatelem je Fotbalová asociace České republiky. Vítěz poháru se většinou kvalifikuje do 3. předkola Evropské ligy UEFA a od roku 2017 do Česko-slovenského Superpoháru.\n\nNejúspěšnějším klubem je AC Sparta Praha, která pohár od roku 1993 vyhrála celkem šestkrát a z nějaké formy českého poháru má celkem 20 prvenství.\n\nNynější formát rozděluje soutěž na několik etap. Do jejího předkola či úvodního kola nastupují pouze týmy z nižších pater systému ligových soutěží v Česku. Do druhého kola potom i 11 celků z aktuálně hraného ročníku Synot ligy, k nimž se ve 3. kole přidává čtveřice nejlepších celků uplynulého ročníku HET ligy a obhájce trofeje. Hraje se jednokolově na hřišti týmu z nižší soutěže. Ve 3. kole se mezi profesionální týmy z 1. a 2. ligy v případě vzájemného utkání losuje pořadatelství. Počínaje 4. kolem (osmifinále) neplatí ani toto pravidlo. Pokud tedy postoupí celek z 3. ligy nebo nižší soutěže do osmifinále, nemá zaručeno, že bude hrát utkání na domácí půdě. V sezonách 2007/08 a 2008/09 byla soutěž od čtvrtfinále do semifinále dvoukolová systémem \"doma-venku\", v sezonách 2009/10 až 2015/16 to bylo již od osmifinále (4. kolo). V případě rovnosti výsledků v dvojzápase nenásledovalo prodloužení, ale rovnou penaltový rozstřel. Od sezony 2016/17 se v takové situaci hraje prodloužení a až poté případně penalty. Finále se hraje na jeden zápas na předem určeném neutrálním hřišti.\n\nV historii se na českém území hrálo hned několik pohárových soutěží. Za prvního předchůdce dnešního typu je považován Pohár dobročinnosti, takzvaný \"Charity Cup\". Ten se hrál v letech 1906–1916, a to téměř výhradně mezi pražskými celky. Charity Cup byl prvním nejen v českých zemích, ale i v celém Rakousku-Uhersku. Nejúspěšnějším týmem tohoto období byla se ziskem čtyř prvenství SK Slavia Praha.\n\nV roce 1918, po konci I. sv. války, byl Charity Cup nahrazen Středočeským pohárem, kterého se krom účastníků z Prahy, účastnily i týmy ze středních Čech. Středočeský pohár se s přestávkami konal až do roku 1948, kdy byl definitivně zrušen. Nejúspěšnějším celkem v této fázi AC Sparta Praha a SK Slavia Praha.\n\nV roce 1938 převzal patronát na chodem československé kopané Československý fotbalový svaz, který přes mírný odpor středočeských klubů zakládá první Český pohár. Jeho první ročník se měl konat v sezoně 1938/39, ale sudetská krize a Mnichovská dohoda zapříčinila, že ani neodstartoval. Premiéru tak zažívá až za okupace v sezoně 1939/40. Ve finále zvítězila ve dvou zápasech druholigová SK Olomouc ASO, která porazila SK Prostějov 3–1 a 2–1 a stala se historicky prvním vítězem Českého poháru. Soutěž měla úspěch, ale stále měla silnou konkurenci v oblíbeném Středočeském poháru.\n\nDo druhého ročníku se už přihlásily i dva nejvýznamnější české kluby SK Slavia Praha a AC Sparta Praha. A právě tyto dva se utkaly i ve finále druhého oficiálního ročníku v sezoně 1940/41. Vítězem se po utkáních 2–3 a 6–3 stala SK Slavia Praha. Slavia vítězí i v ročníku 1941/42, následující dva ročníky ovládl městský rival Sparta. V ročníku 1944/1945 se kvůli totálnímu nasazení v Protektorátě nehrála liga, a tak byl pohár jedinou mistrovskou soutěží. Zvítězila Slavia po výhře nad SK Rakovník. V prvním poválečném ročníku 1945/46, hraném pod názvem Pohár osvobození, vítězí Sparta nad SK Slezská Ostrava. Z úvodních sedmi ročníku Českého poháru tedy vítězí 3× SK Slavia Praha, 3× AC Sparta Praha a jednou SK Olomouc ASO.\n\n\nPrvní snahy o obnovení tradice národního poháru pozorujeme v roce 1950. Československý fotbalový svaz zakládá československý pohár, kterého se však účastní pouze vybrané kluby. První ročník v sezoně 1950/51 vyhrává slovenský Kovosmalt Trnava, když ve finále poráží 1–0 Armaturku Ústí nad Labem. Soutěž však existuje pouze dva roky a z důvodů nezájmu klubů je po finále ročníku 1951/52 zrušena. Pro formu, druhý ročník vyhrálo ATK Praha, které v českém finále porazilo Sokol Hradec Králové 4–3.\n\nV roce 1955 se při příležitosti konání Spartakiády, koná i Spartakiádní fotbalový pohár, který s odstupem času bereme jako jeden z ročníku Československého poháru. Ve finále se utkaly Slovan Bratislava a ÚDA Praha. Slovenský tým zvítězil 2–0. Stejně tomu bylo i při Spartakiádě 1960, kdy konečný vítěz TJ Rudá hvězda Brno, získal díky finálovému vítězství 3–1 nad Dynamem Praha právo účastnit se jako první československý klub Poháru vítězů pohárů v sezoně 1960/61. Hned pro následující sezonu byl znovuzaložen Československý fotbalový pohár.\n\n\nPrávě evropské poháry, přesněji řečeno Pohár vítězů pohárů, byly podobně jako v jiných evropských zemích hlavním impulsem ke znovuzaložení Československého poháru. Pro první ročník 1960/61 byla soutěž navržena tak, že se mezi sebou utkají zvlášť česká a zvlášť slovenská mužstva. České semifinále obstarali Dukla Praha a Spartak Hradec Králové. Dukla zvítězila hladce 3–0 a ve finále narazila na DSO Dynamo Žilina, která po remíze 1–1 postoupila losem přes Lokomotívu Košice. Finále potom vyznělo pro Duklu jasně 3–0, a ta tak po roce 1952 vyhrála druhý Československý pohár.\n\nPočínaje ročníkem 1961/62 už soutěž nebyla rozdělena na českou a slovenskou část, ale ve finále se shodou náhod pokaždé střetla mužstva z obou zemí. Během prvních devíti ročníků zvítězilo pětkrát mužstvo z Česka, z toho 4× Dukla Praha, a čtyřikrát mužstvo ze Slovenska, z toho 3× Slovan Bratislava. Během prvních čtyřech ročníků platilo, že pokud finálový zápas skončí remízou, musí se finále opakovat. Tato situace nastala celkem dvakrát. V sezoně 1964/65 se po remíze 0–0 mezi Duklou a Slovanem konalo poprvé prodloužení a penaltový rozstřel, ve kterém Dukla zvítězila 5–3. Od sezony 1965/66 se finále hrálo na dva zápasy, v případě rovnosti počtu branek z obou utkání následovaly penalty.\n\nAž v sezoně 1968/69 se ve finále střetly dva kluby z jedné země, konkrétně z Česka. Dukla Praha získala už čtvrtý, spolu s ročníkem 1952 pátý, titul z Československého poháru, když ve finále porazila VCHZ Pardubice.\n\nV roce 1969 došlo k reorganizaci Československého poháru, když byl založen zvlášť Český a Slovenský pohár. Československý fotbalový pohár však nebyl zrušen. Stal se z něho jakýsi \"Superpohár\" mezi vítězi obou pohárů. Jeho vítězi pak zůstalo právo nastupovat v Poháru vítězů pohárů. Prvním vítězem Českého poháru po 24 letech (od posledního v roce 1945–46) se stal TJ Gottwaldov, který následně vyhrál i Československý pohár.\n\nČeský pohár však velkou atraktivitu nezískal a pro následující dlouhé období byl jen schůdkem, který je potřeba překonat v cestě za vítězstvím v Československém poháru, kde v prestižním klání mohl změřit síly se soupeřem ze Slovenska a v případě úspěchu postoupit do Poháru vítězů pohárů. Z 24 ročníků, které se konaly do roku 1993, zvítězila 11× AC Sparta Praha (hrající pod různými názvy), 4× FC Baník Ostrava a Dukla Praha. Zbylých pět triumfů si rozdělilo 5 týmů.\n\nV Československém poháru (1960–1993) byla nejúspěšnější AC Sparta Praha spolu Duklou Praha, oba získali 8× vítězství v poháru. Třetím nejúspěšnějším celkem zůstává s 5 tituly ŠK Slovan Bratislava. Československý pohár skončil sezonou 1992/93 spolu s rozpadem Československa a zánikem Československého fotbalového svazu. Český pohár měl nástupce v Poháru ČMFS počínaje sezonou 1993/94.\n\n\n\n\nK 1. lednu 1993 se rozděluje Československo. Československá asociace fotbalová, pořadatel ligové i pohárové soutěže dokončuje rozehraný ročník 1992/93 a poté rozdelením na \"Českomoravský fotbalový svaz (ČMFS)\" a \"Slovenský futbalový zväz (SFZ)\" zaniká. S ní definitivně zaniká i Československý pohár, nyní už jednozápasový souboj mezi vítězi Českého a Slovenského poháru.\n\nPřed rokem 1993 mohl do Poháru vítězů pohárů postoupit pouze vítěz Československého poháru. Po roce 1993 už pohár neexistoval a do PVP postupoval vítěz jak Českého, tak Slovenského poháru. Týmům tak k postupu do PVP odpadl nejtěžší souboj a šance na něj se tedy zvýšila, což pohár velmi zatraktivnilo.\n\nNázev pro novou soutěž byl vybrán velmi jednoduše, a ta tak byla podle pořadatele nazvána Pohár Českomoravského fotbalového svazu, zkráceně Pohár ČMFS. Ten soutěži s jednou přestávkou vydržel až do roku 2009.\n\n\nPrvní ročník Poháru ČMFS odstartoval na podzim 1993. Všechna utkání se hrála na jeden zápas a do čtvrtfinále postoupily pouze kluby hrající ročník 1993/94 Gambrinus ligy. Do finále se potom probojoval spolu s AC Sparta Praha i klub FK Viktoria Žižkov, který svou poslední významnou trofej získal vítězstvím ve Středočeském poháru v roce 1940. Utkání po 90 minutách skončilo 1–1, a když v poslední minutě prodloužení Viktoria vyrovnala, šlo se hned v prvním ročníku na penaltový rozstřel. V poměru 6–5 v něm zvítězila Viktoria a stala se prvním vítězem Poháru ČMFS.\n\nAby bylo docíleno spravedlnosti, byla finále hrána na neutrální půdě. Až do roku 2004 to bylo v Praze, na stadioně Evžena Rošického na Strahově, přímo v sídle ČMFS.\n\nDevadesátá léta i počátek nového milénia ovládly pražské kluby. Do finále se dostaly hned čtyři (Viktoria Žižkov, Slavia, Sparta i Dukla) a během prvních devíti ročníku nasbíraly celkem 11 finálových účastí. Úspěšná byla hned 3× SK Slavia Praha, a to v letech 1997, 1999 a 2002. Podruhé Český pohár v roce 2001 vyhrál i FK Viktoria Žižkov, když ve finále porazil tým AC Sparta Praha. Finálová utkání byla velmi vyrovnaná a častým jevem jsou prodloužení a penaltový rozstřel. V prvních devíti letech se po 90 minutách nerozhodlo hned šestkrát.\n\nV sezoně 1999/00 se událo překvapení, když se dostal do finále klub, který v daném ročníku nepůsobil v 1. lize (podruhé od roku 1993). Podařilo se to týmu FK Baník Ratíškovice, který v té době hrál 2. ligu. Nakonec podlehl až pod samým vrcholem, a to Slovanu Liberec.\n\nPočínaje sezonou 2003/04 začíná éra patřící týmu AC Sparta Praha. Ta dokázala 4× během pěti let v celé soutěži zvítězit, a jako první se jí podařilo vítězství nejen obhájit, ale dokončit vítězný hattrick. Stalo se tak v letech 2005–2008. Dvakrát to odnesl FC Baník Ostrava, který se však v sezoně 2004/05 dokázal vtěsnat do sparťanské vítězné šňůry. Do finále s Baníkem se dostalo 1. FC Slovácko a vzhledem k tomu, že oba kluby jsou z východu republiky, rozhodl se ČMFS poprvé v historii přeložit finále mimo Strahov. Hostitelem se stal Andrův stadion v Olomouci a tah se vyplatil. Na finále dorazilo rekordních 11 251 diváků.\n\nFinále ročníku 2005/06 mezi Spartou a Baníkem, hrané na Stadionu u Nisy v Libereci, se takového zájmu fanoušků netěšilo, a tak bylo na další tři roky opět vráceno na Strahov. Sparta tam postupně porazila FK Jablonec 97 i FC Slovan Liberec a dokončila zmiňovaný zlatý hattrick. V sezoně 2008/09 získali druhé vítězství FK Teplice, když porazili 1. FC Slovácko, které neuspělo ani ve svém druhém finále.\n\nV roce 2009, již pod vedením nového předsedy ČMFS Ivana Haška nastává mírná reorganizace soutěže. Ta získává nového generálního sponzora, společnost Ondrášovka a.s. a od sezony 2009/10 nese název Ondrášovka Cup. A jsou patrny i další změny. Od čtvrtého kola (osmifinále) se hraje dvoukolově, systémem doma–venku. Finále je stále na jedno utkání, ale hostitelské místo se mění s tím, že se určí již před sezónou. Po vzoru fotbalově vyspělých zemí je zřízen český Superpohár, tedy pohár, kde se vítěz poháru utká s ligovým mistrem.\n\nPrvní ročník po úpravách vyhrává poměrně překvapivě FC Viktoria Plzeň, která v nedávné době strávila 4 sezony ve 2. lize. V poháru vítězí po 39 letech a díky tomu se dostává do 4. předkola Evropské ligy. Můžeme to označit za historický okamžik, protože právě zde se zrodila nová Viktoria, která hned v následujícím roce vyhrála ligový titul. Ve finále potřetí poražen odchází FK Baumit Jablonec.\n\nI v sezoně 2010/11 prožívá jeden z týmů vítěznou premiéru, tentokrát je to FK Mladá Boleslav, která ve finále přehrála tým SK Sigma Olomouc. Sigma však složila reparát, když ve finále sezony 2011/12 porazila Spartu Praha.\n\nTo už se ale soutěž jmenovala Pohár České pošty. V polovině ročníku 2011/12 se společnost Ondrášovka a.s. částečně stáhla a přepustila pozici generálního partnera České poště.\n\nSigma Olomouc tedy jako první získala \"Pohár České pošty\", ale UEFA jí start v Evropské lize neumožnila. Důvodem byla nedořešená kauza podplácení v zápase Olomouc – Bohemians.\n\nV probíhajícím ročníku 2014/15 Česká pošta omezila marketingové aktivity a smlouvu s FAČR předčasně ukončila. I z toho důvodu se od podzimních měsíců roku 2014 zpravidla už označovala jen jako český pohár nebo pod dalším oficiálním názvem Pohár FAČR (Pohár Fotbalové asociace České republiky), a to nejen v médiích, ale také v materiálech samotné fotbalové asociace.\n\nHledání nového generálního partnera skončilo 31. července 2015, kdy byl podepsán tříletý kontrakt s dvouletou opcí s maďarskou ropnou a plynárenskou společností MOL (holding). Soutěž tedy získala název MOL Cup.\n\n\n\n\nNárodní poháry mají díky tomu, že se zde potkávají týmy z různých pater systému ligových soutěží, zvláštní náboj. Týmy z nižších lig mají obrovskou motivaci a hráči mnohdy životní šanci potkat se se svými idoly. Díky tomu vznikají překvapení, o které není nouze ani v historii Českého poháru.\n\nHned v prvním ročníku, konaném v sezóně 1939/40 se do finále na úkor tehdy jasně dominantních týmů Sparty a Slavie probojovali SK Prostějov a SK Olomouc ASO. Druhý jmenovaný zvítězil 3–1 a 2–1 a tak měl hned na úvod pohár v držení tým, který hrál ve 2. lize.\n\nV roce 1970 při obnovení Českého poháru se taktéž druholigový LIAZ Jablonec probojoval až do finále, kde ale podlehl týmu TJ Gottwaldov, a to celkem výrazně 2–2 a 4–0.\n\nAsi největší kuriozita se odehrála v následujícím ročníku 1970/71. V semifinále se střetla AC Sparta Praha se svým B-týmem, který nakonec zvítězil 2–1 a postoupil na její úkor do finále. Po dvou utkáních s týmem TJ Škoda Plzeň byl výsledek stále nerozhodný 1–1 a 3–3, proto následoval penaltový rozstřel. Všech deset hráčů své pokusy proměnilo a na toto pravidla nepamatovala. O vítězi musel rozhodnout až los, který, „ke štěstí historiků“, vyhrála Plzeň.\n\nV sezóně 1975/76 se do finále dostala dvě druholigová mužstva – Sparta ČKD Praha zvítězila nad týmem SONP Kladno v obou finálových zápasech. O dva roky později se to povedlo týmu AŠ Mladá Boleslav, který dokonce vyhrál první zápas 1–0, ale odvetu na hřišti svého soupeře, Baníku Ostrava, prohrál 0–2. V roce 1985 a 1991 se dokonce dvakrát podařilo ze 2. ligy postoupit až do finále Dynamu České Budějovice, ale v obou prohrálo o dvě branky.\n\nV roce 1990 se Slovácké Slavii Uherské Hradiště podařilo projít do finále jako třetiligovému celku, poprvé a prozatím naposledy během historie. Tam nakonec podlehla Dukle 3–5. Poté prošly do finále ještě tři druholigové celky. V sezoně 1996/97 to byla slavná Dukla Praha, která ale 2. ligu ten rok vyhrála a postoupila zpět. Zajímavé jméno se ve finále ocitlo v ročníku 2000/01: FK Baník Ratíškovice, tehdy druholigový, dnes tým krajské A-třídy, podlehl ve finále Slovanu Liberec pouze 1–2. Posledním druholigovým finalistou byl SFC Opava v ročníku 2016/17, kdy vítěz poháru automaticky postupoval do základní skupiny Evropské ligy UEFA: Opava však ve finále prohrála 0–1 se Zlínem, a tak se do Evropské ligy kvalifikoval Zlín.\n\nVýčet překvapení v ranějších kolech soutěže než semifinále by byl hodně dlouhý. Vzpomeňme například na tým SK Slavia Praha, který v sezoně 2007/08 vypadl ve 3. kole s divizním SK Líšeň, a v sezóně 2011/12 ve stejném kole opět s divizním Převýšovem dokonce v poměru 0–3. O překvapení tohoto typu bývá každý rok postaráno.\n\n\n\n"}
{"id": "52301", "url": "https://cs.wikipedia.org/wiki?curid=52301", "title": "Eunuch", "text": "Eunuch\n\nEunuch (řecky „strážce lože“; z ευνέ (\"euné\") – postel, ἔχειν (\"echein\") – mít v moci) je muž, který (podle běžné definice tohoto termínu) buď byl kastrován (typicky v brzkém věku – dříve, než se u něj projevily hormonální změny), nebo (podle některých starověkých textů) mu v plození potomků bránila impotence, celibát či jiná zábrana. Eunuch měl specifickou funkci v mnoha společnostech – dvořané, kastrátní pěvci, náboženští specialisté, vojáci, členové královské gardy, vládní úředníci a strážci významných žen či sluhové v harémech. Často pocházeli z řad otroků a kastraci podstupovali nedobrovolně. Kastrace z nich měla udělat spolehlivé sluhy, již mohli být blíže významným osobám, včetně panovníků, a vykonávat pro ně drobné služby (včetně např. koupání, stříhání vlasů, nošení v nosítkách, dokonce vyřizování vzkazů). V kombinaci s neexistencí vlastní rodiny a zřeknutí se věrnosti komukoli jinému než vládci samotnému bylo na eunuchy nahlíženo jako na důvěryhodné osoby – funkci, kterou později plnili tajemníci a kancléři, konšelé. Eunuchy můžeme najít v starověkých a raně středověkých říších asijského kontinentu (Čína, Korea, Vietnam, Thajsko, Barma, Otomanská říše, Indický subkontinent), v Evropě pak ve starém Řecku, Římě a Byzanci. Nejstarší záznamy se o eunuchovi zmiňují v 21. století př. n. l.\n\nV osmanské říši se eunuši dělili do dvou skupin, podle barvy pleti, ale i podle způsobu vykleštění:\n\nNěkdy se toto rozdělení uplatňuje jen podle způsobu kastrace, tedy i černoch může být bílým eunuchem a běloch černým.\n\nV Bibli jsou jako eunuši označováni i lidé neplodní.\n\n\n"}
{"id": "52311", "url": "https://cs.wikipedia.org/wiki?curid=52311", "title": "Vypsaná fiXa", "text": "Vypsaná fiXa\n\nVypsaná fiXa je pardubická skupina mající základy v rocku, obohaceném o prvky jiných žánrů; sama kapela se někdy označuje za pop punkovou. \n\nVznikla v roce 1994 a hraje v sestavě\n\nVýrazným prvkem skupiny jsou její básnické, surrealistické texty, které píše frontman Michal Mareda. \n\nBěhem roku 2007 spolupracovali na natáčení českého filmu \"Václav\", který orámovala hudba z jejich tvorby. Zpěvák skupiny se ve filmu objevil i v epizodní roli. V roce 2012 spolupracovali na filmu \"Čtyři slunce\".\n\nOsmým albovým počinem Vypsané fiXy je album \"Tady to někde je\" (2017). \n\n\n"}
{"id": "52314", "url": "https://cs.wikipedia.org/wiki?curid=52314", "title": "Můj strýc Benjamin", "text": "Můj strýc Benjamin\n\nMůj strýc Benjamin (v originále \"Mon oncle Benjamin\") je francouzská filmová romantická komedie z roku 1969.\n\nJe 18. století. Venkovský lékař-filozof chudých Benjamin miluje hospodského překrásnou dceru Manette, která raději preferuje předmanželskou smlouvu před mladým lékařem. Ale nejvíc měl na něho spadeno hostinský, protože pil na dluh a sváděl jeho krásnou nevinnou dceru Manette. Když ho jednou markýz de Cambyse zesměšnil a ponížil před celou společností, Benjamin se pomstil po svém. Nakonec Manette doprovází svého Benjamina do exilu. Jsou šťastní, dokonce i bez úředního sňatku. Hlavních rolich v vytvořil šansoniér a herec Jacques Brel a Claude Jadeová. \n\n\n"}
{"id": "52315", "url": "https://cs.wikipedia.org/wiki?curid=52315", "title": "Olešský rybník", "text": "Olešský rybník\n\nOlešský rybník nebo také Stará Oleška je rybník, který se nachází východně od Staré Olešky, asi 5 km západně od obce Česká Kamenice v Růžovské vrchovině. Má rozlohu 12 ha.\n\nRybníkem protéká potok Olešnička, která je pravým přítokem Kamenice.\n\nSeverovýchodní břeh je lesnatý, stejně jako dva větší poloostrovy.\n\nSlouží především k chovu ryb. Na severním břehu se nachází koupaliště. Západní část rybníka je chráněna coby přírodní rezervace Stará Oleška.\n\nV roce 1972 dopadl těsně k jeho hrázi utržený levý motor letounu DC-9, letícího na lince JAT 367. Nehoda se stala světově proslulou tím, že při ní přežila pád z výšky 10 km letuška Vesna Vulović.\n\n"}
{"id": "52317", "url": "https://cs.wikipedia.org/wiki?curid=52317", "title": "Panzerkampfwagen I", "text": "Panzerkampfwagen I\n\nPanzerkampfwagen I (resp. PzKpfw I či SdKfz 101) byl německý lehký tank produkovaný v letech 1934–1940. Celkem bylo vyrobeno přes 2100 strojů. Původně se předpokládalo, že půjde jen o cvičné stroje, ale finanční potíže a problémy s vývojem středních tanků typu Pz III a Pz IV vedly k tomu, že byl nakonec nasazován v boji a na začátku války dokonce byl nejčetnějším bojovým strojem německých tankových vojsk, zejména ve Španělské občanské válce a při invazi do Polska. Zde slavil úspěchy v boji proti pěchotě, která dosud nebyla vyzbrojena adekvátními protitankovými zbraněmi. Horší však bylo, setkal-li se s obrněnou technikou protivníka. Jeho kulomety nebyly adekvátní zbraní proti nepřátelským obrněncům a slabý pancíř nedokázal vydržet ani zásahy z těžkého kulometu. Pokud např. ve Španělsku potkal ruské tanky BT či T-26, výsledkem býval jednostranný masakr. Tanky Pz I se účastnily ještě zahájení operace Barbarossa, ale v té době už byla jejich bojová hodnota velice problematická a daly se použít maximálně tak k průzkumu. Proto byly urychleně staženy z bojových operací.\n\nPřestože jeho nevýhodou byl slabý pancíř, výhodu měl tento tank v tom, že byl poměrně rychlý. Na tank měl poněkud vysoký výkon 180 koňských sil. Na rovném terénu mohl jet 79 km/h, z prudšího kopce až přes 100 km/h. Průměrná rychlost otáčení korby 48 stupňů/s, rychlost věže 44 stupňů/s. Pancíř korby (čelní/boční/zadní, mm): 30/20/20, pancíř věže (čelní/boční/zadní, mm): 30/14/14. Dosah rádia byl 700 metrů. Zpočátku byl na tento tank přidáván kulomet 2cm Kw.K, nebo 2cm Flak 38 s věží Pz Kpfw. 1 Breda s rádiem Fug5 nebo Fug7 motorem Maybach HL 45 P a podvozkem VK 6.01. Později byly tyto moduly nahrazeny kulometem 7,92 mm Mauser E.W. 141, věží Pz.Kpfw. 1 ausf. C, rádiem Fu. Spgr.Ger.\"a\", motorem Maybach HL 66 P a podvozkem VK 6.02. Tento tank oficiálně využíval pouze podkaliberní a průbojný typ granátů. U kulometu 2 cm Kw.K 38 bylo v zásobníku 10 nábojů, u 2 cm Flak 38 také. Ale zajímavý je i kulomet 7,92 mm Mauser E.W. 141, který měl nabitých 40 granátů.\n\n\n\n"}
{"id": "52318", "url": "https://cs.wikipedia.org/wiki?curid=52318", "title": "Tachlovice", "text": "Tachlovice\n\nTachlovice jsou obec v okrese Praha-západ, kraj Středočeský, rozkládající se 16 km jihozápadně od centra Prahy. Větší část Tachlovic leží na jižním svahu směřujícím k Radotínskému potoku; část statků se nachází i na pravém břehu potoka. Obec zaujímá rozlohu 636 ha a žije v ní obyvatel.\n\nTachlovice jsou členem Svazku obcí region Jihozápad a vstupní branou do oblasti Karlštejnska. Nedaleko se nalézá lom Velká Amerika.\n\nPrvní zmínku o obci nalezneme v historických pramenech v roce 1234.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Tachlovice \"(929 obyvatel, poštovní úřad, katol. kostel)\" byly v roce 1932 evidovány tyto živnosti a obchody: holič, 4 hostince, 2 koláři, konsum Včela, 2 krejčí, 2 mlýny, obuvník, 9 rolníků, řezník, sedlář, 5 obchodů se smíšeným zbožím, stavitel, švadlena, 3 trafiky, 3 truhláři, zámečník.\n\n\nV obci jsou zavedeny všechny běžné inženýrské sítě (plynovod, vodovod, kanalizace). Průběžně pokračuje výstavba několika nových domů a bytových jednotek. Byla zprovozněna část budovaného sportovního areálu s tenisovými kurty a zbývá dokončit fotbalové hřiště se zázemím. 28. října 2011 byla k výročí 125 let otevření základní školy v Tachlovicích slavnostně otevřena nová budova mateřské školy se dvěma třídami.\n\nDopravní síť\n\nVeřejná doprava 2019\n\n\n\n\n"}
{"id": "52321", "url": "https://cs.wikipedia.org/wiki?curid=52321", "title": "Varnsdorfský rybník", "text": "Varnsdorfský rybník\n\nVarnsdorfský rybník (\"lidově Mašíňák a nebo také Rio\") je rybník, který se nachází na jižním okraji Varnsdorfu, poblíž hlavní silnice, asi 0,5 km od železniční stanice Dolní Podluží. Má rozlohu 8,8 ha. Provozní hladina se nachází v nadmořské výšce 368,6 m a objem vody při této hladině činí 154 050 m³.\n\nVe vodohospodářských mapách je veden jako „Varnsdorfský rybník“. Název „Rekreační rybník“ byl používán ve vztahu k účelu, ke kterému byl budován, nejvíce se však vžilo se lidové označení „Mašíňák“ (podle autokempu) a „Rio“.\n\nU rybníku je písčitá a travnatá pláž. Dno je bahnité a klesá mírně.\nHráz je zemní, sypaná o celkové délce 745 m. Kóta koruny hráze je 369,6 m.\n\nVarnsdorfský rybník je průtočný, napájený vodou z povodí pravostranného přítoku Mandavy. Povodí rybníku má celkovou plochu 1,75 km².\n\nVodní dílo slouží k extenzivnímu chovu ryb, jako zdroj vody pro závlahu, jako protipovodňová ochrana a také jako krajinotvorný k zachycení vody v krajině. Tyto účely jsou uvedeny ve schváleném manipulačním a provozním řádu vodního díla a jsou dány zejména podmínkami poskytnuté dotace na revitalizaci vodního díla, stanovené Státním fondem životního prostředí a Agenturou ochrany přírody a krajiny, dříve vydanými platnými rozhodnutími orgánů státní správy, charakterem a konstrukcí vodního díla, účinkem při ochraně níže ležícího území před povodněmi a historickými souvislostmi. Vodní dílo Varnsdorfský rybník bylo podle svého významu a rozsahu možného ohrožení území pod hrází zařazeno (pro účely technicko-bezpečnostního dohledu ve smyslu § 61, odst. 2, zák. č. 254/2001 Sb., O vodách) do III. kategorie.\n\nV současné době není vodní dílo Varnsdorfský rybník, a to ani z části, provozován jako veřejného koupaliště. Přilehlé okolí – pozemky v majetku města, vč. bývalé pláže jsou běžným veřejným prostranstvím, se zajištěnou průběžnou údržbou (sečení travnatých ploch, odvoz obsahu odpadkových košů – Odbor životního prostředí MěÚ Varnsdorf). Koupání v rybníce je možné na vlastní nebezpečí. Původní zázemí koupaliště (sociální zařízení, občerstvení, atd.) a rekreační areál je mimo provoz a jsou nabízeny k prodeji.\nNájemcem (uživatelem) rybníka je Český rybářský svaz MO Varnsdorf, který zajišťuje obsluhu vodního díla v souladu se schváleným manipulačním a provozním řádem. Mimo jiné je tímto řádem uživatel vodního díla pověřen sledováním ukazatelů kvality vody v rybníku důležitých z hlediska života rybí obsádky v rybníku, nikoliv pro koupání osob.\n\n"}
{"id": "52327", "url": "https://cs.wikipedia.org/wiki?curid=52327", "title": "Největší společný dělitel", "text": "Největší společný dělitel\n\nNejvětší společný dělitel (značený NSD, D, příp. gcd z anglického \"greatest common divisor\") dvou celých čísel je největší číslo takové, že beze zbytku dělí obě čísla, tzn. největší číslo, jímž jsou obě čísla dělitelná. Například největší společný dělitel čísel 15 a 20 je 5 (číslo 5 dělí obě čísla, žádné větší číslo s touto vlastností už neexistuje; např. číslo 10 dělí druhé číslo, ale ne první).\n\nObecněji je možno hovořit o největším společném děliteli celé množiny čísel – tím je největší číslo takové, že beze zbytku dělí všechna čísla v množině.\n\n\nNejvětšího společného dělitele dvou čísel (a díky asociativitě i libovolně mnoha) lze určit prostřednictvím prvočíselného rozkladu obou čísel, jako součin prvočísel umocněných na nejmenší z exponentů u příslušného prvočísla v rozkladech:\n\nNechť formula_19 je prvočíselný rozklad čísla formula_20 a formula_21 prvočíselný rozklad čísla formula_22.\nPak\n\nNapříklad největšího společného dělitele čísel 136 a 204 lze nalézt tak, že zjistíme, že 136 = 2³×17 a 204 =2²×3×17. V rozkladech se vyskytují prvočísla 2, 3 a 17 s exponenty 3, 0, 1 u menšího čísla a 2, 1, 1 u většího čísla. Výsledné NSD pak je součin prvočísel vyskytujících se v obou rozkladech umocněných na příslušné nejmenší exponenty, tedy 2²×17 = 68.\n\nTento výpočet je snadno pochopitelný, ale v praxi zcela nepoužitelný s výjimkou velice malých čísel, neboť získání rozkladu na prvočísla je extrémně náročná operace.\n\nPro praktické výpočty slouží výrazně rychlejší algoritmy, hlavně tzv. Eukleidův algoritmus.\n\n"}
{"id": "52333", "url": "https://cs.wikipedia.org/wiki?curid=52333", "title": "Ryzec bledý", "text": "Ryzec bledý\n\nRyzec bledý (\"Lactarius pallidus\" (Pers. ex Fr.) Fr.) je jedovatá houba z čeledi holubinkovitých.\n\n\nRoste nehojně v červenci až říjnu, většinou ve skupinách pod buky. Vzácně roste i v doubravách. V Evropě je geograficky velmi rozšířeným druhem.\n\nČasto je uváděn jako jedovatá houba.\n\n"}
{"id": "52339", "url": "https://cs.wikipedia.org/wiki?curid=52339", "title": "Provincie Biella", "text": "Provincie Biella\n\nBiella (\"Provincia di Biella\") je italskou provincií v oblasti Piemont, ustanovená roku 1992 a fungující od roku 1996. Sousedí na západě s provincií Torino a Valle d'Aosta a na východě, severu a jihu s provincií Vercelli.\n\n"}
{"id": "52340", "url": "https://cs.wikipedia.org/wiki?curid=52340", "title": "Vesmírná stanice", "text": "Vesmírná stanice\n\nVesmírná stanice nebo také kosmická stanice je zařízení určené pro pobyt lidí ve vesmíru. Na rozdíl od kosmické lodi nejsou kosmické stanice uzpůsobeny pro přistání na Zemi. Pro dopravu lidí a materiálu na a ze stanice je tedy zapotřebí jiného dopravního prostředku. Vesmírná stanice je zařízena pro střednědobé pobyty, od několika týdnů, měsíců až po roky.\n\nObvykle slouží jako laboratoř, pozorovatelna Země s lidskou posádkou nebo může být také použita jako základna pro další lety do Sluneční soustavy. V poslední době byla také cílem několika kosmických turistů.\n\nAutorem prvního návrhu na orbitální stanici byl v roce 1895 Konstantin Eduardovič Ciolkovskij. Tvarem připomínal činku. Počítal v ní s vytvořením umělé gravitace, v jedné části měla být strojovna, v druhé obytné místnosti a v propojovací části měl být skleník s rostlinami.\n\nDalší projekty publikovali vědci v SSSR v roce 1950 (Šternfeld), o něco později v USA usazený Wernher von Braun, v roce 1960 další projekt předložily americké firmy Martin a Douglas Aircraft..\n\nŘada projektů byla detailně připravena k realizaci, k níž však nedošlo a byly předčasně zrušeny.\n\n\n\n\n"}
{"id": "52346", "url": "https://cs.wikipedia.org/wiki?curid=52346", "title": "Mezimuřská župa", "text": "Mezimuřská župa\n\nMezimuřská župa (chorvatsky Međimurska županija, maďarsky Muraköz) je nejsevernější župa v Chorvatsku. Jejím hlavním městem je Čakovec. Tvoří téměř celou chorvatskou část Mezimuří, k němuž z Chorvatska dále náleží katastrální území Legrad.\n\nMezimuřská župa patří k těm menším chorvatským župám. Její hranici tvoří na severu řeka Mura a také Maďarsko, na jihu řeka Dráva a na západě Slovinsko. Její území je proto nížinné, z dopravního hlediska velmi významné. Vedou tudy železniční trati, ale i silnice ze Slovinska do Maďarska a z Chorvatska do Maďarska. Hlavní město je důležitou křižovatkou mezi těmito tahy. Obyvatelé jsou Chorvati, díky blízkosti s Maďarskem tu ale žije i maďarská menšina.\n\n"}
{"id": "52353", "url": "https://cs.wikipedia.org/wiki?curid=52353", "title": "Space Base", "text": "Space Base\n\nSpace Base byl americký projekt obří kosmické stanice se stočlennou posádkou navržený v roce 1969. Stanice neměla sloužit jen jako laboratoř, ale také jako loděnice a výrobna pro vesmírné tahače na nukleární pohon, které měly sloužit k pravidelné přepravě mezi základnou na Měsíci a Space Base. Současně s tímto návrhem byly projektovány raketoplány. Z projektu Space Base nakonec sešlo z důvodu změny americké politiky.\n\n"}
{"id": "52358", "url": "https://cs.wikipedia.org/wiki?curid=52358", "title": "Donji Vakuf", "text": "Donji Vakuf\n\nDonji Vakuf je město v Bosně a Hercegovině.\n\nDonji Vakuf leží na řece Vrbas, ve Federaci Bosny a Hercegoviny, ve Středobosenském kantonu. Spolu s okresem (občinou) má 24 544 obyvatel, drtivá většina z nich jsou Bosňáci.\n\nV dobách Římské říše a středověkého bosenského státu vznikla řada dodnes z části dochovaných památek v okolí – ať už antických pozůstatků po dobách dávno minulých, či tzv. stečků, tedy náhrobních kamenů nejasného původu, které se nacházejí na řadě míst v Bosně a Hercegovině.\n\nMěsto je poprvé zmiňováno Benediktem Kuprešićem v roce 1530 pod názvem \"Donji Novi\". Roku 1574 zde byla otevřena první mešita. Evlija Čelebi zmiňuje Donji Vakuf (\"Uskopye vakfi\" tehdejší turečtinou) jako značně velkou kasabu. Město je rozmístěno na obou březích řeky Vrbasu, jakož tomu bylo i na konci 16. století. Dále známý turecký cestopisec také uvádí, že Donji Vakuf má několik tekijí, škol, velký počet hostinců a několik tisíc domů.\n\nPřestože rakousko-uherská správa na konci 19. století a rozvoj průmyslu – byla vybudována první pila (hlavním průmyslovým odvětvím se stal v Donjem Vakufu dřevozpracující a kožedělný průmysl, který byl klíčový hlavně pro směřování města v 20. století), uvádí cestopisec Stjepan Strodl ze Sarajeva, že ve městě bylo devět mešit, čtyři muslimské náboženské školy, četnická stanice a několik pravoslavných kostelů. V téže době (1901) také byl přemostěn Vrbas.\n\nPřed válkou v 90. letech 20. století tu žilo 55 % Bosňáků, 38 % Srbů a 2 % Chorvatů. Po uzavření míru se město stalo součástí Federace Bosny a Hercegoviny, většina srbských obyvatel města během války odešla. V současné době je problémem hlavně vysoká nezaměstnanost, převážně u mladších ročníků.\n\n"}
{"id": "52359", "url": "https://cs.wikipedia.org/wiki?curid=52359", "title": "Seznam jezer ve Finsku", "text": "Seznam jezer ve Finsku\n\nFinská jezera (finsky jezero - \"järvi\"). Tabulka obsahuje přehled přírodních jezer ve Finsku s plochou přes 200 km² (bez finských přehrad), řazených podle rozlohy. Hodnoty jsou zaokrouhlené na celá čísla. Jezera Saimaa a Iso-Kalla jsou započítána včetně přirozeně připojených jezer.\n\n\n"}
{"id": "52361", "url": "https://cs.wikipedia.org/wiki?curid=52361", "title": "Michel Houellebecq", "text": "Michel Houellebecq\n\nMichel Houellebecq (), narozen jako Michel Thomas (* 26. února 1956 Réunion), je francouzský spisovatel.\n\nJeho otec byl horský vůdce a matka anestezioložka. Když mu bylo 6 let, jeho matka opustila rodinu, konvertovala k islámu a žije s muslimem. Malý Michel pak žil u své babičky z otcovy strany, Henriette Houellebecqovou, členkou Francouzské komunistické strany a pravověrnou stalinistkou v Crécy-en-Brie u Paříže. Dobrý vztah s babičkou měl vliv na jeho levicovost. Vystudoval lycéum v Meaux a Vysokou školu zemědělskou. Z prvního manželství se sestrou přítele má syna Etiennea (* 1981), ale svazek se rozpadl již po roce vztahu. Znovu se oženil až pak v roce 1999.\n\nV 80. letech trpěl depresemi, které utápěl v alkoholu, a psal poezii. Na počátku 90. let napsal biografii amerického autora hororů, monarchisty H. P. Lovecrafta a svou románovou prvotinu \"Rozšíření bitevního pole \"(1994). Druhý román, \"Elementární částice\" (1998), ho rázem vynesl na francouzské literární nebe. Příběh dvou čtyřicátníků žijících ve světě masturbace a peep show pobouřil vládnoucí generaci osmašedesátníků a vyvolal senzaci. Dostal za něj dvě ceny: Velkou národní literární cenu pro mladé talenty a Listopadovou cenu.\n\nJeště větší pobouření vyvolal třetí román, \"Platforma\" (2001). Liga lidských práv ho udala za podněcování k rasové nenávisti. Soud však smetl tento pokus omezovat uměleckou svobodu. Houellebecq v něm skvěle vystihl ducha doby, když hrdinka umírá v Thajsku po teroristickém útoku islamistů. Její přítel pak říká, že pokaždé, když izraelské síly usmrtí palestinské dítě nebo těhotnou ženu, cítí uspokojení. Román přitom vyšel ještě před 11. zářím 2001. Dostal za něj Mezinárodní dublinskou cenu Impac. Dalším počinem byl čtvrtý román \"Možnost ostrova\" (2005), který se dočkal i filmového zpracování. Režie filmu s názvem \"La Possibilité d'une île\" se ujal sám autor.\n\nJe laciné ztotožňovat autobiografického hrdinu a autora samotného. Houellebecq o sobě tvrdí, že je demokrat a evropský federalista. Přesto v doslovné Americe příliš pochopení nenalezl a populární tam není. K establishmentu je kritický. Volit J. Chiraca je podle něj \"„jako nachcat do volební urny“\".\n\nV roce 2005 byl hostem Pražského festivalu spisovatelů.\n\nI když Houellebecqova literární tvorba zahrnuje i poezii a eseje, nejvýznamnější jsou jeho romány, díky nimiž si získal světovou proslulost. Tyto romány, jako každé postmoderní dílo (např. Milana Kundery), jsou často významově nejednoznačné. Na první pohled se zdají být cynickými, plnými černého humoru, ve skutečnosti jsou však moralizující a volající po empatii.\n\nJeho jméno a dílo \"Soumission\" bylo dáváno např. britským deníkem The Daily Telegraph do souvislosti s francouzským novinářem Éricem Zemmourem, či spisovatelem Renaudem Camusem, kteří taktéž tvrdí, že francouzská národní identita byla nevratně zničena masovým přistěhovalectvím a zdejším nárůstem islámu.\n\n\n\nKrátce řečeno, se svým sociálním postavením mohu být spokojen. V sexuální oblasti je to horší. Poznal jsem více žen, vždy však na omezenou dobu. Protože postrádám krásu i jakýkoliv osobní šarm a často podléhám návalům deprese, neodpovídám ani v nejmenším tomu, co ženy hledají především. Proto jsem u žen, které mi otevřely svůj orgán, často cítil lehký odpor; v podstatě jsem pro ně představoval nouzové řešení, což, jak uznáte, není ideálním východiskem pro trvalejší vztah.\n\n„Někteří lidé velmi brzy pociťují děsivou nemožnost žít vlastní život; nejsou v podstatě schopní unést přímý pohled na svůj život jako celek, bez stínů a kulis. Uznávám, že jejich existence se vymyká přírodním zákonům, a to nejen proto, že k tomuto zásadnímu zlomu nepřizpůsobivosti dochází bez jakékoliv genetické účelnosti, nýbrž i proto, že předpokládá nesmírnou jasnozřivost, která pochopitelně přesahuje percepční schémata obyčejné existence. Někdy před ně stačí postavit někoho jiného, pokud je stejně tak čistý a průzračný jako oni sami, a nesnesitelný zlom se rozplyne ve světelné tužbě, trvale napřažené k absolutně nedosažitelnému. Zatímco tedy jedno zrcadlo neustále odráží pouze jediný bezútěšný obraz, dvě paralelní zrcadla dávají vzniknout jasné a husté síti, unášející lidské oko po neomezené a ve své geometrické čistotě nekonečné dráze mimo dosah utrpení a světa.“\n\nNení pravda, že lidé jsou jedineční a každý si nese v sobě nezaměnitelnou výjimečnost; ve svém případě jsem každopádně žádnou stopu výjimečnosti nepozoroval. Je většinou marné unavovat se rozlišováním individuálních osudů a charakterů. Myšlenka jedinečnosti lidské osobnosti je stručně řečeno jen nabubřelá absurdita. Na vlastní život si vzpomínáme, píše někde Schopenhauer, o něco víc než na dávno přečtený román. Tak je to: jen o trochu víc.\n\nNa Sinaji jsem měl druh zjevení: Cítil jsem naprosté odmítnutí monotheismu. Řekl jsem si, že idea víry jen v jednoho Boha je kréténská. A nejhloupější náboženství ze všech je islám.\n\nPokud projdeme něčím smutným, nějakým zklamáním, čímkoli, co nám brání žít, a chceme se zachránit, musíme se nejprve přestěhovat, spálit fotky, vyvarovat se situací, kdy musíme své špatné zážitky někomu vyprávět.\n\nBral jsem věci tak, jak jsou: člověk je živočišný druh vyvinutý z jiných živočišných druhů trýznivým a strastiplným evolučním procesem; skládá se z hmoty rozdělené do orgánů, po smrti se orgány rozloží, přemění se v jednodušší molekuly; nezbude žádná stopa po činnosti mozku, po myšlení ani po čemkoli, co by mohlo být připodobitelné jakémusi duchu nebo duši.\n\n\n\n\n"}
{"id": "52373", "url": "https://cs.wikipedia.org/wiki?curid=52373", "title": "Parkour", "text": "Parkour\n\nParkour (někdy též le parkour a také jako zkratka PK) neboli l’art du déplacement (umění pohybu/umění přemístění) je druh pohybu francouzského původu, jejímž základem je schopnost dostat se z bodu A do bodu B efektivně, s co nejmenší spotřebou energie, hezky a účinně za použití vlastního těla, a to prostřednictvím akrobatických prvků, salt tzv. flipů, přeskoků apod. Pomáhá v překonávání libovolných překážek v okolním prostředí – od větví přes kameny a skály až po zábradlí a betonové zdi, taky však traceur může navštěvovat tělocvičny (gymy) ve kterých si může nebezpečnější triky vyzkoušet a naučit se je – a může být provozován jak ve městě, tak na venkově. Muž provozující parkour je \"traceur\", žena pak \"traceuse\" (někdy je možno se setkat s počeštěným výrazem \"traceurka\").\n\nDefinován Francouzem Davidem Bellem, parkour se zaměřuje na trénink účinných pohybů a rozvoj těla a mysli, aby se člověk ve všech situacích (a především kritických) uměl pohybovat klidně a sebejistě.\n\nParkour je fyzická aktivita, které lze jen těžko přiřadit kategorii. Není to extrémní sport, ale spíše umění nebo disciplína. Podle Davida Bella je fyzická část parkouru založená na překonávání všech překážek, které se v cestě vyskytnou, jako kdyby šlo o stav ohrožení – chcete se pohybovat takovým způsobem, za použití jakéhokoliv pohybu, který vám pomůže dostat se od/k někomu/něčemu. Při střetu s protivníkem může člověk mluvit, bojovat, nebo utíkat. Bojová umění připravují na útok, parkour je formou tréninku pro útěk. Kvůli této složitosti určení a zařazení se často poznamenává, že parkour má svou vlastní kategorii – \"parkour je parkour.\" \n\nDůležitou charakteristikou parkouru je efektivita (účinnost). Traceur se nesnaží pohybovat jen nejrychleji jak dokáže, ale také s co nejmenší spotřebou energie a nejpřímější možnou cestou. A protože neoficiálním parkourovým mottem je \"être et durer,\" (být a zůstat, být a vydržet), efektivita zahrnuje předcházení zraněním krátko i dlouhodobým.\n\nJe známo, že parkour ovlivňuje i traceurův proces myšlení. Traceuři a traceurky zaznamenávají změnu v myšlení, které jim pomáhá v běžném životě, ať už jde o překážky fyzické či psychické. Základem je motto \"être et durer,\" případně \"être fort pour être utile,\" (česky \"být silným, abych byl užitečným\" podle Hébertovy Přirozené metody) a snaha umět se dostat z bodu A do bodu B rychle a plynule. Zároveň s tréninkem traceur/ka začíná přemýšlet o svých pohnutkách, důvodech k tréninku, parkourové filosofii atd.\n\n\nParkour se inspiroval mnohými zdroji, především Přirozenou metodou Georgese Héberta, která vznikla na počátku dvacátého století. Francouzští vojáci ve Vietnamu se inspirovali Hébertovou prací a vytvořili to, co je dnes známo pod pojmem \"parcours du combattant\". David Belle se k této překážkové trati a Hébertově Přirozené metodě dostal díky otci, Raymondu Bellovi, francouzskému hasiči, který se těmto disciplínám věnoval. David Belle trénoval mnohé disciplíny, například bojová umění či gymnastiku, a hledal možnost jejich využití v životě.\n\nPo přestěhování do Lisses v roce 1987 (předměstí Paříže) David Belle pokračoval ve své cestě. Zde se k němu přidala skupina lidí (např. Sébastien Foucan), která s ním trénovala, rozvíjela schopnosti a definice.\nV roce 1997 tak vznikla skupina Yamakasi (název pochází z jazyka Lingala a znamená \"silné tělo, silná duše, silný člověk\"). Někdy v roce 1998 pak vznikl samotný název disciplíny – parkour.\n\nSkupina Yamakasi se rozdělila v roce 1998 kvůli neshodám ohledně show Notre Dame de Paris. David Belle odchází ze skupiny a když Yamakasi v roce 2001 natočí film Yamakasi, David ho označuje za \"prostituci umění.\"\n\nV září 2003 byl ve Velké Británii odvysílán pořad Jump London se Sébastienem Foucanem, který odstartoval rychlé šíření parkouru po celé zemi. Zároveň však vzniká nový proud a posléze oddělující se disciplína zvaná Free running.\n\n21. července 2004 založil Jerome Lebret se souhlasem Davida Bella portál Parkour.net (známý mezi traceury jako \".NET\"), jehož fórum se brzy stalo virtuálním domovem nejzkušenějších a nejrespektovanějších traceurů a traceurek světa.\n\nV roce 2005 založil David Belle asociaci \"PAWA\" (\"PArkour Worldwide Association\" – \"Světová parkourová asociace\"), která mu měla pomoci šířit správnou myšlenku parkouru dále. Organizace brzy přestala plnit svoji funkci a David ji v roce 2006 opustil s tímto vyjádřením: \"Aby se vyhnul dalšímu komerčnímu a filosofickému zneužití parkouru, David Belle oznamuje, že neručí za žádnou stránku, asociaci nebo společnost, která předstírá, že je oficiální tam, kde je oficiální jen název, který si dala.\" \n\nNásledoval vznik skupiny \"Team Parkour by D. Belle\" a Bellových osobních stránek.\n\nVětšinou se příliš neví, že toto je jedna z důležitých částí parkouru. Podle Yamakasi jde o nedílnou součást umění. Slovy Williamse Bella: \nDalším aspektem filosofie je svoboda. Často je opakováno, že parkouru se může věnovat kdokoliv, kdykoliv, kdekoliv na světě. Svoboda je chápána jako možnost dostat se tam, kam jiní nemohou, způsobem vyjádřeným výše (bezpečně, rychle, plynule). Châu Belle-Dinh uvádí víc než jen pouhou jednoduchou definici:\n\nJe to stejně tak učení se fyzickému umění a ovládnutí pohybu, jako schopnost překonat obavy a bolesti a aplikovat to v životě, protože k zvládnutí parkouru je třeba i ovládání mysli.\n\nAndreas Kalteis, rakouský traceur, řekl v dokumentu Parkour Journeys:\nAkce odstartovala 1. května 2007 na portále Parkour.net a jejím cílem bylo zachovat filosofii parkouru – proti soutěžím a rivalitě.\n\nV parkouru je méně předtvořených technik, než například v gymnastice, navíc parkour není složen jen ze seznamu přesně daných pohybů. Každá překážka, se kterou se traceur setká, představuje unikátní výzvu k překonání efektivním způsobem, v závislosti na stavbě těla, rychlosti, úhlu náběhu, tvaru překážky apod. Parkour se zabývá tréninkem těla a mysli za účelem zlepšení schopnosti reagovat na překážku technikou, která funguje; mnohdy technikou nepopsanou, která ani popsat nepotřebuje. V mnoha případech závisí efektivita na rychlém přesouvání těžiště a využití pohybové energie k rychlému provedení „nemožných“ nebo velmi náročných tělesných pohybů. Absorpce a přesouvání energie je důležitým faktorem – provedení parakotoulu snižuje náraz na nohy a páteř a dovoluje traceurovi skoky z výšek, které jsou například gymnastikou či akrobacií považovány za příliš velké. Podle Davida Bella jde o pohyb, který vám pomůže dosáhnout nejlepšího výsledku při útěku či běhu od/k někomu/něčemu. Když se traceur někam dostane, musí být schopen dostat se zpět, když se pohybuje z A do B, pak musí být schopen dostat se z B do A, ovšem ne nutně za použití stejných technik.\n\nNavzdory tomu existuje několik základních technik, které jsou oblíbené pro jejich všestrannost a účinnost.\n\nNejdůležitější je ovládnout skok a dopad. Parakotoul, používaný pro zmírnění dopadu a přenos pohybové energie vpřed, je často zdůrazňován jako naprosto nejdůležitější technika. Především nezkušení traceuři se potýkají s kloubními problémy kvůli skokům z velkých výšek a špatným dopadům a parakotoulům.\n\nParkour užívá francouzského názvosloví (včetně anglicky mluvících zemí), pro jednodušší používání v Británii byly zavedeny i anglické názvy. České názvosloví neexistuje (snad s výjimkou výrazů \"dopad\" namísto \"landing\" a \"parakotoul\" namísto \"roulade\" či \"roll\")\nZákladní techniky známé v parkouru:\n\nLidé věnující se parkouru obvykle utratí za parkour jen málo peněz a obvykle trénují v jednoduchém, lehkém, sportovním oblečení.\n\nVybavení se v podstatě skládá jen z:\n\nProtože je parkour spřízněn s Přirozenou metodou, traceuři někdy trénují bosí, aby se uměli pohybovat efektivně nezávisle na vybavení. David Belle k tomu dodal: „holé nohy jsou nejlepšími botami!“\n\nParkour se do Česka dostal snad ještě před britským vysíláním Jump London, přesto se začal výrazněji projevovat až v letech poté. Zhruba v roce 2003 vznikly dvě skupiny, pražská Lezz Kref a zlínská Streaks. Především kvůli své osamocenosti a neexistenci dostatečné základny ve světě tyto skupiny postupně zanikly.\n\nMezi léty 2004 a 2005 přišla velká vlna zájmu o parkour, největší podíl na tom měla videa Davida Bella, šířící se po internetu. V té době vznikly dnes známé skupiny Real Motion či 1Bcrew, většina skupin ovšem brzy zanikla. Přesto právě lidé, kteří začali parkour praktikovat v této době, dnes tvoří základnu českého parkouru.\n\nV roce 2005 se konal 1. český parkourový jam, vlastně šlo o setkání českých traceurů a freerunnerů (tehdy se v Česku ještě příliš neoddělovaly pojmy free running a parkour). Dohromady se sešlo asi 30 lidí z celé republiky.\n\nV květnu 2006 se české komunitě představuje portál \"Parkour.cz\", který od zanikajících Streaks přebírá Toshiro. Portál se postupně snaží sdružovat a informovat parkourovou komunitu v Česku a zároveň ji rozvíjet.\n\nDavida Bella měla komunita přivítat v červnu 2007 v Ostravě, na prvním velkém, českém, vedeném tréninku Parkour Meeting Ostrava ale i přesto, že z osobních důvodů na poslední chvíli nakonec nepřijel, předznamenalo ostravské setkání pod vedením parkouristy s přezdívkou God3D(Jan Rušaj) mnoho velkých a pozitivních změn v dalším vývoji české parkourové scény.\n\nV lednu 2015 proběhla ustanovující schůze České asociace parkouru - asociace zastřešující příznivce a parkourové kluby. Členové ČAPk spolupracují na tvorbě licencí pro instruktory parkouru.\n\nV červnu 2019 bylo zvoleno nové vedení České asociace parkouru - pod tlakem světových událostí v parkouru přidává do činnosti asociace organizování vlastních parkourových soutěží.\n\nOd svého znovuzaložení a oficiálního představení 24. května 2006 se snaží portál \"Parkour.cz\" informovat českou parkourovou komunitu o myšlenkách, tréninku a filosofii parkouru a také o celosvětovém dění. Na jeho tvorbě se podílí zkušení čeští traceuři.\n\nVýrazy \"parkour\" a \"free running\" (\"freerun\") měly původně identický význam, ale později se od sebe oddělily, a rozdíl je často opomíjen. Poté, co se David Belle a Sébastien Foucan rozdělili, free running se rozvinul v umění, které se zaměřuje mnohem víc na estetičnost pohybu než na efektivitu. Foucan definuje free running jako disciplínu seberozvíjení a následování své vlastní cesty. Zatímco traceuři a traceurky trénují, aby uměli překonávat překážky rychleji a efektivněji, \"freerunneři\" (\"runneři,\" anglicky \"freerunners,\" resp. \"runners\") trénují a aplikují pohyby, které jsou estetické a někdy nemají s překonáním překážky ani nic společného. Dva odlišné filosofické přístupy jsou shrnuty následujícími citáty: zkušený free runner Jerome Bon Aoues vysvětluje v dokumentu Jump London:\nDavid Belle, PAWA team, případně společně, se vyjádřili k rozdělení parkouru a free runningu oznámením:\nParkour se objevil v různých televizních reklamách, novinových zprávách a různých zábavných pořadech, často v kombinaci s různými formami akrobacie, free runningem, street stunts či trickingem.\n\nObjevil se ve filmech:\n\nVe videoklipech:\n\nVe videohrách:\n\nV reklamách:\n\nZnámými parkourovými (free runningovými) dokumenty jsou:\n\n\n"}
{"id": "52381", "url": "https://cs.wikipedia.org/wiki?curid=52381", "title": "Sanski Most", "text": "Sanski Most\n\nSanski Most je město v Bosně a Hercegovině, na západě jejího území, ve Federaci Bosny a Hercegoviny, leží na řece Sana.\n\nMěsto se nachází v rovině, jíž protéká již zmíněná řeka Sana. Přezdívané je \"grad na devet rijeka\" neboli město devíti řek – do Sany se zde totiž vlévá ještě 8 menších přítoků (Sanica, Dabar, Bliha, Japra, Zdena, Majdanska Rijeka, Sasinka a Kozica). Město obklopují horské hřebeny Grmec, Mulez a Behramaginica. Nejvýznamnějšími stavbami ve městě je velká mešita a most přes řeku, který mu dal název. Většinu obyvatel tvoří Bosňáci, po občanské válce v 90. letech většina Chorvatů a Srbů město opustila.\n\n"}
{"id": "52384", "url": "https://cs.wikipedia.org/wiki?curid=52384", "title": "Jizerské hory", "text": "Jizerské hory\n\nJizerské hory ( , , hovorově též nazývané \"Jizerky\") jsou geomorfologickým celkem a nejsevernějším pohořím Česka. Pohoří bylo nazváno podle řeky Jizery, která pramení na svazích Smrku, což je nejvyšší hora české části hor. Bylo dříve považováno za západní výběžek Krkonoš. Jeho podstatná část se nachází v Polsku, kde také leží nejvyšší vrchol celých Jizerských hor, kterým je Wysoka Kopa (1126 m).\n\nKolem hor se nacházejí města Liberec, Frýdlant, Raspenava, Nové Město pod Smrkem, Świeradów-Zdrój, Szklarska Poręba, Desná, Tanvald a Jablonec nad Nisou. Z hlediska územněsprávního členění se česká část pohoří nachází v okresech Liberec, Jablonec nad Nisou a Semily Libereckého kraje.\n\nPro Jizerské hory jsou charakteristické zarovnané povrchy ve vrcholových oblastech tvořící tak vysoko položené náhorní plošiny, z nichž se zvedají žulové vrcholky a na nichž jsou mělké deprese obsahující četná rašeliniště.\n\nJizerské hory jsou samostatnou geomorfologickou jednotkou masivu Krkonošsko-jesenické subprovincie, rozdělenou na menší severní Smrčskou hornatinu a hlavní Jizerskou hornatinu. Kompletní geomorfologické členění české části hor uvádí následující tabulka:\n\nJizerské hory sousedí s následujícími geomorfologickými jednotkami (od severu dle směru pohybu hodinových ručiček): Frýdlantská pahorkatina, Kotlina Jeleniogórska, Krkonoše, Krkonošské podhůří, Ještědsko-kozákovský hřbet a Žitavská pánev. Od okolních jednotek (s výjimkou Krkonoš) jsou Jizerské hory ostře odděleny. Například severní svah k Frýdlantské pahorkatině, zvedající se nad údolím Smědé, má relativní výšku 500 m. Na severovýchodě se podobně tyčí Vysoký jizerský hřeben nad údolím Kwisy a Malé Kamienné. Na jihu sice pohoří přechází plynule do Liberecké kotliny, je však uzavřeno 18 km dlouhým Černostudničním hřebenem.\n\nV Jizerských horách se nachází celkem 28 tisícovek (vrcholů s výškou nad 1000 metrů a prominencí nad 5 metrů). Některé zdroje přitom neuvádějí Bílou smrt (1007 m) ležící mezi Holubníkem a Černou horou, Milíř (1003 m) nacházející se jižně od Jizery ani Smrek, vedlejší vrchol Smrku těsně za česko-polskou hranicí. Naopak se někdy uvádí Świeradowiec, to však není samostatná hora, ale jen spočinek Łużce.\n\nV české části hor se nalézá 15 tisícovek a většina z nich je zakončena výraznými skalními útvary. Mají také poměrně hluboká sedla – 7 z nich má prominenci (převýšení od sedla) alespoň 100 m. V polské části se nachází 13 tisícovek, včetně nejvyšší Wysoke Kopy, jejich podoba je ovšem odlišná, skalních útvarů je mnohem méně, hory mají většinou plochá temena a mělká sedla. Kromě Wysoke Kopy nemá žádný vrchol větší prominenci než 60 metrů.\n\nNásledující tabulka uvádí všechny tisícovky s uvedenou nadmořskou výškou, prominencí a izolací. Zajímavostí je, že Jizera má vyšší prominenci než Smrk, nejvyšší hora české části hor. Naopak Smrk má vyšší izolaci než Wysoka Kopa, nejvyšší hora celých Jizerek. Další zajímavostí je prominence Černého vrchu, který je s výškou 1026 m až 17. nejvyšší, a přesto je to 4. nejprominentnější tisícovka celých Jizerek.\n\nSeznamy hor v Jizerských horách podle nadmořské výšky a prominence obsahuje Seznam vrcholů v Jizerských horách.\n\nAssyntským vrásněním koncem proterozoika vzniklo na území dnešních Jizerských hor mohutné horstvo tvořené svory a fylity. Toto horstvo však bylo během následujících 200 mil. let téměř zarovnáno a v siluru bylo toto území zaplaveno mořem. Během celé této doby vystupovaly na povrch dva plutony, které dnes tvoří základ pohoří. Prvohorní podklad byl v jediný blok zkonsolidován kaledonským vrásněním. Dnešní tvar reliéfu byl formován dalšími dvěma procesy: hercynským vrásněním a saxonskými pohyby ve třetihorách. Právě v tomto období došlo ke zlomům, podle kterých byly Jizerské hory vyzdviženy. Zlomový svah se zachoval například na severním úpatí v oblasti Špičák, Ořešník, Frýdlantské cimbuří.\n\nVůdčí horninou dnešního masivu jsou granitové horniny – žuly. Ty se na povrch dostaly obnažením dvou prvohorních plutonů. Z těchto žulových těles je starší lužický pluton, který do hor zasahuje na severozápadě takzvanou rumburskou žulou. Během svého tuhnutí přeměnil tento pluton tlakově a tepelně starší horniny – břidlice – na krystalické břidlice, které tvoří například pruh svorů na severovýchodě hor. V těchto svorech došlo později ke zrudnění (ložiska cínu u Nového Města pod Smrkem) a později také k výronu minerálních pramenů (Lázně Libverda, Czerniawa Zdrój, Świeradów-Zdrój). Vápence a dolomity tvořící Vápenný vrch u Raspenavy byly přeměněny na mramor. Nejvíce přeměněnými horninami jsou jizerské ortoruly tvořící polský Vysoký hřeben jizerský a horu Smrk. Nad Novým Městem se nachází ložisko další z krystalických břidlic – leptinytu. Přeměněné horniny jsou také železnobrodské břidlice a křemence (Bílá skála u Příchovic).\n\nDruhý, krkonošsko-jizerský pluton tvoří zhruba oblast od Chrastavy po Sněžku. Ten utuhl v karbonu a jeho žuly tvoří většinu jizerskohorských skalních útvarů. Ve třetihorách se k nerostnému složení hor přidaly další vyvřeliny, zejména čediče. Nejmohutnějšími čedičovými tělesy je Bukovec nad Jizerkou a Buková u Jiřetína. Během čtvrtohor byly Jizerské hory zaledněny jen místy, kontinentální ledovec se zastavil na jejich severních úpatí. Přesto však ledovec Jizerské hory ovlivnil. V důsledku mrazového zvětrávání vznikly útvary jako jsou například mrazové sruby a skalní hradby. Dalšími zajímavými skalními útvary na území hor jsou skalní mísy, viklany a skalní hřiby.\nDíky své poloze mají Jizerské hory velmi hustou síť vodních toků. Po hřebenech pohoří probíhá rozvodí mezi Baltským a Severním mořem. Ze západní a jihozápadní části odvádí vodu Lužická Nisa Žitavskou kotlinou do Baltského moře. Jedním z jejich přítoků je Smědá, odvodňující sever pohoří. Dalšími významnými přítoky jsou Jeřice, Řasnice a Lomnice. Na polské straně jsou významnými řekami Bobr, Kamienna a Kwisa. Východ a jihovýchod území je odvodňován Jizerou do Labe a tím do Severního moře. Jejím nejvýznamnějším přítokem je Kamenice.\n\nPro vodní režim oblasti mají zásadní význam rašeliniště. Rašeliník, který je dominantní rostlinou vrchovišť, dokáže ve svých buňkách pojmout veliké množství srážkové vody – až dvacetinásobek vlastní váhy. Tím ovlivňuje výpar a zpětné zvlhčování mikroklimatu hor. Zároveň také zpožďuje jarní odtoky vod.\n\nJedinými přirozenými vodními plochami Jizerských hor jsou rašelinná jezírka a tůně. Do konce 19. století byly v horách budovány pouze nevelké účelové vodní stavby, sloužící k pohánění pil a brusíren skla. Po katastrofální povodni z 29. 7. 1897, kdy na území Jizerských hor padlo rekordní množství srážek, bylo rozhodnuto na ochranu před dalšími takovými událostmi vybudovat několik údolních přehrad. Pro nově založené stavební družstvo \"Vodní družstvo k regulování říčních toků a ke stavbě přehrad v povodí Zhořelecké Nisy\" vyprojektoval profesor Otto Intze šest přehrad. Šlo o první údolní přehrady na území Česka, což také vzbuzovalo ve své době obavy. Nakonec bylo postaveno pět těchto tížných zděných přehrad, nerealizovala se výstavba hráze na Jeřici. Dokončeny byly Harcovská přehrada, Bedřichovská přehrada, Mníšecká přehrada, Mlýnická přehrada a Jablonecká přehrada. Roku 1915 byly dostavěny další dvě přehrady – tentokrát sypané – v povodí Jizery. Jedna z nich, přehrada na Bílé Desné, se o rok později tragicky protrhla. Druhá, Soušská přehrada, dnes slouží jako zdroj pitné vody pro Jablonec nad Nisou. Zdrojem vody pro Liberec a Českolipsko je (opět se sypanou hrází) vodní nádrž Josefův Důl, postavená v letech 1976–82.\n\nV plánech ministerstva zemědělství ČR jsou další tři samostatné a tři soustavy přečerpávacích nádrží v okolí Hejnic. Podle mnohých názorů však k jejich výstavbě není důvod, navíc by došlo k zatopení a rozsáhlým změnám v chráněných oblastech hor.\n\nV úzkém pruhu svorů na styku žuly a krystalických břidlic vyvěrá několik minerálních pramenů. Nejznámější prameny jsou jímány v Lázních Libverda. Jde o kalcium-bikarbonátové kyselky se slabou mineralizací (asi 1 g/litr). Jižně od Nového Města pod Smrkem v údolí Ztraceného potoka vyvěrá ještě méně mineralizovaný pramen. Další kyselky vyvěrají na povrch v polských lázních Czierniava Zdrój a Świeradów-Zdrój. Jejich voda obsahuje rozpuštěný radon. Alkalická, natrium-bikarbonátová kyselka vyvěrá ve Vratislavicích nad Nisou.\n\nZákladní rysy podnebí jsou dány polohou pohoří ve středu Evropy a skutečností, že jde o první vyšší celistvý útvar na severozápadním okraji Krkonošsko-jesenické soustavy. Na jeho poměrně malé rozloze se střídají různé terénní útvary, které výraznou měrou ovlivňují místní klimatické podmínky a způsobují jejich velkou proměnlivost. Tu podmiňuje také expozice a sklon svahů, horninové podloží, vegetační kryt a skalní útvary. Jako celek poskytuje pohoří vhodné podmínky pro větrnou cirkulaci, patří do chladné klimatické oblasti. Léto je v centrální oblasti hor krátké, mírně chladné a vlhké, zima je dlouhá, po 140 až 160 dní v roce je oblast pokryta sněhem. V průběhu roku je 30–40 jasných dní.\n\nPrůměrná roční teplota se pohybuje mezi 4–7 °C, v lednu od -7 do -3 °C a v červenci v rozmezí 12–16 °C. Extrémní teplota byla naměřena na Jizerce v roce 1940 a činila -42 °C. 31. prosince 1980 poklesla teplota během 24 hodin o 20 °C.\n\nV oblasti jsou časté teplotní inverze, kdy jsou sníženiny obklopující horský masiv zaplaveny shora stékajícím studeným vzduchem. Dochází k nim na Jizerce, v Liberecké a Jablonecké kotlině a ve sníženinách kolem Tanvaldu, Smržovky a Hejnic.\n\nJizerské hory jsou prvním pohořím Krkonošsko-jesenické soustavy, které je vystaveno převládajícímu vlhkému severozápadnímu větrnému proudění, a jako takové jsou srážkami postihovány relativně více než jiná pohoří. Celkem v horách spadne ročně 800–1700 mm vody za rok. Od 29. července 1897 drží evropský rekord v denním úhrnu srážek – na stanici na Nové Louce bylo tehdy naměřeno 345 mm. 8. srpna 1978 spadlo na pramenech Jizery za 10 hodin 250 mm vody. Rekordní bývají také srážkové úhrny měsíční (v červenci 1897 656 mm) a roční (na Jizerce spadlo roku 1926 celkem 2201 mm).\n\nV rámci Česka jsou rekordní také úhrny zimních srážek, které například průměrně za šest zimních měsíců let 1901–1950 činily 800 mm. Sníh v Jizerských horách začíná padat velmi brzy a poměrně dlouho zůstává ležet. Například na Kristiánově bylo první sněžení zaznamenáno již 3. listopadu a posledním dnem sněhové pokrývky byl 15. červen. V roce 2009 ležela souvislá pokrývka v celém pohoří již od 14. října. V nejvyšších partiích hor dosahuje mocnost sněhové pokrývky 150 cm, někdy však až 300 cm.\n\nPodoba a rozmanitost přírody Jizerských hor je do značné míry určena jejich žulovým podložím, polohou, nadmořskou výškou, klimatickými podmínkami a v poslední době i radikální změnou přírodního prostředí náhorní plošiny. Na rozdíl od sousedních Krkonoš chybí v Jizerských horách přirozené alpinské a subalpinské vegetační pásmo. Nejsou zde ani ledovcové kary s lavinovými dráhami, flora i fauna je proti Krkonoším chudší. Výjimkou z této chudosti je příroda na čedičovém vrchu Bukovci.\n\nHlavním přirozeným vegetačním typem hor je les. Přirozená bezlesí se nacházejí jen na skutečně extrémních místech, jako jsou sutě nejvyšších vrcholů, živá rašeliniště, mokřady a vodní plochy. Před příchodem člověka bylo pohoří pokryto bučinami a smíšenými lesy skládajícími se z buků, smrků a jedlí. Dnes se v horách tyto klimaxové pralesy již nenacházejí, v současných porostech třeba téměř chybí jedle. Smíšené lesy s převahou buku lesního se zachovaly například na severních svazích hor. Ve vysokých polohách a na mokrých půdách se nacházely přirozené smrčiny.\n\nPůvodní lesy zůstávaly nedotčené až do německé kolonizace oblasti ve 13. století, kdy byla jejich plocha zredukována téměř na dnešní úroveň. Vrcholové partie si svou původní podobu uchovávaly až do 16. století, k těžbě dřeva v nich došlo až v 17. století. Největší spotřebu dřeva mělo sklářství, pro které bylo dřevo palivem a také zdrojem potaše do sklářského kmene. Jedlové dřevo se těžilo také pro výrobu šindele na střechy chalup. Od druhé poloviny 18. století je součástí místního hospodářství také lesnictví. Díky holosečnému hospodářství došlo k naprostému vydrancování lesů – listnaté a smíšené porosty na mnoha místech zcela zanikly. Již v minulosti docházelo k pokusům o obnovu lesa umělým výsevem – a to výsevem produkčně výhodného smrku. První nákup smrkových semen pocházel z Ostravska roku 1833. Ukázalo se však, že dovezené smrky nemají růstové vlastnosti a odolnost původních jizerskohorských smrků. Tyto umělé smrkové monokultury, tvořené stejnověkými, hustě sázenými smrky, postihovaly již od začátku 20. století katastrofální polomy a všemožné hmyzí kalamity, při kterých docházelo ke značným škodám. Nedobrou situaci smrkových porostů ještě zhoršily projevy průmyslových imisí od roku 1965, pocházejících z tepelných elektráren z Polska (elektrárna Turów) a NDR. Důsledkem dalšího oslabení imunity porostů bylo jejich odumírání, vedoucí až ke vzniku mrtvých „lesů telegrafních sloupů“. Odumírající smrkové porosty náhorní plošiny byly v 70. a 80. letech 20. století téměř zcela odtěženy, čímž vznikly rozsáhlé holiny, které se dnes pomalu opět zalesňují.\n\nBylinný podrost lesů je chudý zejména kvůli vlhkému podnebí a velmi kyselé půdě. Vyskytuje se zde např. měsíčnice vytrvalá, lýkovec jedovatý, mléčivec alpský, vzácně lilie zlatohlavá a vranec jedlový. Ve zbytcích původních klimaxových smrčin roste například podbělice alpská, čípek objímavý, papratka horská.\n\nRašeliniště v Jizerských horách začala vznikat hned po skončení poslední doby ledové, zhruba před 10 000 lety, a k jejich největšímu rozvoji došlo před 5000 lety. V horách je přes 50 rašelinišť o celkové rozloze přesahující 250 ha, jejichž mohutnost dosahuje až několika metrů. Největšími rašeliništi jsou Rašeliniště Jizery a Rašeliniště Jizerky. Většina rašelinišť je přísně chráněna, a tedy běžně nepřístupná, Rašeliniště Jizerky a Na Čihadle však byla částečně zpřístupněna.\n\nPro rašeliniště typický je výskyt borovice kleče společně s borůvkou bažinnou, kyhankou sivolistou, klikvou bahenní a šichou černou. Rašeliníků se zde vyskytuje 10 druhů. Mezi vzácnější druhy patří blatnice bahenní, ostřice chudokvětá a ostřice mokřadní a suchopýrek trsnatý a jalovec obecný nízký.\n\nPro Jizerské hory přirozená skladba živočichů by vycházela z jejich životního prostředí – tedy smíšených lesů. To, že se toto přirozené prostředí již v pohoří prakticky nevyskytuje a bylo nahrazeno smrkovými monokulturami a následně holinami, mělo velmi nepříznivý dopad na pestrost živočišných druhů v oblasti. Nejméně narušenou oblastí jsou rašeliniště, která však nejsou dostatečně velká na to, aby tvořila samostatné biotopy pro vyšší živočichy.\n\nPoslední medvěd byl zastřelen v dubnu roku 1741 ve fojteckém polesí, tamtéž byl zastřelen i poslední vlk 6. června 1766 (na Nové Louce). Z lovné zvěře byl nejvíce ceněn jelen evropský, pro kterého nechali Clam-Gallasové vybudovat roku 1848 obrovskou jelení oboru s obvodem 42 km, která byla později ještě rozšířena. Poslední prase divoké bylo zastřeleno roku 1924, po roce 1945 se zde však usadila prasata uniklá z německých a polských obor. Dále zde žijí daňci, mufloni a srnci.\n\nPodle aktuálních zpráv, respektive nalezených stop a snímků z fotopastí, se na území Jizerských hor pohybuje rys ostrovid a v těsném okolí Jizerských hor opět několik smeček vlků.\n\nDalšími savci jsou rejsek horský a hrabošík podzemní. V bývalé přepouštěcí štole přehrady na Bílé Desné a ve starých důlních štolách u Nového Města žije celkem asi 12 druhů netopýrů – například netopýr pobřežní, netopýr velkouchý a netopýr severní.\n\nNa území hor se nacházejí následující chráněná území:\n\nJizerské hory a jejich okolí patřily vždy k nejméně pohostinným a přístupným oblastem českých zemí. Jejich osídlování Lužickými Srby probíhalo pomalu, a to nejprve ve směru od Žitavy podél toku Smědé. Před osadníky ovšem již v dávné historii hory objevovali jistě lovci a zejména prospektoři. Neolitická těžba hornin pro výrobu kamenných seker je doložena v jižní části hor na Maršovickém vrchu. I známá horská osada Jizerka byla původně místem těžby drahokamů. Za vůbec první stálé sídliště v oblasti je považováno hradiště na vrchu Chlum těsně za hranicemi Jizerských hor. Další pronikání do hor směřovalo podél proudu Lužické Nisy a zanechalo své stopy v Hrádku, na Grabštejnu a v Chrastavě. Tyto osady se však rozkládaly mimo samotné pohoří, do jehož hlubokých lesů se až do středověku odvažovali jen prospektoři, ptáčníci a uhlíři. Až za vlády Přemysla Otakara II. ve 13. století byli do prakticky pusté oblasti pozváni osadníci z okolních zemí, aby ji pozvedli. Hory patřily ve 14. století k církevnímu majetku spravovanému z cisterciáckého kláštera v Mnichově Hradišti.\n\nJiž předtím byl na Frýdlantsku založen v polovině 13. století pány z Ostrve frýdlantský hrad. Roku 1278 jej odkoupili Biberštejnové, kteří jej vlastnili až do roku 1551. Kromě frýdlantského panství jim patřilo také panství liberecké, spravované z hradu Hamrštejna, pod jehož správu patřila také nevelká osada Liberec a okolní přípotoční vesnice. Když v době husitské zanikly bohaté kláštery v Hradišti a Turnově, rozebrali si jejich majetky okolní šlechtické rody. Kromě panství libereckého a frýdlantského tak později zasahovalo na území Jizerských hor také panství hradů Frýdštejna a Vranova (pozdější panství Malá Skála), Hrubého Rohozce a Návarova.\n\nPo vymření frýdlantské větve Biberštejnů se jejich původních držav ujal rod Redernů, vynikající nejen na vojenském poli ale také mimořádnou podnikavostí a láskou ke krásným věcem. Jiné tehdejší okolní rody se jim však v těchto vlastnostech blížily, a tak se Redernové, Vartenberkové a Oppersdorfové pokoušeli ze svých držav vytěžit co možná nejvíce. Proto založili textilní osady (Kateřinky, Hluboká, Starý Harcov), doly (Nové Město pod Smrkem) a pokusili se také využít lesy Jizerských hor k zakládání skláren. Sklárny vznikají především na Jablonecku: roku 1548 zakládá František Kuntze huť ve Mšeně u Jablonce, deset let poté zbudoval Jan Schürer huť syřišťovskou (dnešní osada Huť), v roce 1577 Pavel Schürer huť rejdickou a konečně roku 1598 Bedřich Wander huť bedřichovskou. Mezitím se na Liberecku rozmohlo zpracování sukna – za Albrechta z Valdštejna dodávalo město Liberec týdně tisíc uniforem pro vévodovy pluky. Po Albrechtově smrti se vlády nad jeho panstvími ujali jeho bývalí podřízení: generálové Matyáš Gallas a Mikuláš Desfours.\n\nVe středověku prodělala oblast i několik „zlatých horeček“, kdy sem výskyt drahých kamenů přilákal hledače z celé Evropy. Těžba drahých kamenů přitáhla v 16. století do oblasti také italské rytce. Jedním z bývalých nalezišť je například Safírový potok.\n\nGallasové získali kontrolu nad frýdlantským a libereckým panstvím a později svá panství ještě rozšířili o hrady Grabštejn a Lemberk. Také Gallasové byli podnikavým rodem, který ze svých panství chtěl vytěžit maximum, proto za jejich správy došlo k dalšímu rozvoji textilního průmyslu, ale také k rozsáhlým selským nepokojům, podníceným kovářem Andreasem Stelzigem.\n\nPo skončení třicetileté války patřilo hraběcí rodině Desfoursů panství Hrubý Rohozec, panství Malá Skála a panství Semily. Od něj roku 1662 oddělili Desfoursové statek Smržovka a v jeho okolí založili množství nových osad, jejichž obyvatelé se živili pěstováním dobytka, prací v lesích a předením příze. Osady nesou jména svých zakladatelů – Albrecht Maxmilián Desfours například založil Albrechtice v Jizerských horách, Maxov, Antonínov, Hrabětice, podle jeho syna je pojmenován Josefův Důl a Karlov, podle jeho manželky Mariánská Hora. Na svých panstvích podporovali sklářství a několikrát usilovali o to, aby se Jablonec nad Nisou stal sklářským městem. V tom však uspěl až roku 1808 nový majitel maloskalského panství, Franz Zacharias Römisch. Tohoto roku se Jablonec stal městysem a roku 1866 městem.\n\nRoku 1757 Gallasové vymřeli a jejich panství zdědil rod Clamů. Ti jej pod jménem Clam-Gallasové vlastnili až do roku 1945. Za jejich panování se venkovské Lázně Libverda staly významným společenským střediskem a dokonce neoficiálním sídlem panství. Liberec byl přebudován na moderní průmyslové město, ve kterém vznikají nejprve soukenické manufaktury a později také textilní a strojní továrny. Velký podíl na přeměně manufakturní oblasti v jedno z nejproduktivnějších průmyslových měst Rakousko-Uherska měl mladý soukeník Johann Liebieg. Kromě jeho průmyslového impéria vzniklo v okolí hor mnoho dalších továren: v Raspenavě to byly dílny rodiny Richtrovy, v Novém Městě Klingrova firma, v Českém Dubu továrna Schmittova, ve Vratislavicích se v továrně Ginzkey vyráběly koberce, další textilní továrny vyrostly po celých Jizerských horách. Na Tanvaldsku se vznikl bavlnářský průmysl a na Jablonecku množství moderních sklářských hutí rodiny Riedlových. Z Liberce se v této době stalo druhé největší město Čech a také Jablonec se stal průmyslovým městem. V 19. století bylo Jablonecko největším světovým výrobcem a vývozcem bižuterie.\n\nAž do konce druhé světové války byla většina obyvatel Jizerských hor německé národnosti. Po odsunu Němců z Československa proto došlo k značnému vylidnění zdejších měst a osad. Na jejich místo se nastěhovalo české obyvatelstvo z vnitrozemí.\n\nJednou ze zvláštností dokreslujících nelehký život obyvatel Jizerských hor je velké množství pomníků, pomníčků a jiných drobných památek. Některé z nich jsou kamenné, častěji mají podobu dřevěných křížů nebo prostých tabulek na stromech. Většinou připomínají místo, kde se udála nějaká šťastná nebo častěji nešťastná událost. Jde o vzpomínky na dřevorubce zabité padajícím stromem, rozmačkané při svážení dřeva na saních, oběti vražd a loupeží, také pomníky lesníků a pytláků zabitých ve vzájemných přestřelkách, někdy také o smírčí kříže. V oblasti Jizerských hor je více než 200 takových památek. Nejstarší známou památkou je Klogertův kámen, který leží v Bedřichovském lesním revíru a připomíná smrt dřevorubce Klogerta v roce 1674. Pomníčky ovšem přibývají i dnes, kdy se jedná zejména o smrtelné úrazy cyklistů. Na tom, že se mnoho drobných památek zachovalo až do dnešních dnů, má zásluhu také Spolek Patron, jehož členové se již mnoho desítek let ve svém volném čase věnují vyhledávání, popisu a opravám drobných památek. Bez této činnosti by již mnoho památek dávno neexistovalo.\nMezi nejznámější pomníčky patří: Hennrichův kříž, Krop-Seffův kříž, U zabitého mládence, Porscheho smrt a Bílá smrt v sedle Holubníku.\nJizerské hory jsou oblíbenou turistickou, rekreační a také sportovní oblastí. V létě jsou oblíbeným terénem pro turistické a cykloturistické výpravy. V zimě je v horách vedena síť běžkařských stop nazývaná Jizerská magistrála. Na české straně hor se odehrává závod v běhu na lyžích – Jizerská padesátka (Memoriál expedice Peru '70). Na straně polské je takovým závodem Bieg Piastów. O záchranu zbloudilých a zraněných turistů na české straně se stará místní Horská služba.\n\nO turistice v okolí Jizerských hor lze hovořit až v 19. století, kdy obyvatelé rozvíjejících se továrních center na Liberecku, Jablonecku a Frýdlantsku začali vyrážet do hor za čistým ovzduším. Roku 1884 byl založen v Liberci Německý horský spolek pro Ještědské a Jizerské hory (), který usiloval o zpřístupnění těchto hor nejširším vrstvám obyvatelstva. Spolek budoval cesty, vyhlídkové věže a rozhledny, turistické značení, chaty, útulny, pořádal také vlastivědné vycházky a vydával vlastní ročenku. Na začátku 20. století vedly značené turistické cesty od všech železničních stanic na trati Liberec – Jablonec nad Nisou – Tanvald – Kořenov. Roku 1934 měl spolek přes 8000 členů v 25 skupinách. Na aktivity tohoto spolku prakticky navázal nynější Jizersko-ještědský horský spolek, který vznikl v roce 1996.\n\nOd osmdesátých let 19. století budovaly snad všechny pobočky spolku vyhlídky a rozhledny – celkem jich bylo postaveno 33. Kamenných a železných rozhleden bylo postaveno deset, prostředky na jejich stavbu se obvykle získávaly z finančních sbírek. Vůbec nejstarší železnou rozhlednou v Česku je Slovanka nad Hraběticemi postavená roku 1887. Dalšími rozhlednami v Jizerkách a přilehlém okolí byly: Královka (1888 dřevěná, od roku 1907 kamenná), Bramberk (1889 dřevěná, 1912 kamenná), Černá studnice (1885 dřevěná, 1905 kamenná), Nad Prosečí (1892 a 1908 dřevěná, 1932 kamenná), rozhledna Tanvaldský Špičák (1909), Štěpánka na Hvězdě dokončená roku 1892 a také Smrk (1892 dřevěná, 2003 ocelová).\n\nDalším turistickým spolkem byl dělnický německo-český spolek Přátelé přírody () vzniklý roku 1895. Český Klub českých turistů vznikl v Liberci 10. 3. 1900, zaměřil se však převážně na oblast Podještědí.\n\nJizerské hory jsou významnou horolezeckou oblastí. Nabízejí výhradně výstupy po drsné a ostré žule, které mají podobný tradiční charakter jako pískovcové lezení. Stabilní jištění (kruhy a skoby) jsou umístěna ve skále zpravidla daleko od sebe a mezi nimi se horolezci musejí dojistit vlastními prostředky (smyčky, vklíněnce a friendy).\n\nHorolezecké skály se dělí do osmi sektorů Stržový vrch a Kopřivník, Srázy a Poledník, Malý a Velký Štolpich, Polední kameny a Hlídači, Paličník, Tišina a Smrk, Odlehlé skály, Rudolfov. V zimě se leze na ledopádech ve Štolpichu, na Černém potoce a v opuštěném lomu u Oldřichova.\n\nPrvní cestu vylezli Adolf Gahler a Willi Kahl na Uhlířovu čapku v roce 1892 pomocí přehozeného lana přes skalní věž. První sportovní výstup pouze vlastní silou vykonali Karl Kirchhof, Rudolf Blumrich a Franz Salomon Dříčským komínem také na Uhlířovu čapku roku 1904. Za nejkrásnější skálu Jizerských hor se pokládá Zvon, na který poprvé vylezli Rudolf Kauschka, Franz Haupt, Rudolf Tham a Emil Löppen Kauschkovou spárou v roce 1921. Za nejkrásnější výstup je považována Severní cesta na Zvon, kterou poprvé prostoupili bratři Wolfgang Ginzel, Gustav Ginzel a jejich přítel Adolf Mai roku 1952.\n\n\n"}
{"id": "52409", "url": "https://cs.wikipedia.org/wiki?curid=52409", "title": "Alba Iulia", "text": "Alba Iulia\n\nAlba Iulia (maďarsky Gyulafehérvár, německy Karlsburg / Weißenburg, česky Karlovský Bělehrad) je město v Rumunsku, hlavní město a centrum župy (județu) Alba na řece Mureș. Žije tu obyvatel.\n\nOsídlení města sahá až do mladší doby kamenné, ze které pocházejí archeologické nálezy z roku 1942, zdokumentované v severovýchodní části města \"Lumea Nouă\".\nV době starého Řecka se Alba Iulia nazývala \"Apulon\", jak zmiňuje například Klaudios Ptolemaios). Byla ekonomickým a společenským centrem celé tehdejší Dácie. Po dobytí země Římany roku 107 před Kristem zde bylo ustanoveno hlavní město části provincie, známé jako Dacia Apulensis a v něm opevněný tábor \"Castrum Apulensis\", v němž sídlila jednotka římských legií. Název města se během 160 let římské nadvlády změnil na \"Apulum\". V této době to bylo jedno z největších měst celé Dácie. Bylo správou pro veškeré kutné hory doly zlata a stříbra ze západního území Sedmihradska. V době krize nejprve roku 271 Římané vybojovali město zpět, ale během 4. století je ovládli barbaři východogermánských kmenů (Ostgóti, Gepidové) a po nich je osídlili dosavadní nomádi Avaři a Maďaři. Během 6. století sem začali pronikat Slované, podřízení avarské vládě. \n\nV 9. století je město nazýváno \"Bălgrad\" (podle staveb z bílého vápence: Bílý hrad či Bílé město). V maďarských písemných pramenech se uvádí, že město bylo centrem vévodství. Po rozšíření křesťanství a vzniku biskupství tu v 11. století vznikla první katedrála; současná je ale o jedno století mladší. Z jihu město opakovaně ohrožovali Bulhaři a Osmanští Turci. Roku 1442 sedmihradský vojvoda Jan Hunyadi vybojoval proti Osmanům část území. Během jeho vlády bylo vybudováno souvislé opevnění města a rozšířena i katedrála, ve které byl po smrti pohřben.\n\nO dalších 100 let později, v roce 1541 za vlády Štěpána Báthoryho se město stalo sídlem Sedmihradského vévodství, kterým zůstalo až do roku 1690. V této době se tu rozvíjela kultura a vzdělanost – vznikla akademie a knihovna; v 17. století byla z důvodů stálého tureckého ohrožení kolem města vybudována dokonalá pevnost s kasematami, jedna z mála v Rumunsku dodnes dochovaných. V 19. století bylo město napojeno na železniční síť.\n\nRoku 1918, v době velkých politických a společenských změn na celém světě, zde došlo k paktu o sjednocení Sedmihradska a Rumunského království. Po tomto politickém kroku si již země zachovala zhruba dnešní rozsah i hranice. Stalo se tak 1. prosince 1918, tento den je dodnes v Rumunsku státním svátkem jako \"Den Unie\". Roku 1922 tu byl korunován král Ferdinand Rumunský.\n\n\n\n"}
{"id": "52421", "url": "https://cs.wikipedia.org/wiki?curid=52421", "title": "Švédština", "text": "Švédština\n\nŠvédština (\"\") je severogermánský jazyk, kterým mluví okolo 10,5 milionů lidí především ve Švédsku a části Finska, hlavně na pobřeží a na Alandech. Je vzájemně srozumitelná s norštinou a v menší míře též s dánštinou.\n\nZákladem pro vznik švédštiny byla v 1. tisíciletí stará severština. Standardní švédština se v 19. století vyvinula z nářečí středního Švédska (Svealandu). Z původních venkovských nářečí se mnohá dochovala do současnosti, ale mluvená a psaná švédština je jednotná a standardizovaná. Některá nářečí se od standardní švédštiny velmi liší jak gramatikou, tak slovní zásobou. Tato nářečí jsou omezena na venkovské oblasti, kde jimi mluví jen malý počet lidí s malou sociální mobilitou. Sice nečelí bezprostřednímu zániku, ale během posledního století upadala navzdory tomu, že jsou dobře prozkoumána a jejich používání je často podporováno místními úřady.\n\nPro zápis švédštiny se používá latinka doplněná o znaky \"Å, Ä\" a \"Ö\". Mluvnice je oproti původní staré severštině značně zjednodušená, současná švédština má redukovanou flexi, což jí dává převažující charakter analytického jazyka. Švédština má dva jmenné rody (společný a střední). Určitý člen je postpozitivní. Slovosled je pevný, převážně typu SVO. Pro výslovnost je charakteristický melodický přízvuk spojený s dvojí intonací, dlouhé souhlásky (v přízvučných slabikách podle principu komplementarity délky) a také dosti specifická výslovnost hlásek „u“ a „sje“.\n\nŠvédština je hlavním jazykem ve Švédsku a úředním jazykem ve Finsku a v Evropské unii.\n\nŠvédština je indoevropský jazyk, který patří do severogermánské větve germánských jazyků. Spolu s dánštinou a bokmålem (jedna z variant norštiny) se řadí mezi východoskandinávské jazyky, zatímco norština (resp. varianta označovaná jako nynorsk), faerština a islandština se řadí mezi západoskandinávské. Toto rozdělení vyplývá z fonologických rozdílů, které mají základ již v době nářečního štěpení staré severštiny.\n\nJiné rozdělení řadí švédštinu spolu s dánštinou a norštinou mezi kontinentální skandinávské jazyky, které mají v současnosti charakter analytických jazyků. Ostrovní skandinávské jazyky (faerština, islandština) si uchovaly charakter flektivních jazyků.\n\nŠvédština se vyvinula ze staré severštiny (\"fornnordiska\"), kterou se hovořilo přibližně v letech 200–800. V 9. století se začala rozlišovat na západní (Norsko, Island) a východní (Švédsko, Dánsko). Ve 12. století se začala odlišovat dánská a švédská nářečí. Od 13. století se hovoří o staré dánštině a staré švédštině. Během středověku byly tyto řeči silně ovlivněny dolnoněmčinou.\n\nHistorický vývoj švédštiny se rozděluje do následujících období:\n\nVýchodní stará severština se od západní odlišila rozdílným vývojem dvojhlásek a samohlásek. Stará severština se v tomto období zapisovala runovým písmem. Hovoří se proto o runové švédštině (v Dánsku o runové dánštině, v tomto období se však jedná o stejné nářečí). Dánská a švédská nářečí se začala lišit po roce 1100.\n\nOd 13. století se hovoří o staré švédštině (\"fornsvenska\"). Nejstarší památkou psanou latinkou je zákoník Västgötalagen, z něhož byly nalezeny fragmenty datované do roku 1250. Hlavní vliv na rozvoj písemnictví měla římskokatolická církev a klášterní řády. První tištěná kniha ve švédštině pochází z roku 1495. Skloňování v rané staré švédštině se vyznačovalo systémem 4 pádů a 3 rodů, časování sloves bylo rovněž složitější. Později došlo ke zjednodušení (viz Gramatiku).\n\nNová švédština (\"nysvenska\") začíná s vynálezem knihtisku a s evropskou reformací. Po nástupu na trůn nový král Gustav I. Vasa objednal švédský překlad Bible. Bible Gustava Vasy byla dlouho považována za standard spisovné švédštiny. Poprvé v ní byla použita písmena „å“, „ä“, „ö“ a psaní „ck“ namísto „kk“, čímž se jasně odlišila od dánské Bible.\n\nObdobí, které zahrnuje švédštinu v podobě, jakou se hovoří dnes, se v lingvistické terminologii nazývá \"nusvenska\". S rozvojem švédského průmyslu a měst v posledních desetiletích 19. století zanechala svou stopu ve švédské literatuře nová generace autorů. Mnoho spisovatelů, vědců, politiků a dalších osobností zformovalo nový národní jazyk, největší vliv měl August Strindberg (1849–1912). První vydání Pravidel švédského pravopisu (Ordlista öfver svenska språket) vyšlo roku 1874. Radikální reformu pravopisu prosadil v roce 1906 ministr školství Fridtjuv Berg. Až na výjimky se v této podobě používá dodnes.\n\nVýznamná změna ve švédštině nastala v 60. letech 20. století v podobě tzv. „du-reformy“. Do té doby správný způsob oslovování lidí stejné nebo vyšší sociální skupiny byl pomocí titulu a příjmení. Použití oslovení „herr“ (pane), „fru“ (paní) nebo „fröken“ (slečno) bylo vhodné jen pro zahájení rozhovoru s cizími lidmi, u nichž člověk neznal povolání, akademický titul ani vojenskou hodnost. Skutečnost, že oslovovaný měl být oslovován ve třetí osobě vedlo k pozdějšímu komplikování komunikace mezi členy společnosti. Počátkem 20. století byl učiněn neúspěšný pokus nahradit neúprosné trvání na titulech vykáním – tedy používáním zájmena „ni“ (vy), které se nakonec částečně ujalo jako méně arogantní místo „du“ (ty), jež sloužilo k oslovení lidí nižší společenské vrstvy. S liberalizací a radikalizací švédské společnosti v 50. a 60. letech ztrácely rozdíly mezi společenskými třídami postupně na významu a oslovení „du“ (tykání) se postupně stalo standardem, a to dokonce i ve formálním a oficiálním kontextu. Vykání (oslovení „ni“) není v současnosti mezi Švédy běžné, používá se jen při zvláštních příležitostech, obchodníci např. někdy vykají svým zákazníkům. Ve Finsku je vykání ve švédštině o něco častější než ve Švédsku, tykání však rovněž převládá.\n\nSlovní zásoba švédštiny je převážně germánská, ať už tím, že jde o původem germánský jazyk, nebo přejímáním slov z němčiny a v určitém rozsahu i z angličtiny. Příkladem germánských slov ve švédštině jsou „mus“ (myš), „kung“ (král) a „gås“ (husa). Mnoho slov z oblasti vědy a náboženství je původu latinského nebo řeckého, často přejatých prostřednictvím francouzštiny a později i angličtiny. Přejímání prostřednictvím jiných germánských jazyků je též běžné, nejprve z dolnoněmčiny, lingua franca Hanzovní ligy, později z hornoněmčiny. Některé složeniny jsou doslovnými překlady (kalky) původně německých složenin, např. „bomull“ (bavlna) z německého „Baumwolle“. Finská švédština má sadu zvláštních termínů, často doslovných překladů finských protějšků, hlavně pojmů z oblasti práva a státní správy.\nVýznamné množství francouzských slov bylo přejato v 18. století. Tato slova byla přepisována v souladu se švédskými pravopisnými zvyklostmi, tím pádem si zachovala ve výslovnosti srozumitelnost pro francouzské mluvčí, např. „nivå“ (fr. „niveau“, úroveň), „ateljé“ (fr. „atelier“), „paraply“ (fr. „parapluie“, deštník).\nZ jazyků svých skandinávských sousedů švédština mnoho slov nemá. Z norštiny např. pochází „slalom“, z dánštiny „bagare“ (dán. „bager“, pekař), „hänsyn“ (dán. „hensyn“, ohled) nebo zkratkové slovo „bil“ (auto). Z islandštiny pochází „idrott“ (sport). Z finštiny pochází např. „pojke“ (fin. „poika“, chlapec).\nPřejímání mezi češtinou a švédštinou je z geografických i jiných důvodů velmi vzácné. Přesto do češtiny pronikla některá švédská slova, jako např. „skansen“, „ombudsman“. Do švédštiny (jako i do mnoha jiných jazyků) proniklo české slovo „robot“.\n\nPodobně jako v Čechách byly i ve Švédsku snahy zbavit jazyk záplavy cizích slov. Hlavním představitelem puristů byl spisovatel Viktor Rydberg. Ze slov, která sám navrhl, se mnohá ujala, např. „slöjd“ vedle „industri“ (průmysl), „flertal“ vedle „majoritet“ (většina), „kynne“ vedle „karaktär“ (povaha), „vrångbild“ vedle „karykatyr“ (karikatura).\n\nNejstarší švédské písemné památky jsou runové nápisy pocházející z 10. století. Svébytným druhem umění ve středověku byly taneční balady, které se zachovaly v lidovém podání. V souvislosti s velmocenským rozmachem Švédska došlo k velkému kulturnímu rozkvětu během 17. století. Začátkem 19. století se projevuje silné národní hnutí, jehož představiteli jsou romantičtí básníci sdružení v Gótském spolku. Kolem roku 1830 se objevuje realismus (C. J. L. Almqvist), později kritický realismus, jehož představitelem byl spisovatel A. Strindberg. V 90. letech přichází novoromantismus (S. Lagerlöfová, Nobelova cena 1909, C. G. Verner von Heidenstam, Nobelova cena 1916, E. A. Karlfeldt, Nobelova cena 1931).\n\nPo 1. světové válce dominuje modernistická lyrika (P. Lagerkvist, Nobelova cena 1951, K. Boyeová). Ve 30. letech 20. století se prosazují proletářští spisovatelé (H. Martinson, Nobelova cena 1974, A. Lundkvist).\n\nPo 2. světové válce nastupuje existencialismus a formální experimenty (E. Johnson, Nobelova cena 1974, S. Dagerman). Pro 60. léta je typická kritika švédské společnosti v dokumentární tvorbě (S. Lidmanová, P. O. Enquist), v dílech přehodnocujících moderní dějiny Švédska (S. Delblanc) a bořících mýty o dokonalé společnosti (P. C. Jersild). Významná je i literatura pro děti (A. Lindgrenová, T. Janssonová). 80. léta charakterizují všelidská témata a fantazie (T. Lindgren).\n\nCelkem sedm švédských autorů dosud obdrželo Nobelovu cenu za literaturu.\n\nStandardní švédština je založena na nářečích, kterými se hovoří v oblasti kolem hlavního města Stockholmu. Tímto jazykem hovoří většina obyvatel Švédska a švédsky hovořících obyvatel Finska. Často užívané švédské označení pro standardní švédštinu je „rikssvenska“ („říšská švédština“). Méně často se též používá označení „högsvenska“ („vysoká švédština“). Toto označení se však obvykle vztahuje na finskou švédštinu a ve Švédsku se příliš neužívá. Existuje více místních variet standardního jazyka, jejichž geografické rozšíření se liší svou velikostí. Ačkoliv tyto variety jsou často ovlivňovány původními dialekty, jejich gramatická a fonologická struktura se blíží středošvédským dialektům. V médiích není neobvyklé, že novináři hovoří s jistým regionálním akcentem, ovšem nejběžnější a nejvíce formální výslovnost je založena na středošvédském standardu.\n\nFinsko bylo součástí Švédska od poloviny 14. století až do roku 1809, kdy finská území získalo Rusko. Švédština byla do té doby jediným úředním jazykem a jazykem šlechty a vzdělanců. I za dob ruské nadvlády švédština zůstala vedle ruštiny hlavním úředním jazykem. Švédský vliv ale v této době postupně klesal a snižoval se i počet švédských mluvčích. Velká změna přišla až s nástupem romantismu a myšlenky, že inteligence si musí osvojit jazyk prostého lidu, což Finsko pozvedne na úroveň národních států. Na prosté lidi mluvící švédsky se nebral příliš ohled. Sama švédská inteligence v čele se Snellmanem věřila, že souboj s ruštinou může vyhrát jen finština. Původní švédskou nadvládu pak prezentovala jako zničující pro finský národ. Tlak na švédštinu tak ve Finsku byl i z druhé strany, ruské vlády, která finské národní obrození podporovala, protože si od něj slibovala omezení vlivu švédské kultury ve Finsku.\n\nK mírnému úbytku švédských mluvčích dochází z různých důvodů i v současnosti. Zhruba 5,5 % finské populace (asi 290 tisíc obyvatel) hovoří švédsky. V roce 1900 švédsky mluvilo necelých 13 % populace (asi 340 tisíc obyvatel). Švédsky se mluví zejména na Alandech (16 obcí je pouze švédskojazyčných včetně největšího města Mariehamn) a na jižním a západním pobřeží Finska (tři jen švédskojazyčné, 23 dvojjazyčných se švédskou většinou a 21 dvojjazyčných obcí s finskou většinou). Největší švédsky mluvící menšina v jednojazyčné obci, zhruba tisíc lidí, žije v Tampere.\n\nOd reformy školství v 70. letech 20. století patří finština i švédština mezi povinné školní předměty v pevninském Finsku. Oba jazyky jsou od roku 2004 povinnou součástí závěrečných zkoušek. První jazyk žáků se oficiálně nazývá „mateřský jazyk“ (švédsky „modersmål“, finsky „äidinkieli“), druhý jazyk, v němž probíhá výuka některých předmětů, se nazývá „druhý domácí jazyk“ (švédsky „andra inhemska språket“, finsky „toinen kotimainen kieli“). Finština jakožto ugrofinský jazyk má gramatiku i slovní zásobu zcela odlišnou od švédštiny. Oba jazyky jsou vzájemně zcela nesrozumitelné. Existuje však celá řada výpůjček mezi finštinou a švédštinou. Povinná výuka švédštiny se netěší mezi Finy příliš velké oblibě a je označována trochu pejorativně jako „pakkoruotsi“ („povinná, nucená švédština“). Zhruba dvě třetiny Finů povinnou výuku švédštiny nechtějí.\n\nMezi standardní a finskou švédštinou existují určité rozdíly ve výslovnosti a slovní zásobě, mluvnice a pravopis se neliší. Za prestižní varietu je ve Finsku obvykle považována „högsvenska“ (viz Standardní švédština).\n\nHlavní rozdíly ve výslovnosti (viz dále) jsou:\n\nPodle lingvistické definice švédská nářečí znamenají místní varianty, které nebyly výrazně ovlivněny standardní švédštinou a u nichž je možné vystopovat oddělený vývoj až do období staré severštiny. Mnoho původních nářečí (např. Orsa v oblasti Dalarna nebo Närpes v oblasti Österbotten) má mnoho zvláštních fonetických a mluvnických rysů, jako např. plurálové formy sloves nebo archaické skloňování podle pádů. Tato nářečí mohou být pro většinu Švédů obtížně srozumitelná, jejich mluvčí však obvykle hovoří plynně i standardní švédštinou. Tato odlišná nářečí jsou často vázána pouze na oblast určité farnosti, švédští jazykovědci je často označují jako \"sockenmål\", tedy jako farnostní jazyk.\n\nŠvédská nářečí se rozdělují následovně:\n\nŠvédština používá latinku, rozšířenou o některé další znaky. Písmena \"Q\" a \"W\" používá jen pro některá cizí slova (například \"bowling\"). \"Å\", \"Ä\" a \"Ö\" se považují za samostatná písmena, nikoli jen za znaky s diakritikou. V abecedě se řadí v tomto pořadí za písmeno \"Z\". Písmeno \"W\" bylo do švédské abecedy oficiálně přijato v roce 2006. Do té doby se považovalo za variantu \"V\". Ve slovnících a abecedních seznamech se oba znaky řadily společně, nyní již každý zvlášť. Švédská abeceda má tedy celkem 29 písmen (do roku 2006 28 písmen).\n\nŠvédský pravopis je v principu fonologický, zachovává však mnoho historických prvků (např. psaní skupin \"dj, hj, lj\", různý způsob psaní téže hlásky jako v případě \"sj, sk, skj, sch\", relativně velké množství výjimek apod.). Kromě znaků s diakritikou používá i mnohé spřežky. (Viz dále.)\n\nŠvédské samohlásky se podobně jako v češtině liší svojí délkou. Dlouhé samohlásky se vyskytují pouze v přízvučných slabikách (viz Délka hlásek). Na rozdíl od češtiny se u předních samohlásek vyskytují páry se zaokrouhlenou a nezaokrouhlenou výslovností. Švédština má celkem 17 samohláskových fonémů – 9 dlouhých a 8 krátkých, výslovnost krátkého /e/ a /ä/ splývá. Redukovaná výslovnost nepřízvučného /e/ jako je běžná v hovorovém stylu. Ve standardní švédštině se nevyskytují dvojhlásky, výjimečně pouze v přejatých slovech (\"Europa, paus\").\n\nJ se nikdy nezdvojuje, a čte se dlouze (\"böja\" ). M a n na konci slabiky se též nezdvojují, ačkoliv se vysloví dlouze (\"glöm\" , ale \"glömma\" ).\n\nSpecificky švédský je foném , označovaný jako sje. Ve slovnících je často pro zjednodušení přepisován jako (, od českého /š/ se však jeho výslovnost místně značně liší (výslovnost jako české /š/ však není chybou). V různých nářečích se vyslovuje různě a jeho výslovnost kolísá mezi [š] a [ch]. Často za ním můžeme slyšet ještě slabé []. Obecně lze říci, že „temná“ výslovnost blížící se [ch] je typická hlavně pro nářečí na jihu Švédska. Směrem na sever spíše slyšíme [š]. „Temné“ [ch] se spíše vyslovuje hlavně na začátku slov před přízvučnou samohláskou (např. själv). Před nepřízvučnou samohláskou nebo na konci slova je to spíše [š] (např. dusch, kanske).\n\nTzv. tje (do češtiny obvykle přepisované jako je blízké měkkému polskému /ś/ () nebo /ć/ ().\n\nR se obvykle vyslovuje jako v češtině, v některých nářečích na jihu Švédska se vyslovuje hrdelní. Ve slabikách rd , rl , rn , rs a rt se r nevyslovuje, ale ovlivní výslovnost následující souhlásky, která se vysloví se špičkou jazyka obrácenou dozadu a vzhůru (tzv. retroflexní hlásky). Skupina rs zní asi jako české /š/, přesněji tuto hlásku vystihuje polské /sz/. V některých oblastech však k této asimilaci nedochází, obě hlásky se vyslovují zvlášť. Tato výslovnost je též charakteristická pro vysoký styl.\n\nNeznělé explozivy /p, t, k/ se ve většině pozic vyslovují s aspirací (přídechem), tedy .\n\nVe švédštině neexistují hlásky odpovídající českému /č, ď, dž, ch, ň, ř, ť, z, ž/.\n\nVe švédštině se na rozdíl od češtiny rozlišují i souhlásky na dlouhé a krátké. \"Dlouhé souhlásky\" se vyskytují v přízvučných slabikách po samohlásce. Dlouze se vyslovuje souhláska, která je v písmu zdvojená, nebo první ze skupiny souhlásek na konci přízvučné slabiky. Přízvučné slabiky jsou vždy dlouhé. Buď je dlouhá samohláska následována krátkou nebo žádnou souhláskou, nebo po krátké samohlásce následuje dlouhá souhláska. Jiné kombinace nejsou možné. Příklady:\n\n\nNepřízvučné slabiky jsou vždy krátké, tj. obsahují pouze krátké samohlásky i souhlásky.\n\nPro správnou švédskou výslovnost je třeba naučit se u každého slova intonaci, která je ve švédštině dvojí. Pravidla pro použití intonace jsou komplikovaná. Intonace se může lišit v jednotlivých nářečích. 1. intonace (akutová) je klesavá, stejná jako v češtině. 2. intonace (gravisová) se vysloví tak, že přízvučná slabika se vysloví s klesající intonací, následující slabika se však vysloví vyšším tónem.\n\nIntonací se často odlišují homonyma, tedy různé významy slov, která se stejně píší:\n\n\nVe švédštině je přízvuk nejčastěji na první slabice slova. Přízvuk na jiné slabice se někdy označuje čárkou, která zároveň znamená i délku. To se nejčastěji týká příjmení (\"Linné\") a slov cizího původu (\"idé\" – myšlenka).\n\nVe slovech domácího původu se přízvuk nachází na první slabice s výjimkou slov s nepřízvučnými předponami \"be-\", \"ent-\", \"för-\" a \"ge-\" (např. \"beskriva\" , popsat). Ve výpůjčkách z jiných jazyků se přízvuk nachází často na poslední nebo předposlední slabice podle původního jazyka (např. \"nivå\" , úroveň, pochází z francouzštiny, kde se přízvuk nachází na poslední slabice).\n\nŠvédská mluvnice vychází z podobných principů jako mluvnice ostatních germánských jazyků. Pro její pochopení je výhodou znalost jiného germánského jazyka, např. angličtiny nebo němčiny. Minimální flexe dává současné švédštině převažující charakter analytického jazyka.\n\nMužský a ženský rod splynuly, standardní švédština dnes rozlišuje 2 rody: společný (mužský a ženský) a střední.\n\nPodstatná jména jsou obvykle determinována členem, který je dvojí:\n\n\n\"Slovníková hesla\" u podstatných jmen kromě základního tvaru uvádějí ještě zakončení určitého tvaru singuláru (s určitým členem), ze kterého uživatel pozná příslušnost k rodu, a množného čísla. Ostatní tvary se z nich snadno odvodí. Příklady:\n\nMají dvojí typ skloňování:\n\nSlovesa vyjadřují kategorii času, způsobu a rodu. Osoba a číslo nemají zvláštní koncovky, jsou vyjadřovány podmětem (ve větě musí být vždy vyjádřen). Podle způsobu časování se dělí do 4 tříd: 1.–3. třída jsou slabá slovesa, 4. třída jsou silná slovesa.\nK tvoření perfekta a plusquamperfekta se na rozdíl od ostatních germánských jazyků využívá supina.\n\nŠvédština má pevný slovosled typu \"SVO\" (podmět – přísudek – předmět). Otázka se obvykle tvoří přehozením přísudku s podmětem.\n\nAčkoliv se švédština ve Švédsku používá v úředním a liturgickém styku od 16. století, nebyla ve skutečnosti donedávna vyžadována zákonem. Dílčí zákony řešící používání jazyka při jednání úřadů a soudů však existovaly. Pokusy uzákonit švédštinu jako úřední jazyk nikdy nezískaly ve švédském parlamentu potřebnou většinu. Teprve v roce 2009 vstoupil v platnost jazykový zákon, který označuje švédštinu jako hlavní jazyk. Zákon zaručuje, že všechny úřady a další veřejné instituce budou švédštinu užívat a rozvíjet. Každý, kdo pobývá ve Švédsku, má zaručenou možnost učit se a používat švédský jazyk. Švédsko zároveň zákonem chrání jazyky menšin.\n\nŠvédština je oficiálním jazykem na Alandech, samostatné ostrovní provincii Finska, kde 95 % z 26 tisíc obyvatel používá švédštinu jako svůj první jazyk. Ve Finsku je švédština považována za druhý národní jazyk vedle finštiny. Státní úředníci musejí ovládat oba jazyky.\n\nŠvédština je také jedním z oficiálních jazyků Evropské unie.\n\nVe Švédsku neexistují žádné oficiální regulační instituce pro švédský jazyk. Jazyková rada (\"Språkrådet\", dříve \"Svenska språknämnden\") má polooficiální status. Je zřízena švédskou vládou, ale nemá rozhodovací pravomoci. Mezi mnoha organizacemi, které tvoří Jazykovou radu, má největší vliv Švédská akademie (založena 1786), která vytváří slovníky \"Svenska Akademiens ordlista\" (Rejstřík Švédské akademie; aktualizace vychází každých 5 let) a \"Svenska Akademiens Ordbok\" (Slovník Švédské akademie – velký slovník, který vychází postupně od roku 1898. V roce 2014 obsahuje více než 450 tisíc hesel od A po T. Kompletní má být v roce 2017.), dále gramatiky a další jazykové příručky. I když jsou tyto slovníky používány jako oficiální jazykové příručky, jejich hlavní účel je popis současného stavu a používání řeči.\n\nVe Finsku má oficiální status zvláštní oddělení Výzkumného ústavu pro domácí jazyky Finska (\"Forskningscentralen för de inhemska språken i Finland\"), tzv. Švédská jazyková kancelář (\"Svenska språkbyrån\"). Je to regulační autorita pro švédštinu ve Finsku. Mezi její hlavní úkoly patří udržování vzájemné srozumitelnosti finské švédštiny s jazykem mluveným ve Švédsku. Publikovala \"Finlandssvensk ordbok\" (Slovník finské švédštiny), který zahrnuje rozdíly mezi švédštinou používanou ve Finsku a ve Švédsku.\n\nŠvédštinu je v Česku možné studovat na některých vysokých školách (Filozofická fakulta Univerzity Karlovy (Praha), Filozofická fakulta Masarykovy univerzity (Brno), Univerzita Palackého v Olomouci, Univerzita Pardubice, Vysoká škola ekonomická v Praze, Západočeská univerzita v Plzni). Obory nejsou otvírány pravidelně každý rok. Některé školy pořádají kurzy i pro veřejnost.\n\nKrom běžné výuky švédštiny na základních, středních a vysokých školách ve Švédsku, existují rovněž kurzy švédštiny pro přistěhovalce, zahraniční pracovníky a studenty ze zahraničí. Jedná se o celodenní či večerní kurzy švédštiny přístupné zpravidla od 16 let. Bezplatné kurzy švédštiny pro přistěhovalce nabízí Svenskundervisning för invandrare (SFI), placenou výuku poskytují na institutu vzdělávání pro dospělé Folkuniversitetet. Mimo to většina švédských univerzit (Göteborgs Universitet, Uppsala Universitet, Stockholms Universitet) nabízí studium švédského jazyka svým zahraničním studentům.\n\n\n"}
{"id": "52437", "url": "https://cs.wikipedia.org/wiki?curid=52437", "title": "Turnov", "text": "Turnov\n\nTurnov () je město v okrese Semily v Libereckém kraji. Nachází se v Jičínské pahorkatině při jihozápadním úpatí Ještědsko-kozákovského hřbetu, na okraji CHKO Český ráj. Městem protéká řeka Jizera, která dělí město na dvě části. Žije zde obyvatel.\n\nMěsto se skládá z pěti katastrálních území, která jsou rozdělena do 13 evidenčních částí obce.\n\nTurnov se rozkládá jihozápadně od rozhraní dvou geologicko-geografických celků Českého masívu. Od severu jeho katastr vybíhá téměř až do Ještědsko-kozákovského hřbetu, jímž si řeka Jizera prodírá cestu od Železného Brodu a Malé Skály úzkým údolím, na jehož dně na pravém břehu leží části Loužek a Dolánky u Turnova. V Dolánkách ústí do Jizery zprava Vazovecký potok. Vazovecký potok odděluje od Jizery vyvýšenina s osadami Kobylka a Bukovina, strmě spadající k Jizeře. Les Na hranicích u Bukoviny je rezervací, kde je chráněna především přeslička obrovská.\n\nZápadní část města se zprvu strmě zvedá nad Jizeru (Daliměřice, Hrubý Rohozec) a Vazovecký potok (Malý Rohozec, Mokřiny), pak už jako plošina přerušená jen mělčím údolím Odolenovického potoka, klesá k Jizeře u Nudvojovic. Tato část je přechodem k Ralské pahorkatině, která již morfologicky přísluší České křídové tabuli. Nejjižněji se přimyká k Turnovu Mnichovohradišťská kotlina.\n\nZvlněný terén probíhá i východně od toku Jizery směrem k obcím Mírová pod Kozákovem a Karlovice. Levostrannými přítoky Jizery jsou tu potoky Stebenka a Libuňka. Na svažitém terénu v klínu tvořeném Jizerou a Stebenkou leží vlastní historické i obchodní centrum města. Nad oba toky se terén zvedá až nad kostel na Hruštici a k osadě Károvsko. Jižně od Stebenky se zvedá reliéf k obytné zástavbě na Durychově, na Kamenci a Vrchhůře, k východu a k Libuňce klesá zvolna, tvořen plochami orné půdy (původně panské statky Kyselovsko a Valdštejnsko).\n\nÚdolí Libuňky, tzv. Libuňská brázda, je severní hranicí České křídové tabule. Nad ním k jihu se reliéf opět mírně zvyšuje (části Kadeřavec, Mašov a Pelešany) a Turnov zde zasahuje do zalesněné oblasti údolí a pískovcových skal. Morfologicky sem takto zasahuje Jičínská pahorkatina. Výhled na město odtud skýtá skalní vyhlídka Hlavatice.\n\nPočátek trvalého osídlení oblasti Turnovska sahá do konce starší doby kamenné (10 000 př. n. l.), jak dokládá nález štípaných nástrojů z blízkých Přepeř. Nejstarší stopy po našem předkovi však v okolí najdeme v Jislově jeskyni v Klokočských skalách (50 000 př. n. l.).\n\nK výraznějšímu osídlení dochází kolem poloviny 5. tisíciletí př. n. l., kdy přichází vlna neolitických „prvních zemědělců“, nositelů kultury s lineární keramikou. Hlavní osou osídlení byla řeka Jizera. Základní surovinou pro broušenou industrii byl fylit. Oblast je spojena obchodními stezkami s Lužicí a severním podhůřím Krkonoš. Stará osada stála na levém břehu Jizery na jihu města (nálezy z r. 1906 a průzkum r. 1999). Další osady byly v oblasti Nudvojovic a Přepeř na protilehlém břehu řeky. Současně jsou osídleny i jeskyně v okolí.\n\nKulturu s lineární keramikou vystřídala kultura s vypíchanou keramikou a na přechodu do eneolitu nalézáme keramiku lengyelské kultury, původem z jihovýchodu. V pozdní době kamenné, eneolitu (asi 4 000 - 2 000 př. n. l.) se začíná pro výrobu nástrojů užívat masově kozákovských polodrahokamů. Na svazích Kozákova byly nalezeny doklady o dílnách na jejich hrubé zpracování (Babí a Kudrnáčova pec). Během eneolitu se na Turnovsku vystřídala kultura nálevkovitých pohárů, kultura kanelované keramiky a kultura se šňůrovou keramikou.\n\nV mladší a pozdní době bronzové (1 200 - 900 př. n. l.) zde žil lid popelnicových polí, archeologie dokládá dosti husté osídlení zvláště v době lužické kultury. Sídliště na území města Turnova byla zjištěna i z kultury slezskoplatěnické (9. - 4. století př. n. l.) a halštatské. Lid popelnicových polí neodolal nakonec vpádu Keltů, ale v době od počátku letopočtu jsou archeologické nálezy spíše ojedinělé. Osada na jižním okraji města zanikla na přelomu 2. a 3. století. Také následující období stěhování národů je v Turnově doloženo pouze náhodnými nálezy.\n\nPočátky města Turnova spadají do 13. století a jsou spojeny s předním českým rodem Markvarticů. Přemyslovci vybudovali v Mladé Boleslavi jedno ze svých center, odkud mohly šlechtické rody kolonizovat hospodářsky nadějné okolí. První zmínka o Turnovsku je z r. 1238, kdy král Václav I. vydal listinu, na níž je ověřující podpis Jaroslava z Hruštice, který 1262 působil jako hradní správce v Mladé Boleslavi.\n\nAž do 80. let 20. st. se vedly spory o tom, zda se Jaroslavův přídomek skutečně vztahuje k východnímu návrší nad městem s kostelem sv. Matěje. Bylo jen jisté, že osamělý farní kostel musel vzniknout před založením blízkého města. Skrývka před rozsáhlou rodinnou zástavbou skutečně odkryla nálezy z 1. poloviny 13. st. Pod Hrušticí stálo tehdy sídliště v prostoru mezi ústími Stebeňky a Libuňky do Jizery. Třetím sídlištěm byly Nudvojovice s kostelem sv. Jana Křtitele z 2. třetiny 13. st., nejstarší stavební památka na Turnovsku. Již předtím tu musel stát možná dřevěný kostel.\n\nKolem poloviny 13. st. však vzniká uprostřed trojúhelníku zmíněných sídlišť poddanské město Turnov. První zmínka o něm je z r. 1272, kdy se mezi Markvartici objevuje jméno Jaroslava z Turnova. Listina sedleckého opata z r. 1277 mluví o Waltherovi de Turnow, kolínském měšťanovi. Jméno současně svědčí o přílivu německé kolonizační vlny do oblasti. Snad k roku 1252 lze řadit založení kláštera dominikánů, není zatím doložen archeologicky.\n\nRoku 1238 zmíněný Jaroslav z Hruštice získal území pozdějšího Turnova a on nebo jeho syn Zdeněk vybudovali hrad Valdštejn, po němž začali užívat rodové jméno. Jaroslavův bratr Havel si vytvořil své sídlo na Lemberku poblíž lužických hranic. Jaroslav a Havel kolem poloviny 13. st. založili na hranici svých panství město Turnov. Havlův vnuk Havel Ryba postavil nad pravým břehem Jizery hrad Rohozec. Tím bylo město rozděleno mezi Lemberky (Rohozec) a Valdštejny.\n\nV roce 1356 Lemberky na Rohozci vystřídal Půta z Turgova a od něho koupili panství Vartemberkové. Také valdštejnskou část města s panstvím získala jedna z větví Vartemberků. Dvojvládí ztrpčovalo život ve správě města; městská rada měla dvanáct členů, po šesti z každé části města. Život a rozkvět města závisel na vzájemných vztazích jeho majitelů. Obyvatelé se v té době věnovali kromě řemesel i práci na svých polích v obvodu města. Kromě běžných řemesel (soukeníci, pláteníci, mlynáři, pekaři, řezníci, sladovníci aj.) zde kvetlo snad poprvé v Čechách (1335) perníkářství.\n\nŽivot města byl ovlivňován jeho polohou na obchodní cestě do Žitavy a působením dominikánského kláštera. Většina šlechty byla katolická, husitské ideje nenalezly větší odezvu, a to vedlo k útoku husitského vojska pod vedením Jana Žižky proti městu r. 1424. Žižka dobyl Valdštejn, obsadil město a do základů vypálil klášter. Ani pak se husitská víra neujala a v době bitvy u Lipan se kněží navracejí do svých kostelů. Na Valdštejn se po opuštění husitskou posádkou vrací Jindřich z Vartemberka, ale 1438 své panství prodává Janu Čapkovi ze Sán. Statky kláštera odkoupil Heník Štěpanický z Valdštejna, pán Semil, který si založil své správní centrum na hradě Vranov (později Skály, nyní Malá Skála). Roku 1438 přikoupil i valdštejnskou část města.\n\nRoku 1468 bylo město postiženo německým nájezdem svazu lužických měst. Než je vojsko Jiřího z Poděbrad u dnešního rybníka Žabakor porazilo, Turnov i široké okolí bylo vypleněno. Posléze se poměry zklidňují. Noví majitelé Rohozce Krajířové z Krajku se snaží město hospodářsky povznést, zároveň byli známí svou podporou jednotě bratrské. I v Turnově byl založen její sbor a škola, na níž působili mj. biskup Jan Augusta nebo Jiří Izrael.\n\nMezi šlechtou se počíná ujímat snaha podporovat hospodaření měst, kterým jsou dávány mnohé výsady a svobody. Během první třetiny 16. st. připadl postupně Valdštejn, Hrubá Skála i Rotštejn mocnému rodu Smiřických, v sousedství se vzmáhali Vartemberkové. Když Jan z Vartemberka r. 1538 přikoupil k Rohozci i panství Skalské (Malá Skála), dostal se Turnov poprvé pod správu jediného pána. Začala kvést nová řemesla - hornictví, sklářství, brusičství a barvířství. Existuje škola, činnost vyvíjí kostelní hudební literární bratrstvo.\n\nHospodářský rozkvět byl ukončen zhoubným požárem města 17. dubna 1538, který dokázal zničit převážnou část města. Když se pak 1547 Adam z Vartemberka připojil k neúspěšnému povstání české šlechty proti Habsburkům, připadl jeho majetek královské komoře. Ani rok 1555, kdy Adam vykoupil Rohozec a Skály zpět, už nezabránil úpadku vartemberského rodu. Turnovský majetek se začal opět dělit, nová panství Svijany a Přepeře získal Jáchym Ondřej Šlik.\n\nRozmach města nastal na konci 16. st. Albrecht Jan Smiřický získal od Šlika a Oty Jindřicha z Vartemberka zbývající části města. Všichni majitelé panství v okolí byli osobnostmi stavovského povstání. Smiřický zemřel před porážkou na Bílé hoře 1620, Šlik skončil na popravišti, odsouzeni byli i Vartemberkové. Po roce 1620 získal panství Smiřických i Vartemberků Albrecht z Valdštejna. Turnov se stal součástí Frýdlantského vévodství a byl spravován z Hrubé Skály. Po Albrechtově zavraždění prošly Turnovskem několikrát oddíly švédské, saské i císařské. 1643 způsobili Švédové svou nedbalostí další ničivý požár.\n\nRohozecké panství prodal r. 1628 Albrecht z Valdštejna svému důstojníkovi Mikuláši Des Fours, město bylo válkou zbídačelé, vylidněné a z pohromy se vzpamatovávalo pomalu. Jen kamenářství, jehož počátky zaznamenáváme v 16. st. se ke konci 17. století rozvíjí. Zdejší řemeslníci zpracovávají drahokamy z okolí i ze vzdálenějších míst.\n\nNovým odvětvím se stává výroba skelné kompozice, napodobující drahé kameny. Od počátku 18. století se začínají rozvíjet obory související se stavebním rozvojem. Kromě základní školy ve středu města existovala i škola na Hruštici a vlastní školu měli i židé. Vzrůstající hospodářská síla měšťanů se projevuje požadavky k navracení bývalých svobod. Napětí se vystupňovalo po posledním velkém požáru města v dubnu 1707. Hrabě František Josef z Valdštejna nechal stěžovatele věznit a mučit a spor skončil r. 1714 jejich porážkou. Měšťané se stali prakticky nevolníky.\n\nHospodářská situace města se zhoršila ještě válkami o dědictví rakouské, až r. 1775 pod dojmem povstání nevolníků vrchnost vydala privilegium, zaručujícím Turnovanům osobní svobodu. Na konci 18. st. měl Turnov 200 domů a přes 2 000 obyvatel. Kamenářství se rozvíjí hlavně ve 30. a 40. letech 19. st. též díky obchodním aktivitám Františka Marka a Michala Kotlera v severní Evropě a v Rusku. Počet obyvatel města roste.\n\nSílící české povědomí vede k zájmu o národní jazyk. V Turnově přispěli k národnímu obrození především Václav Fortunát Durych, zakladatel slavistiky, přítel Josefa Dobrovského, a Antonín Marek, který se podílel na Jungmannově slovníku řadou nových slov. Pracemi jazykovými i beletrií byli známi František Jan a František Bohumil Tomsové, vlastenecké písně tvořil Václav Josef Picek-Podsvijanský (\"Čechy krásné, Čechy mé\"), jako básník a překladatel byl známý Václav Čeněk Bendl-Stránický, přítel Boženy Němcové, proslulým se stal cestovatel Čeněk Paclt.\n\nPro Turnov byl významným rok 1848 a především zrušení roboty. K 1. lednu skončilo spojení Turnova s vrchnostenským úřadem na Hrubé Skále. Turnov se stal sídlem soudního a posléze i politického okresu. Roku 1855 byl prvním starostou města zvolen JUDr. Antonín Šlechta.\n\nV druhé polovině 19. století se drobné a domácké dílny soustředily do průmyslových podniků. V 80. letech existovala řada firem zabývajících se broušením drahých kamenů (F. Šlechta, F. Durych, Herman a Palma, závod Mayův a Krausův) nebo jejich imitací (F. Šlechta, J. Ouhrabka). Výchovou mladých se zabývala od roku 1869 průmyslová škola, v roce 1884 byla založena odborná škola pro broušení a rytí drahokamů, zlatnictví a klenotnictví (nynější SUPŠ a VOŠ).\n\n1872 byla založena továrna na motouz a provaznické výrobky Fotr, Boháček a spol. (pozdější Juta), dva mlýny na pohon z Jizery zavedly výrobu elektrického proudu (1904 Otto Koliha, 1906 E. Votrubec), od r. 1905 měl Turnov veřejné elektrické osvětlení. Bylo tu několik pivovarů, pekáren, dvě továrny na piana a pianina (firmy Bonhard a Ducháček), parní pila bratří Plátků, dvě cihelny a další firmy. Výjimečné úrovně dosáhly dvě tiskárny (Jiránkova a Müllerova). Zahradnický a semenářský závod Korselt a spol. z r. 1873 později rozšířil zahradník Vojtěch Mašek.\n\nMěsto zaznamenalo rozvoj bankovnictví (městská spořitelna od r. 1882), byla přestavěna radnice (1894), postavily se nové školy. Na přelomu století se stává z Turnova dopravní uzel.\n\nOd počátku 60. století se rozvíjí kulturní a spolkový život, 1861 poprvé vystoupil pěvecký spolek, 1869 vznikl spolek na postavení divadla (1872–1874), již 1862 vznikl místní odbor Sokola. Zájem o turistiku vedl k založení okrašlovacího spolku (1881) a 1892 odbor Spolku českých turistů. K popularizaci vlastivědy přispěl redaktor Pojizerských listů, založených v roce 1886, Václav Kudrnáč. Vznikla řada dalších spolků.\n\nDvě světové války se významně zapsaly do historie města. V obou bylo ztraceno mnoho životů místních občanů, jak na bojištích, tak v rámci holocaustu nebo odbojové činnosti. 28. října 1918 byla i v Turnově ustavena výkonná moc nového státu a druhý den vytvořena i Národní garda.\n\nV meziválečném období prožíval Turnov další ekonomický rozvoj zvláště v kamenářství a sklářství. Turnovští uspořádali vlastní Krajinskou výstavu, kde se prezentovaly firmy, ale i umělci z Turnova a okolí. V neděli 17. září 1922 přijel do Turnova president Tomáš Garrigue Masaryk. Po uvítání zástupci města na radnici a davy na náměstí, ubíral se ulicí Skálovou do odborné školy špalírem, jejž tvořily školy, Sokolové, hasiči, dělnické spolky a velké zástupy občanů, pozdravován voláním \"zdar\". Automobilem navštívil Hrubou Skálu, Mariánskou skálu a Sedmihorky, neb si chtěl prohlédnout místa, kde jako profesor byl hostem v Sedmihorkách.\nVývoj města přerušila hospodářská krize 30. let. Dále se rozvíjelo školství, byla vybudována nová dívčí škola, novou budovu dostává na Výšince státní reálné gymnázium. Roku 1942 je postavena nová městská nemocnice.\n\nTurnov žil bohatým kulturním ruchem, významná je skupina turnovských malířů \"Turnovské dílo\" (Karel Vik, Karel Kinský), skvělou úroveň měl vlastivědný sborník Od Ještěda k Troskám. Jeho redaktor J. V. Šimák se podílel i na rozkvětu turnovského muzea.\n\nPo Mnichovu byl Turnov zaplněn uprchlíky z blízkých Sudet a 15. března 1939 bylo město obsazeno německými nacisty, jejichž vojsko se usídlilo i ve zdejších kasárnách. Řada turnovských se zapojila do zahraničního odboje, jiní pracovali ilegálně doma. Krutě na to doplatila na konci války skupina místních horolezců (Josef Smítka). Místní posádku se za povstání podařilo odzbrojit bez boje a 10. května 1945 vjela do města sovětská armáda.\n\nDalší vývoj města úzce souvisel s událostmi na politické scéně mezi lety 1945–1948. Došlo k postupnému zestátňování větších i menších firem, jen některé menší provozovny a živnosti byly združstevněny. Ti, kteří se postavili na odpor, byli různým způsobem trestáni a perzekuováni. Výraznou administrativní ránu dostal Turnov roku 1960, kdy se ocitl na rozhraní tří krajů a ztratil statut okresního města.\n\nZároveň zde vznikly nové firmy (družstvo na výrobu šperků Granát, produkce technických kamenů - Turnovské brusírny, pozdější Dias, strojírenský závod Sklářské strojírny a slévárny, nynější Sklostroj), byly modernizovány firmy staré, novou budovu získala Dioptra (1968–1972). Roku 1956 byl z Jablonce nad Nisou přemístěn do Turnova závod Šroubárna, v 60. letech vyrostl podnik Monokrystaly, ústav pro výzkum, výrobu a využití monokrystalů.\n\nRok 1968 znamenal naděje na demokratizaci života, které byly zmařeny vpádem vojsk státu Varšavské smlouvy. Turnov byl obsazen zprvu polskými, později sovětskými vojsky, která z Turnova vytvořila jednu ze základen pro možný útok proti Západu (raketový areál na Vesecku). Tragédie v 70. letech, kdy na této základně došlo k výbuchu, dosud nebyla spolehlivě vysvětlena.\n\nRevoluční vlna konce 80. let zasáhla významně i Turnov. Demokratické volby přivedly do řízení města široké spektrum politických sil, které přes všechny své názorové střety dokázaly v čele se starosty Václavem Šolcem a Milanem Hejdukem udělat pro rozvoj města kus práce. Bylo restaurováno a nově pojmenováno náměstí Českého ráje, kam byla znovu postavena kašna, zkrášlily se omítky na hlavních ulicích, vyrostly nové obchody, přebudovává se kanalizační síť. Budovy kasáren opuštěné sovětskou posádkou byly adaptovány na dvě školy (3. základní a Obchodní akademii) a kino. Roku 2006 bylo přistoupeno k budování nového kulturního centra Střelnice a k přeměně Nádražní ulice v promenádní bulvár.\n\nPo zrušení okresních úřadů k 31. prosinci 2002 se Turnov stal obcí s rozšířenou působností pro správní obvod, který zahrnuje 37 obcí: západní třetinu okresu Semily (21 obcí), jižní část okresu Liberec (13 obcí) a jižní část okresu Jablonec nad Nisou (3 obce). Status města má v tomto obvodu kromě Turnova ještě Rovensko pod Troskami.\n\nTurnov má průmyslovou tradici sahající do 1. poloviny 19. století, kdy se zde rozvíjí brusičství drahých kamenů. Postupně zde vznikají firmy z různých průmyslových odvětví, z nichž žádné není převažující. Nejvýznamnější současné výrobní firmy jsou:\n\n\nV Turnově je velký rozmach sportu. Na památku Ludvíka Daňka, který právě zde překonal světový rekord v hodu diskem, se každoročně na turnovském stadiónu Ludvíka Daňka uspořádává atletické klání: Memoriál Ludvíka Daňka.\n\nV Turnově se nerozvíjí jen atletika, ale také mnoho dalších sportů: je zde fotbalový klub FK Turnov, hokejový klub HC Turnov 1931, jsou zde kluby florbalové, basketbalové, ale i airsoftové, nebo TSC Judo Turnov a Klub lyžařů Turnov,\n\nTurnov je důležitý silniční i železniční dopravní uzel. Kříží se zde dálnice D10 směrem na Prahu a silnice I/35 vedoucí směrem na Liberec. Liberecký kraj v budoucnu uvažuje o pokračování dálnice D35 směrem na Hradec Králové (v současnosti silnice první třídy I/35), a to i proti vůli značného počtu obyvatel Turnova a dotčených obcí.\n\nŽelezniční stanice Turnov patří mezi jeden z hlavních železničních uzlů Libereckého kraje. Městem prochází železniční trať 030 Pardubice - Liberec a končí zde tratě 041 Hradec Králové - Turnov a 070 Vysočany - Turnov.\n\nV Turnově je provozovna BusLine, autobusové nádraží v dolní části města a autobusový terminál u vlakového nádraží Turnov. Městská autobusová doprava v Turnově je tvořena čtyřmi linkami (301, 302, 310 a 311)\n\n\nKatastrální území \"Turnov\":\n\nKatastrální území \"Mašov u Turnova\" (v jižní části města):\n\nKatastrální území \"Daliměřice\" se nachází severně od centra města:\n\nKatastrální území \"Malý Rohozec\" se nachází severně od Daliměřic:\n\nKatastrální území \"Bukovina u Turnova\", vnitřek ohybu Jizery severovýchodně od Turnova:\n\nMezi významné rodáky a obyvatele Turnova patří například historik Josef Pekař, filosof Jan Patočka nebo čeští buditelé Antonín Marek a Václav Fortunát Durych. S městem jsou spojena i jména zlatníků, umělců nebo horolezců (Josef Rakoncaj). Jako další známou osobnost můžeme uvést i Václava Knopa, herce, dabéra a režiséra.\n\n\nspřátelená města:\n\n\n"}
{"id": "52439", "url": "https://cs.wikipedia.org/wiki?curid=52439", "title": "Liero", "text": "Liero\n\nLiero je počítačová hra pro 1–2 hráče, provozovaná na systému DOS. Vytvořil ji finský programátor Joosa Riekkinen v roce 1998.\n\nČasto je popisována jako real-time verze hry \"Worms\" nebo 2-D verze hry \"Quake\". Název znamená ve finštině žížala.\n\nHra je známá po celém světě i v České republice. Jedná se o hru vyvíjenou pro operační systém DOS, proto nebyl plně funkční na novějších operačních systémech. Buď hra šla spustit pouze pomocí emulátoru (mnohdy zpomalená, toto se dá odstranit například v emulátoru Dosbox příkazem CTRL + F12 – tím se zvyšuje cyklus, standardní je 3000 na liero je potřeba cca 100 000, což zvládne úplně každý počítač) nebo na systémech Windows (NT a novější) byly problémy s absencí zvuku, proto byly vytvářeny tzv. klony (= úplně nové hry hlásící se k původnímu lieru a mající podobná pravidla).\n\nZřejmě nejhranějším klonem současnosti je \"LieroXtreme\" (zkráceně LieroX), které má podporu hraní po internetu nebo LAN. Jeho vývoj byl pozastaven, kód byl otevřen a vznikly nové větve Liera zvané \"LieroX Enhanced\" a \"OpenLieroX\" (první z nich už se také nevyvíjí). Dalšími klony původního liera jsou \"Gusanos\" a \"LOSP\" (Liero Open Source Project), které se později spojili pod názvem prvního jmenovaného. Gusanos na rozdíl od OpenLieraX nemá tak intuitivní uživatelské rozhraní, ale disponuje plně programovatelnými levely a módy hry, díky nimž je možné hrát například ve tmě, s padacími dveřmi, výtahy, teleportem a dalšími v původním lieru neobvyklými prvky. Všechny tyto novější klony jdou spustit jak na Linuxu, tak na Windows. Do OpenLieraX byla vložena možnost spouštět módy a levely určené pro Gusanos. Bohužel kvůli rozdílném návrhu není možné počítat se 100% kompatibilitou.\n\nSamostatné rozšíření původního liera došlo v projektu \"OpenLiero\". Nejedná se o klon v pravém slova smyslu, autor (Gliptic) téměř úplně přepsal původní verzi liera, ale zdroje ke grafickým prvkům používá soubory z originální verze. Kromě opravení pár chyb drobných vylepšení jsou nejdůležitějšími změnami, že hra běží na Linuxu i Windows se zvukem a byla přidána podpora nahrávání záznamů z hry.\n\nDalší nepříliš známe klony původního liera jsou \"Nil\" a \"Liero-AI\", dostupné pro operační systém Linux.\n\n"}
{"id": "52447", "url": "https://cs.wikipedia.org/wiki?curid=52447", "title": "Bileća", "text": "Bileća\n\nBileća (v srbské cyrilici Билећа) je město v Bosně a Hercegovině, má 13 257 obyvatel. Nachází se v jihovýchodní části země, u hranice s Chorvatskem a Černou Horou. Administrativně je součástí Republiky srbské.\n\nBileća se nachází ve východní Hercegovině, v nadmořské výšce 476 metrů. Městem prochází rozhraní mezi středomořským a vnitrozemským podnebím. Krajina v okolí Bileći je značně zvlněná a kromě jednotlivých kopců ji tvoří i krasová pole: Dabarsko polje, Fatničko polje, Plansko polje a Bilećko polje. Jižně od města se nachází pramen řeky Trebišnjica a Bilećské jezero, které vzniklo roku 1966 jako součást vodní elektrárny.\n\nPoprvé je stálé osídlení na území současného města připomínáno z dubrovnických dokumentů z roku 1286, kde je zmiňováno pod názvem \"Bilechia\". Ve 14. a 15. století bylo město významnou křižovatkou obchodních středověkých cest, které směřovaly z území Dubrovnické republiky do Turecka. Je dochován historický dokument datovaný k 8. září 1388, dle něhož armáda Vlatka Vukoviće porazila na poli u Bileći rozhodným úderem turecké vojsko pod velením Šahina-paši. V období od 13. do 16. století vznikl v okolí města Bileća značný počet tzv. stećků, z nichž nejtěžší z nich váží 5 tun.\n\nV roce 1466 město dobyli nakonec Turci. Hercegovina však byla místem častých povstání proti osmanským správcům. Až rozhodnutím z Berlínského kongresu město připadlo Rakousko-Uhersku. Následně zde začal rozvoj infrastruktury. V roce 1880 byla v Bileći otevřena první škola.\n\nRoku 1940 vznikl na území města tábor, kde byly internovány osoby, které nesouhlasily s vládou fašistického Chorvatska.\n\nObyvatelstvo se živí především zemědělstvím; chovem dobytka, lovem ryb v nedalekém Bilećském jezeře a obhospodařováním lesů. Průmysl je zanedbatelný díky nerozvinuté infrastruktuře.\n\nMěstem prochází jediná hlavní silnice severo-jižním směrem, a to z Gacka do Trebinje. Do roku 1965 mělo město i železniční spojení po úzkorozchodné trati. S výstavbou přehrady a rozvojem automobilové dopravy však bylo zrušeno.\n\n"}
{"id": "52450", "url": "https://cs.wikipedia.org/wiki?curid=52450", "title": "Nejmenší společný násobek", "text": "Nejmenší společný násobek\n\nNejmenší společný násobek (zkratka NSN, anglicky LCM - Least Common Multiple) několika daných čísel je nejmenší kladné celé číslo, které je celočíselným násobkem všech daných čísel.\nSpolečný násobek dvou nebo několika čísel je takové číslo, které je násobkem každého z těchto daných čísel.\n\nNapříklad nejmenší společný násobek čísel 15, 20 a 90 je 180.\n\nNejmenší společný násobek dvou čísel lze nalézt tak, že každé z čísel je rozloženo na součin prvočísel (tzv. prvočíselný rozklad) a výsledný NSN je součinem největšího možného počtu všech prvočísel (resp. součin největších mocnin), která se vyskytují alespoň v jednom rozkladu.\n\n\n\n\nNejmenší společný násobek (NSN) lze vypočítat pomocí největšího společného dělitele (NSD) pomocí vzorečku:\n\nNSN se používá například při sčítání zlomků o různých jmenovatelích, kdy jmenovatel výsledku je nejmenším společným násobkem jmenovatelů sčítaných zlomků, například:\n\nSoučin největšího společného dělitele a nejmenšího společného násobku dvou čísel se rovná součinu těchto dvou čísel.\n\nJestliže největší společný dělitel dvou čísel formula_3 a formula_4 je formula_5, potom lze číslo formula_6 rozložit na součin formula_7 a číslo formula_4 lze rozložit na součin formula_9. Je-li formula_10 skutečně největším společným dělitelem, potom formula_11 je nejmenším společným násobkem. Součin formula_12 je roven formula_13, což je také součin NSD a NSN.\n\n\n"}
{"id": "52456", "url": "https://cs.wikipedia.org/wiki?curid=52456", "title": "Cosmos 1", "text": "Cosmos 1\n\nNa oběžné dráze měla být rozbalena velká sluneční plachta složená z osmi listů. Sluneční fotony dopadající na plachtu měly udělovat plavidlu zrychlení (podobně, ale mnohem slaběji, by působil i sluneční vítr). V případě úspěchu by se jednalo o první použití sluneční plachty jako primárního pohonu kosmického plavidla. Jednalo by se také o první kosmickou misi vedenou soukromou organizací pro podporu výzkumu kosmu. Rozpočet projektu činil 4 miliony USD.\n\nNosná raketa Volna nesoucí plachetnici \"Cosmos 1\" byla vypuštěna 21. června 2005 v 19:46:09 UTC.\n\nPozemní stanice však nezaznamenaly signál plachetnice z oběžné dráhy, což vzbudilo obavy o osud plavidla. Nicméně 22. června v 04:40 UTC společnost Planetary Society oznámila pravděpodobný nález signálu hledaného plavidla v nahraných datech ze sledovacích stanic. Potvrzení nálezu by znamenalo, že \"Cosmos 1\" dosáhla oběžné dráhy, ale nesprávné.\n\nMezitím však ruské zpravodajské agentury oznamovaly, že plavidlo oběžné dráhy nedosáhlo:\n\nSluneční plachetnice mohla být použita také k měření účinku umělého mikrovlnného záření vysílaného z pozemního radaru. 70m talíř v Goldstone, který je součástí Deep Space Network agentury NASA, měl být použit k ozáření plachet 450kW paprskem. Tento experiment by však byl uskutečněn až po ukončení primární mise testující kontrolovaný let sluneční plachetnice.\n\nKromě hlavního plavidla neúspěšně vypuštěného v červnu 2005 financoval projekt další dvě plavidla:\n\n"}
{"id": "52464", "url": "https://cs.wikipedia.org/wiki?curid=52464", "title": "Břetislav Pojar", "text": "Břetislav Pojar\n\nBřetislav Pojar (7. října 1923, Sušice – 12. října 2012, Praha) byl český scenárista, režisér, výtvarník animovaného filmu a profesor na FAMU.\n\nS filmem začínal jako animátor u Jiřího Trnky – mimo jiné na filmech \"Staré pověsti české\" nebo \"Sen noci svatojánské\".\n\nSpolu se scenáristou Ivanem Urbanem a výtvarníkem Miroslavem Štěpánkem byl režisér Břetislav Pojar jedním z autorů legendárního animovaného seriálu o dvou plyšových medvědech Pojďte pane, budeme si hrát, kteří si znovu a znovu chtějí hrát a sami sebe tak proměňují barevnými nápady vlastní fantazie.\n\nVedle tohoto animovaného seriálu lze namátkou zmínit legendární moralitu \"O skleničku navíc\" nebo animované příběhy pěti kluků na motivy Trnkovy knížky \"Zahrada\", na níž rovněž pracoval s Miroslavem Štěpánkem. Právě s ním vytvořil svá nejlepší díla, která lze všechny považovat za jejich společné režijní práce. Právě Štěpánek je považován za přímého Trnkova nástupce nejen v rovině výtvarné tvorby pro český animovaný film. Břetislav Pojar byl v době spolupráce se Štěpánkem osobou, jež tuto významnou fázi české produkce animovaných filmů svým způsobem realizačně umožnila a díky své pozici v tehdejším českém animovaném filmu pro ni zajišťovala svůj díl propagace. Umělecky však byla tato epizoda Pojarova díla založena výhradně na význačné hodnotě tvorby Miroslava Štěpánka, jehož práci si Pojar víceméně přivlastnil (více viz spory o autorství). Právě toto se jednoznačně projevilo u Pojarových snímků, vzniklých později čistě v jeho režii, které už zdaleka takových uměleckých kvalit nedosahovaly. Vývoj oboru od okamžiku jejich vzájemného rozchodu významným způsobem ovlivnil celou kinematografii českých animovaných filmů až po současnost.\n\nBřetislav Pojar dlouhá léta tak pracoval pro Kanadský státní filmový úřad ONF / NFB \"(Office national du film du Canada / National Film Board of Canada)\" kam pravidelně jezdil na dlouhé pracovní pobyty i za totality již během spolupráce s Miroslavem Štěpánkem.\n\nMiroslav Štěpánek z dodnes plně nevysvětlených důvodů až do své smrti v českém animovaném filmu, ani v jeho školství, nepůsobil.\n\n\n\n"}
{"id": "52465", "url": "https://cs.wikipedia.org/wiki?curid=52465", "title": "Miljacka", "text": "Miljacka\n\nMiljacka ( ) je malá řeka v Bosně a Hercegovině a sice v regionu Sarajevo - Romanija v Republice srbské a v kantonu Sarajevo ve Federaci Bosny a Hercegoviny. Je dlouhá 35,9 km.\n\nPramení nedaleko města Pale, na východ od Sarajeva pod vrchy Jahorina. Teče západním směrem, protéká hlavním městem Sarajevem, pod některými i velmi známými mosty (např. Latinska ćuprija) a zároveň tvoří i osu města. Na severovýchod od města se vlévá do řeky Bosny.\n"}
{"id": "52466", "url": "https://cs.wikipedia.org/wiki?curid=52466", "title": "Program Saljut", "text": "Program Saljut\n\nSaljut (rusky \"Салю́т\"; \"„pozdrav“\") byl sovětský program kosmických stanic a také název jednotlivých stanic tohoto programu. Program Saljut později nahradil z něho vycházející program Mir.\n\nPostupně vylepšovaná řada orbitálních stanic Saljut byla vypouštěna sovětskou nosnou raketou Proton-K, která určovala rozměry a hmotnost těchto stanic. Stanice byly o hmotnosti cca 18 900 kg, délce 15,5 metru a průměru 4,15 metru. Objem obyvatelných částí byl téměř 100 m³. Jednotlivé varianty byly postupně vylepšovány.\n\nSaljut 3 a Saljut 5 měly návratové pouzdro, které dopravilo vzorky výzkumů na Zemi. Stanice Saljut 6 a Saljut 7 byly vybaveny dvěma spojovacími uzly, které umožňovaly, aby stanice hostila dvě transportní lodě Sojuz nebo byla zásobována nákladními loděmi Progress.\n\nStanice se účastnily vojenského programu Almaz, při kterém se mapoval povrch Země. Toto využití však v tehdejší době sovětské autority nepotvrdily.\n\n"}
{"id": "52472", "url": "https://cs.wikipedia.org/wiki?curid=52472", "title": "Bitva u Grunwaldu", "text": "Bitva u Grunwaldu\n\nBitva u Grunwaldu, nazývaná taktéž bitva u Tannenbergu nebo bitva u Žalgirisu, se odehrála 15. července 1410. Byla to bitva mezi řádem německých rytířů a polsko-litevskou koalicí, výrazně podpořenou českým vojevůdcem Janem Sokolem z Lamberka a Janem Žižkou z Trocnova, který zde podle některých historiků mohl přijít o oko. Veliteli vítězné polsko-litevské koalice byli polský král Vladislav II. Jagellonský a litevský velkokníže Vytautas, zatímco řádové rytíře v bitvě vedl jejich velmistr, Ulrich von Jungingen. Jednalo se o rozhodující bitvu polsko-litevsko-teutonské války (1409–1411) a jednu z největších bitev v dějinách středověké Evropy.\n\nPo porážce v této bitvě již nikdy Řád německých rytířů nezískal zpět svůj bývalý vliv. Svědectví mála přímých svědků této bitvy jsou vesměs protikladná.\n\nVzhledem k tomu, že se vojsko řádu německých rytířů šikovalo u vesničky Grunwald, koaliční polsko-litevská vojska u Tannenbergu, používají se pro tuto bitvu v jednotlivých zemích různé názvy. V německé dějepravě se bitva později nazvala bitvou u Tannenbergu, Poláci a Češi o ní mluví jako o bitvě u Grunwaldu a Litevci jako o bitvě u Žalgirisu.\n\nBitvě se věnuje závěrečná část polského romantického filmu Křižáci režiséra Aleksandera Forda podle stejnojmenného románu Henryka Sienkiewicze.\n\nBitva byla vybojována na rovině mezi vesnicemi\n\n\njak ležely tyto vesnice za sebou, v současnosti součásti Polska. Nejbližší město u bojiště je Dąbrówno (Gilgenburg). Jména Žalgiris (z litevského Žalia giria) a Grunwald (z německého Grüner Wald) se překládají jako „zelený les“\n\nBitva je nazývána:\n\nVe 13. století byl Řád německých rytířů pozván mazovským knížetem Konrádem, po zničujícím nájezdu Prusů z roku 1218, do Pruska k boji proti pohanům (Prusům). Ten se chopil příležitosti a díky Riminské bule od císaře Friedricha II. a listině potvrzené od papeže Řehoře IX. získal absolutní svrchovanost nad zemí vyrvanou pohanům a zemí Chelmskou jak po stránce světské, tak i po stránce duchovní. Někteří historikové dodnes tvrdí, že se tak stalo na základě podvodu ze strany německého řádu. Tato rozhodnutí však byla v rozporu s původním záměrem Konráda, který usiloval o to, aby dobytá Pruská území byla připojena k Polsku. Řádu se během pěti desetiletí podařilo Prusko za cenu těžkých bojů ovládnout a přinutit místní obyvatelstvo k přijetí křesťanství. Na dobytí Pruska se však podílely i křížové výpravy, které do této oblasti směřovaly. Podobně se řád po sloučení s řádem mečových rytířů r. 1237, kdy převzal jeho závazky, začal snažit o christianizaci Pobaltí.\n\nŘád se stal brzy po svém příchodu do Pruska soupeřem polských knížectví, zvláště Mazovska. Jeho iniciativa se brzy zaměřila nejen na východ, ale i na jih a západ. K největšímu napětí mezi sjednocujícím se Polskem a řádem došlo na počátku 14. století. Jednalo se o spor o Pomořany, na které si činilo nároky Polsko, kterému do roku 1226 patřilo, Braniboři a samotný řád. Ve chvíli, kdy se braniborská markrabata pokusila ovládnout Pomoří s Gdaňskem, byl řád polskou stranou požádán o pomoc pro ohrožený Gdaňsk. Řád německých rytířů situaci využil k obsazení Pomořan (1309), díky čemuž Polsko ztratilo na více než 100 let přístup k Baltskému moři. Pomořansko se tak stalo sporným územím a předmětem sporů mezi řádem a Polskem ve 14. a 15. století.\n\nVe druhé polovině 14. století, po dohodě s Polskem v Kališi roku 1343 a uzavření míru na dobu 66 let, dosahuje Řád zenitu a snaží se ovládnout na východě území Žmudě, na které si však dělá také nárok v té době pohanská Litva. V roce 1385 přijal litevský velkokníže Jagello a s ním i formálně celá Litva křest. Tím pominuly pro řád důvody snažit se o její christianizaci, přesto se však řád nadále snažil definitivně připojit Žmuď k řádovému státu. Díky křtu se zároveň Jagello stává i jedním ze dvou nápadníků dědičky polského trůnu Hedwiky (Jadwigy) a dne 13. dubna 1385 se tzv. Krevskou smlouvou, díky volbě polských stavů, stává i polským králem. Korunovací Jagella o rok později jako Vladislava, vzniklo polsko-litevské soustátí, jedna z největších zemí v tehdejší Evropě, která se rozhodla vší mocí zastavit expanzi Řádového státu.\n\nDříve však musely být vyřešeny vnitřní rozpory, které byly vyvolány mezi Vladislavem Jagellonským a jeho bratrancem Vytautasem, který byl opomenut při obsazování úřadu zemského správce v Litvě. Ten sice dvakrát přeběhl na stranu rytířů, ale vždy je posléze zradil. Definitivní smír mezi Vytautasem a Vladislavem Jagellonským nastal teprve poté, co byla Vytautasova moc podlomena porážkou ve válce s Tatary. Díky tomu se otevřela cesta ke kompromisu mezi Vytautasem a Jagellem, který byl zpečetěn dohodami ve Vilně a Radomi (Vilniusko-radomská smlouva). Litva získala uznání své svébytnosti v rámci unie a Vytautas se po získání vytouženého titulu doživotního zemského správce angažoval ve vyvolávání nepokojů v křižácké Žmudi. Jako reakci na tyto nepokoje vyhlásil 14. srpna 1409, teprve před dvěma lety zvolený velmistr Řádu, Ulrich von Jungingen, Polsku a Litvě válku. Stalo se tak po ujištění polského vyslance, že Polsko splní své závazky vůči Litvě, pokud Řád zasáhne v odvetu za podporu vzbouřené Žmudi proti Vytautasovi.\n\nCílem Řádu německých rytířů v nastupující válce bylo upevnění svých držav, ovládnutí celé Žmudě a případné další získání území na úkor Polska, Litevské knížectví naopak považovalo Žmuď za součást svého území a chtělo ji dostat zpět pod svůj vliv. Polsko mělo zájem získat zpět po sto letech Pomořansko a také Řádem údajně neoprávněně obsazené Drezdenko, v konečné fázi pak definitivní rozbití nebezpečného sousedního Řádového státu. Drezdenko držel Ulrich van der Ost, který se uznal za polského vazala a odkázal ho roku 1402 polskému králi, ale za tři roky nato ho v rozporu s předchozí dohodou postoupil Řádu německých rytířů.\n\nIhned po vypovězení války obsadili teutonští rytíři Dobrzyńsko, přičemž dobyli tvrze Dobrzyń, Rypin a Lipno. Jagello se snažil pouze se svým vojskem manévrovat, protože litevská vojska nebyla na válku dostatečně připravena a nemohla mu tak přispěchat na pomoc. I proto se polský král dvakrát vyhnul již nabízené bitvě. Posléze po dobytí Borowniků a Złotoryjí řádem bylo na konci září prostřednictvím českého poselstva sjednáno mezi znepřátelenými stranami 9měsíční příměří do 24. června 1410.\n\nPříměří však samozřejmě neznamenalo konec této tzv. Velké války. Strany ho pilně využívaly k přípravě na nadcházející střetnutí. V zimě 1409 – 1410 byl na poradě v Brest-Litevsku přijat unijní plán ohledně dalšího pokračování války. Polské vojsko se mělo sejít ve Wolborzi, litevská část vojska u řeky Narvy a pak po spojení společně táhnout na sídelní řádové město Malbork s mohutným hradem. Mezitím bylo českým králem Václavem IV. rozhodnuto ve sporu mezi Německými rytíři a Polskem. Rozsudek z února 1410 přiznával nárok na Dobrzyňsko Polsku a nárok na Žmuď řádu. Pro oba rivaly, ale zvláště pro unii, byl tento výrok neakceptovatelný a bylo jasné, že po vypršení příměří dojde k rozhodujícímu střetnutí.\n\nJagello a Vytautas sestavili obrovskou armádu, tvořenou převážně Poláky, Tatary, Rusy, Valachy a Litevci. Dále unie najímala vojáky v Čechách a na Moravě, Rakousích, švýcarských oblastech a i ve Francii. Jagiello také vyslal na území řádu spoustu špehů, kteří ho měli za úkol informovat o pohybu a počtech řádového vojska. Řád německých rytířů se při doplňování armády soustředil a najímání žoldnéřů a tzv. řádových hostů převážně z řad říšského rytířstva. Další vojenskou pomoc hledal v zemích Koruny české (Braniborsko, Lužice, Slezsko), a podobně se obrátili s žádostí na všechny západoevropské dvory. Války se tak na řádové strany účastnili angličtí lučištníci, dánští, španělští, francouzští a italští žoldnéři a samozřejmě množství Němců. Řád také již na sklonku roku 1409 uzavřel v Košicích spojeneckou smlouvu s uherským králem Zikmundem Lucemburským, který si ji dal ale pořádně zaplatit. Zikmund se měl pokusit vojenskou silou odlákat Vytautase od polského vojska, což se však nepodařilo. Řád se musel potýkat i s problémy ve vlastních řadách. Svůj nesouhlas s válkou, vyhlášenou svými bratřími, totiž vyjadřovali i někteří vysoce postavení němečtí rytíři, jako např. Livonský zemský mistr, sídlící na hradě Wenden. Němečtí rytíři očekávali možnost útoku na řádový stát ze dvou směrů, útok polských sil na Pomořansko a Gdaňsk, pro jehož obranu byla vyčleněna podstatná část řádové armády pod vedením Heinricha von Plauen a útok litevských sil na Žmuď, které měla čelit část armády, která zůstala v hradech na východě řádového státu jako byly Ragaine, Ryn, Giżycko a Klapejda.\n\nV červnu 1410 bylo příměří mezi řádem a unií prodlouženo ještě o 10 dní díky diplomatické iniciativě uherských vyslanců.\n26. června vytáhlo polské vojsko z Wolborzi a přes Sajmice na Biskupec. Zde také Jagiello obdržel zprávu, že litevské vojsko je shromážděno u Narvy. 30. června začal Jagiello přepravovat své vojsko pomocí tajně předem připraveného mostu, položeného na lodích a prámech, přes Vislu u Kozienic poblíž kláštera Czerwieňska. Během třídenní přepravy se zároveň dostavila k Jagiellovi druhá část vojska, vedená Vytautasem, která za doprovodu 12 polských korouhví dorazila z prostoru nad řekou Narvou. Poté unijní vojsko táhlo přes vsi Žochow, Ježow a Bedzinu až 9. července překročilo hranice a vstoupilo na území řádu. Vrchním velitelem polské části vojska byl při tom zvolen korunní maršálek Zbigniew z Brzezie, litevské části pak velel velkokníže Vytautas. Zaskočená řádová armáda se rozhodla zabránit protivníkovi překročit řeku Drwęcu. Unijní vojsko zatím dále pokračovalo přes Ludborze k městečku Kurzetnik, ležícím na břehu řeky Drwęca. Na její druhé straně se však již usadila řádová armáda, která vybudovala na břehu řeky palisádová opevnění s připravenými děly a houfnicemi, a tak se Jagiello rozhodl vrátit a táhnout se svým vojskem k prameni řeky, aby se vyhnul jejímu zdolávání. Přes Ludborze a Działdow se unijní vojsko přepravilo až k Dąbrownu, které 13. července dobylo z chodu. Většina obyvatel byla pobita, upálena v kostele nebo zajata. Pouze malá část se zachránila pomocí člunů na Dabrowském jezeře. V tuto chvíli již bylo veliteli řádového vojska Ulrichovi zřejmé, že cílem unijního vojska je centrum řádu – hrad a město Malbork. Velmistr vydělil jednotku v síle 3000 mužů k posílení posádky Malborku, a na 12 místech překonal řeku Drwęcu.\n\n13. června se také v Pomoří udála bitva mezi unijním pohraničním vojskem pod vedením Matěje z Wąsosze, které vtrhlo na území řádu, a vojskem německých rytířů, jemuž velel narychlo povolaný Michal Kuchmeister. Bitva vyzněla ve prospěch řádových vojáků, Matěj z Wąsosze údajně bojiště uprostřed bitvy opustil a demoralizované unijní vojsko pak utrpělo porážku. Mezi zajatými polskými rytíři byl i Jaroslav Iwiňski, poznaňský praporečník, který bojoval až ve Španělsku. O porážce v Pomoří však bylo pomlčeno a král Jagello se o ní dozvěděl až po bitvě u Grunwaldu.\n\nŘádové vojsko se rozhodlo přehradit unijnímu vojsku cestu a přinutit Jagella k rozhodující bitvě a tak táhlo přes Lubawu směrem ke Grunwaldu.\n\nV noci ze 14. na 15. července postihla oba znepřátelené vojenské tábory prudká vichřice. Nad polským táborem létaly stany a vytvářely obrazce, které byly vysvětlovány jako znamení osudu. Některým z unijního vojska se zdálo, že na bílé ploše měsíce vidí boj krále a mnicha, který král vyhrál a shodil mnicha z měsíce, což bylo považováno za dobré znamení. Ještě hůře dopadl oné noci křižácký tábor, který byl celý zdevastován a vojáci v táboře se před rozhodující bitvou vůbec nevyspali. 15. července po předchozí vichrné noci se obě vojska setkala u vsi Grunwald v dnešním severovýchodním Polsku na Mazurské jezerní plošině, jihozápadně od dnešního města Olsztyn. Unijní vojsko se položilo po ranním dvoumílovém pochodu nad jezerem Lubienem v lesním porostu, kde kázal Jagiello postavit polní kapli, která by byla chráněna před prudkým větrem. Velitel Zbigniew zatím vyslal několik hlídek severním směrem k vesnici Grunwald. Postupně jak se hlídky vracely, se dozvídal o stoupajícím počtu korouhví řádového vojska, které přibyly do prostoru vsí Grunwald a Tannenberg. Začala se chystat rozhodující okamžik Veliké války – oběma stranami dlouho očekávaná bitva jejich hlavních sil.\n\nČasného rána, 15. července 1410 se obě armády setkaly poblíž vesnic Grunwald, Tannenberg a Łodowigowo (Ludwigsdorf). Obě armády byly rozmístěny v liniových formacích. Polsko-litevská armáda se rozložila před vesnicemi Łodowigowem a Tannenbergem. Její levé křídlo bylo složeno převážně z polské těžké jízdy. Na pravém křídle unijních sil byla rozmístěna vojska litevského velkoknížete Vytautase, složená převážně z lehké jízdy. Mezi silami na pravém křídle byly prapory z celého Litevského velkovévodství včetně tatarských houfů a pravděpodobně i moldavských žoldáků. Opoziční řádové síly se převážně skládaly z těžké jízdy a pěších oddílů. V jejich řadách se bitvy účastnilo mnoho žoldnéřů z celé Západní Evropy, kteří byli zváni „hosté řádu“.\n\nPřesné množství vojáků na obou stranách se těžko odhaduje. Známe pouze dva spolehlivé zdroje popisující bitvu. Nejlépe dochovaný a nejkompletnější byl napsán Janem Długoszem, který se v něm ale nezmiňuje o přesných počtech účastníků bitvy. Ostatní zdroje ze 16. století poskytují jen krátké a neúplné údaje. Pět měsíců po bitvě, v prosinci 1410, nový řádový velmistr Heinrich von Plauen (též \"Jindřich z Plavna\") zaslal západoevropským vládcům dopisy, ve kterých bitvu popisuje jako boj proti zlým pohanským silám. Tento úhel pohledu byl pak sdílen mnoha kronikáři. Od té doby je toto střetnutí předmětem propagačních kampaní na obou stranách, mnoho autorů např. zveličuje velikost unijních polsko-litevských sil, aby snáze vysvětlilo pro ně nečekaně dramatický výsledek bitvy.\n\nV jedné z pruských kronik je zmíněno, že \"síly polského krále byly tak početné, že je nedokáže vyjádřit žádná dost vysoká číslice v lidském jazyce\". Jeden z anonymních kronikářů německého hanzovního města Lübecku se zmiňuje, že síly Jagella dosahovaly velikosti 1 700 000 vojáků, síly Vytauta 2 700 000 vojáků (právě tak jako Rusů), kromě 1 500 000 Tatarů. Mezi silami, které pravděpodobně pomáhaly polsko-litevské armádě byli „\"Saracéni, Turci, pohané z Damašku, Persie a jiných zemí\"“. Podle Enguerranda de Monstrelet, Řád postavil okolo 300 000 lidí, zatímco jeho nepřátelé 600 000 vojáků. Ondřej Řezenský odhaduje polsko-litevské síly na 1 200 000 mužů ve zbrani.\n\nNynější historikové odhadují velikosti nepřátelských sil na mnohem nižší úrovni. Ludwik Kolankowski odhaduje velikost unijních polsko-litevských sil na 16 až 18 tisíc polských jezdců a 6 až 8 tisíc jezdců lehké litevské jízdy. Řádové síly pak podle něj mohly mít velikost 13 až 15 tisíc těžkých jezdců. Jerzy Dabrowski odhaduje celkovou sílu Jagellova vojska na 18 000 jízdních Poláků a 11 000 Litevců a Rusů, zatímco síly protivníka na 16 000 vojáků.\n\nBez ohledu na tyto odhady, většina historiků do počtu sil započítává pouze jízdu. Kromě 16 000 jízdních disponovalo řádové vojsko ještě zhruba 9 000 pěšáků, lučištníků a střelců z kuše. Obě armády měly také velké vojenské tábory a jiné jednotky, které tvořily zhruba 10% jejich celkové síly.\n\nObě armády byly organizovány do praporů, viz díla Jana Długosze Banderia Prutenorum. Každý prapor těžké jízdy byl složen přibližně z 240 rytířů na koních a jejich zbrojnošů a štítonošů. Každý prapor měl své označení a bojoval nezávisle. Litevské prapory byly obvykle menší a složené přibližně ze 180 lehkých jezdců. Složení pěších jednotek (kopiníci, lukostřelci, střelci z kuší) a dělostřelectva není známo.\n\nSíly na obou stranách byly složeny z vojáků mnoha národností a pocházejících z různých zemí. Nehledě na jednotky postavené Polskem, Litevským velkovévodstvím a Německým řádem, bitvy se zúčastnilo mnoho žoldnéřů z celé Evropy (nejvíce z Alsaska, Lotrinska, Německých zemí, Slezska, Moravy, Čech a pravděpodobně i Moldavska). Historikové v bývalém Sovětském svazu se pokoušeli neúspěšně zdůrazňovat ruskou roli v bitvě. Například zahrnovali některé prapory, jako např. Smolenský, mezi ruské síly. Snažili se také popisovat bitvu tak, aby z ní vyplynula rozhodující pomoc ruských sborů. Ve skutečnosti je možné považovat za smutný vtip tvrzení, že „bitvu proti fašistickým teutonským silám vyhrály spojené polsko-sovětské síly“ (většina území Litevského velkovévodství byla ve 20. století součástí Sovětského svazu).\n\nVrchním velitelem polsko-litevských sil byl král Vladislav Jagiello, velitelem polských sil spojeného vojska byl korunní maršálek Zbigniew z Brzezie a litevských sil pak velkokníže Vytautas. Donedávna se věřilo, že vrchním velitelem unijních vojsk byl krakovský mečník Zyndram z Maszkowic, ale tento předpoklad byl založen na špatném překladu popisu boje od kronikáře Jana Długosze. Silám Řádu německých rytířů velel jejich velmistr, Ulrich von Jungingen.\n\nDo bitvy se sjeli rytíři z celé Evropy. Dokonce velmistr řádu požádal Vladislava (polského krále) o odložení bitvy o dva týdny z poloviny června, aby mohl dopřát \"„čest evropskému rytířstvu zúčastnit se vymýcení pohanů“\". Vladislav souhlasil, protože i jemu ta doba poskytla možnost další konsolidace armády. Výzbrojně tedy byla převaha na straně řádu a například kanónů měla koalice šestnáct, zatímco řád přes stovku. Nicméně zdroje se v číslech rozcházejí, udává se často vyšší poměr pro koalici, to bylo ale se započítáním v bitvě nepoužitelného trénu.\nNejhorší pro koalici bylo, že křižáci v poli platili za nejlepší rytíře světa a například Kuno von Lichtenstein byl mistrem meče, o němž letěly neuvěřitelné zkazky. Také výzbroj a výstroj byla na straně křižáků lepší.\n\nPo zjištění, že Řádové vojsko se blíží na dohled k tábořícím unijním vojákům začal Vytautas přesvědčovat Jagiella, aby ukončil účast na mších v polních kaplích a sám začal řadit své vojsko. Jagiello však prý dále pokračoval ve mši. Zatím Vytautas a Zbigniew začali urychleně šikovat odpočívající vojsko, které bylo rozloženo v hájích a křovinách u jezera Lubna. Oblast okolo jezera byla kombinací otevřené pláně, mokřin a lesíků. Zvláště bezprostřední okolí jezera bylo silně zalesněno a obsahovalo velké mokřiny, tvořené říčkami, napájejícími jezero.\n\nNěmecké vojsko zatím zaujalo pozice na vyvýšenině západně od Poláků, mezi vesnicemi Tannenberg a Lodwigowo, sešikováno do 52 praporů. Poblíž Tannenbergu bylo rozmístěno levé křídlo řádové armády a u Lodwigova, ležícího poblíž mokřin, pak pravé. V tuto chvíli nastala pro Řád ta nejvýhodnější chvíle na úder proti nepřipravenému polsko-litevskému vojsku a v tomto smyslu začali i někteří z velitelů naléhat na velmistra von Jungingena. Ten se ale rozhodl pro defenzivní strategii, když před svými rytíři dal rozestavit řadu překážek, které měly zadržet nebo zpomalit postup nepřítele. Za těmito překážkami pak byly rozmístěni střelci z kuší, angličtí lučištníci, pěšáci a dělostřelectvo. Za nimi pak ve dvou řadách nastoupilo rytířstvo. Pravému křídlu velel maršálek Konrad von Lichtenstein, levému pak maršálek Fridrich Wallenrod. Velmistr von Jungingen pak řídil celou bitvu ze středu křižácké formace. Záloha o velikosti zhruba 16 oddílů byla umístěna za středem formace poblíž vesnice Grunwald.\n\nZatímco velmistr vyčkával a Jagiello dlel na mši, objížděl Vytautas spolu s dalšími veliteli unijní vojsko a šikoval ho k boji. Rozmístění unijních vojáků je ze starých kronik méně zřejmé. Zřejmé je to, že litevské síly tvořily pravé křídlo unijního vojska, přičemž na jeho samém kraji byly rozmístěny tatarské jednotky. Ruské (Smolenské) prapory byly rozmístěny mezi litevskými a polskými silami. Litevští vojáci byli připraveni k boji v mnoha řadách. Většina polské jízdy byla umístěna na levém křídle a středu a stejně jako jejich protivníci stála ve dvou či třech řadách. Ukazuje se také, že byly vyčleněny a připraveny přinejmenším dvě zálohy za hlavní linií vojska. Jedna z nich byla připraveny zasáhnout na levém křídle a druhá přímo ve středu bojové linie. Kromě toho měla unie ještě několik praporů poblíž jezera spolu s pěšími oddíly. Poblíž těchto oddílů měl se svou osobní stráží své stanoviště také samotný Jagiello.\n\nJakmile Vladislav Jagiello skončil s modlitbami, oblékl si nádhernou zbroj a připojil se k Vytautasovi pozorujícímu německé šiky. Oba velitelé se nemohli odhodlat k vydání rozkazu k bitvě. Ulrichovi von Jungingen bylo zřejmé, že pokud chce uspět se svou strategií, musí vyprovokovat unijní vojska k útoku. Proto podle legendy poslal k polskému králi dva rytíře s obnaženými meči. Ti nabídli Vladislavovi své meče a služby, protože zjevně nemá nikoho, kdo by po jeho boku bojoval. Zatímco polští rytíři byli touto urážkou rozzuřeni, král Vladislav klidně oba meče přijal jako příslib budoucího vítězství. Bylo jasné, že bitvu nelze dále odkládat. Král, obklopený svou šedesátičlennou gardou, složenou z předních rytířů, dal rozkaz k zahájení bitvy. Vytautas ochranou pohrdl, projížděl mezi svými vojáky a povzbuzoval je.\n\nKrátce po deváté hodině byly fanfárami vydány unijnímu vojsku povely k útoku. Všichni polští rytíři byli pro odlišení od nepřátel označeni svazkem slámy na paži a po vyhlášení hesla zapěli svatovojtěšský chorál „Bogurodzica“. Boj začal oboustrannými potyčkami lehké jízdy na obou křídlech a následnou střelbou řádového dělostřelectva na unijní jednotky. Střelba však výjimečně neměla skoro žádný účinek. Snad to bylo způsobeno zvlhlým střelným prachem, což mohla způsobit velká bouře z předešlé noci.\n\nPoté jako první zahájily svůj výpad proti protivníkovu levému křídlu poblíž Tannenbergu litevské jednotky, s cílem zničit protivníkova děla a pěchotu. Útok litevské jízdy byl podporován několika polskými prapory. Jejich divoký nápor nezastavily ani vytvořené překážky a Litevci smetli v divoké jízdě německé pěšáky a rozmetali jejich děla. Postupně se do boje vydaly i polské prapory. Proti litevské lehké jízdě se do protiútoku vydala těžká jízda levého křídla křižáků pod vedením pruského velkomaršála Friedricha Wallenroda. Některé zdroje uvádí, že právě ta způsobila prchající německé pěchotě větší ztráty, než pronásledující Litevci. Tatarská jízda byla náporem Wallenrodových rytířů buď rozbita anebo předstírala porážku a ustoupila.\n\nLitevská a tatarská jízda se dala cestou směrem k mokřinám a lesíkům, kde byla více ve výhodě. Tento manévr byl údajně často používán na východních hranicích Litvy Mongoly. Vytautas, který měl zkušenosti z bitev s nimi, ho tak prý využil v bitvě u Grunwaldu. Každopádně se jeden nebo více praporů řádového vojska pustila za ustupujícími tatarskými voji. Wallenrod s většinou svých rytířů zatím začal získávat na bojišti převahu a litevské i ruské prapory začaly ustupovat podobně jako Tataři. V této fázi boje byl nucen Vytautas povolat záložní jednotky, čímž se snažil stabilizovat pozici.\n\nVe stejné době, kdy Wallenrod zaměstnával Litevce, von Jungingen nařídil všeobecný útok proti polské linii. Srážka mezi oběma armádami byla tak silná, že byla slyšet na míle daleko. Bitevní linie se zmítala po celé délce fronty asi 3 – 5 km a žádné z obou vojsk nedokázalo postupovat vpřed. V této fázi boje byly obě strany plně zaneprázdněny těžkým bojem, ale na obou stranách ještě nebyly nasazeny zálohy.\n\nV této fázi von Wallenrod nasadil část své druhé formace do boje proti Litevcům. Zvýšený tlak ze strany řádového vojska donutil Litevce k postupnému ústupu. Vytautas a jeho Litevci se pak dali na skutečný útěk nebo je také někdy uváděno, že se jednalo o předstíraný ústup (viz poznámky). Vytautas a většina Litevců prchala zpět směrem k lesům poblíž jezera, jiní se obrátili směrem k močálům u řeky Marozka. Někteří z těchto vojáků se údajně již do boje nevrátili a prchali až na území Litvy, kde prý rozhlašovali falešné zvěsti o průběhu bitvy a smrti obou nejvyšších unijních velitelů. Řádové prapory, bojující s Litevci, je sledovaly na jejich útěku.\n\nVon Wallenrod a zbývající prapory z druhé útočné vlny místo stíhání prchajících litevských vojsk zaútočily na pravé křídlo polských vojsk. Stále však byl ve spojení s prapory pronásledujícími Tatary. Okamžitému zhroucení pravého křídla pomohly zabránit tři smolenské prapory a některé litevské jednotky. Tyto prapory zvládly obranný ústup, stabilizující pravé křídlo, s obratem o 90 stupňů oproti jejich původní počáteční pozici. Jeden ze tří smolenských praporů tento manévr zaplatil úplným zničením. Jejich akce však dovolila veliteli polského vojska převést část podpůrných formací na ohrožený úsek a králi nasadit část záloh.\n\nKrakovský komoří se zároveň pokusil zabránit, se svou korouhví, obklíčení pravého křídla, ale byl napaden německými silami. On sám a jeho korouhevník, Marcin z Wrocimowic, byli zraněni, korouhev spadla na zem a zdálo se na chvíli, že se dostala do rukou německých rytířů. Korouhev komořího krakovského byla hlavní korouhví armády a zároveň byla větší verzí korouhve polského krále. S jejím pádem si mnoho řádových vojáků myslelo, že s ní padl i polský král a stoupla tak zároveň jejich víra ve vítězství v této bitvě. Záložním praporům polského vojska se však následně povedl protiúder a podařilo se jim zachránit jak komořího, tak i Marcina s korouhví (viz poznámky).\n\nPrapory, pronásledující litevské vojsko, se začaly shromažďovat a znovu se zapojovaly k jednotkám na bojišti. Jejich zvýšené množství začalo nepříznivě působit na polské řady, které začaly před vzrůstajícím tlakem ustupovat. Král byl nucen vyslat do bitvy všechny zbylé zálohy, přičemž část jich měla stabilizovat pravé křídlo unijní armády, část pak vyvinout tlak na střed a pravé křídlo křižáckých vojsk. Díky tomu se bojová linie opět stabilizovala.\n\nKřižácké korouhve, pronásledující litevskou jízdu, se dostaly k zalesněným okrajům, kde byly napadeny z boku skrytými polskými rytíři a znovu se formující litevskou kavalérií. Část křižáků skončila v močálech, kde byli pobiti.\n\nVon Jungingen, který pozoroval problémy unijních vojsk na pravém křídle, nařídil nasazení svých 16 záložních praporů. Jeden z těchto praporů objížděl polskou linii. Tento prapor se dostal do blízkosti krále Jagiella a jeho doprovodu, který ho ihned obklopil, aby zabránil jeho poznání. Zároveň byla také skryta královská korouhev, aby král nebyl poznán. Jeden z německých rytířů se prý od praporu oddělil a zaútočil na samotného krále. Byl však sražen z koně Zbigniewem z Olešnice a na zemi pak členy královské družiny zabit.\n\nTato příhoda spadá údajně do klidnějšího období bitvy, které podle jednoho zdroje bylo způsobeno průtrží mračen. Obě strany během ní přeskupily své řady před vlastním vyvrcholením bitvy. Vytautas využil toto období relativního klidu k novému zformování rozptýlených litevských vojsk a jejich přesunu do týlu řádového vojska. Po rozhoření se boje Jagiello nechal vniknout mezi zaklíněná rytířská vojska polský pěší pluk. Pěchota byla velmi efektivní a způsobila protivníkovi velké ztráty. V dané situaci si velmistr uvědomil nejisté postavení svých vojsk a rozkázal zahájit ústupové boje. Vytautas však mezitím zaútočil s litevskou jízdou do zad řádové armády. Zároveň se mezitím podařilo polskému středu prorazit linii řádových vojsk. Řádová armáda byla rozdělena do dvou obklíčených skupin.\n\nBitva se změnila na zabíjení obklíčených řádových vojáků, zabit byl i po stažení ze svého koně pěšáky velmistr Von Jungingen, po jehož smrti byl odpor většiny německých vojáků zlomen. Poté co padli nebo byli zajati velitelé, dali se řadoví bojovníci na útěk, pronásledovaní litevskou jízdou. Části řádových vojáků se podařilo uniknout, mnozí, zvláště pěšáci, se rozhodli bránit v křižáckém táboře se zásobami za hradbou zásobovacích vozů svázanými řetězy. Zde se prý strhla asi největší řež a zahynulo zde více vojáků než na samotném grunwaldském poli. Unijní jízda pronásledovala mnoho mil prchajícího nepřítele a podařilo se jí tak pobít nebo zajmout mnoho z řádových vojáků. Stíhání přerušilo až nastupující šero. Po dobytí tábora přikázal polský král rozbít všechny nalezené sudy s vínem, neboť se obával možného útoku řádových vojáků na opilé unijní vojsko. Rozlité víno po bojišti pak prý dalo vzniknout pozdější pověsti o potocích krve.\n\nPočty padlých v bitvě se značně liší podle jednotlivých autorů a navíc jsou uváděny většinou pouze pro poraženou stranu. Polská strana tvrdila, že řád ztratil 18 000 vojáků a dalších 14 000 bylo zajato, přičemž unijní vojsko přišlo o 5 000 mrtvých a 8 000 zraněných. Z bitvy se prý stěží zachránila desetina řádových bojovníků. Polsko-litevská vojska dobyla v tomto boji 52 nepřátelských korouhví.\n\nPodle Andrzeje Nadolského bylo zabito 8 000 řádových vojáků v boji a dalších 14 000 vzato do zajetí. Většina z 250 členů řádu byla také zabita, včetně velké části vedení německých rytířů. Nehledě na Ulricha von Jungingena, polsko-litevské síly zabily také velkého maršála Friedricha von Wallenroda, velkého komtura Kuna von Lichtensteina a Albrechta von Schwartzburga, velkého pokladníka Thomase von Merheima.\n\nMarkward von Salzbach, brandeburský komtur a major Schomberg ze Sambie byli na Vytautasův rozkaz popraveni po bitvě. Stalo se tak podle polského historika z 19. století Karla Szajnochy proto, že právě nařídili vraždu dvou Vytautasových synků, držených Řádem jako rukojmí, když roku 1392, po Ostorožském míru, uzavřeném s Jagellem, Vytautas vystoupil proti Řádu. Jediným vysokým hodnostářem Řádu, kterému se podařilo uniknout byl vrchní špitálník a komtur z Elbingu Werner von Tettinger. Takové velké zabíjení urozených rytířů bylo ve středověké Evropě dost neobvyklé. To bylo možná způsobeno velkou účastí rolníků na straně unijního vojska, kteří se zapojili v pozdější fázi boje a účastnili se likvidace obklíčených skupinek teutonského vojska. Sedláci, na rozdíl od šlechticů, nemohli přijímat výkupné za zajaté bojovníky a neměli tím takový stimul brát zajatce. Mezi těmi, kterým se poštěstilo, že nebyli zabiti, ale pouze vzati do zajetí, byli Kazimír V., vévoda Štětínský nebo Konrád Bílý, vévoda Olešnický.\n\n1. Litevský ústup\n2. Boj o standartu\n3. Útok na krále\n\nPorážka řádového vojska byla senzací. Po celou noc se vracely do tábora na grundwaldském poli skupiny pronásledovatelů se zajatci a kořistí. Král Jagiello po bitvě z neustálého udílení příkazů zcela ochraptěl a ani druhý den mu nebylo dobře rozumět. Přes noc se spustil déšť, který měl na svědomí smrt mnoha dalších raněných na bojišti.\n\nNásledující tři dny zůstalo unijní vojsko na bojišti. Někteří královi rádci na krále naléhali, aby využil vítězství a co nejrychleji táhl k Malborku, ale král se rozhodl jinak. Den po bitvě byla sloužena velká polní mše na oslavu vítězství a uctění mrtvých na obou stranách. Většina zajatců byla po jejich přehlídce propuštěna kromě těch nejbohatších a nejurozenějších, kteří zůstali jako rukojmí. Jejich propuštění bylo provedeno většinou za podmínky, že se 29. září 1410 vrátí zpět do Krakova. Nalezená těla nejvyšších představitelů řádu byla uložena do vozu k převozu do Malborku, těla ostatních komturů a rytířů byla pochována ve farním kostele v Timbargu.\n\n18. července se král dal se svými vojsky na pochod směrem k řádovému sídelnímu městu. Táhl cestou přes vzdávající se města a pevnosti Morąg a Hohenstein (18. a 19. července), Preussmarkt (20. července), Dzierzgow (21. – 23. července), Starytarg (24. července) až 25. července dorazil po 120kilometrovém pochodu k Malborku. V té době však byl již Malbork na obléhání unijními silami připraven. Heinrichu von Plauenovi se do něho podařilo rychle stáhnout se svými 5000 jezdci a pěšáky, jakmile se dozvěděl o katastrofickém výsledku bitvy u Grunwaldu. Zatímco Jagiellovi se cestou k Malborku poddávaly postupně jeden hrad a jedno město po druhém, von Plauen se rezolutně chopil obrany křižácké pevnosti. 25. července obklíčil Jagiello Malbork a následujícího dne obsadil Němci předem vypálené podhradí – vlastní město Malbork, kde zbyl jen zděný kostel. Samotný mohutný hrad byl obléhán až do poloviny září 1410. Dne 11. září opustil Vytautas pole kvůli epidemii úplavice kosící jeho vojsko a rozhodl se s litevskými vojsky ukončit obléhání. Po dalších osmi dnech odtáhl od Malborku s polským vojskem i samotný král Jagiello a upustil tak od úplného zničení řádu.\n\nPři zpátečním pochodu pak ještě král obsazoval některá města a hrady. Na konci září pak rozpustil většinu svého vojska, ale nechal hlídkovat na hranicích, aby byl připraven na odvetu ze strany řádu. Řád se opravdu rozhodl dobýt zpět ztracené pozice a tak došlo k dalším menším a větším bitvám, jako např. bitva u Koronowa či bitva u Tuchole. 25. a 26. prosince došlo k jednání mezi velmistrem řádu a polským králem v Raciąži ohledně uzavření dočasného příměří, ale k dohodě se nedospělo. Teprve později bylo prostřednictvím pana Petra Safraňce sjednáno měsíční příměří. Trvalého míru bylo dosaženu až 1. února 1411 v Toruni.\n\nBitva u Grunwaldu změnila po dnešní časy politickou mapu Evropy, zejména té střední a východní. Polsko se definitivně etablovalo jako samostatný a suverénní stát a nějakou dobu dokonce aspirovalo na velmocenskou politiku. Spolu s Litvou se vymanilo z vlivu Řádu německých rytířů, kterému bitva zlomila vaz a jeho vliv pak už jen klesal. Z šedesáti představených řádu jich padesát v bitvě našlo smrt, padl i velmistr řádu Ulrich von Jungingen. Na nedaleký hlavní řádový hrad Malbork se stáhli členové řádu, kteří přežili. A byl to Jan Sokol z Lamberka, který nabídl, že domluví vydání hradu zradou českých žoldnéřů bojujících na straně řádu. Vladislav II. Jagello tuto možnost odmítl, nezdála se mu příliš čestná a tak se o vydání Malborku s řádem dohadoval další dvě desetiletí, protože dobýt jej útokem nebylo představitelné. Řád německých rytířů dostal ránu, ze které se už nikdy nevzpamatoval a na mapě evropských dějin od té doby prakticky nikdy nehrál významnou roli jako jednotící síla.\n\nBitva u Grunwaldu byla klíčovou bitvou „Velké války“, drasticky oslabila řád a přenesla iniciativu ve válce do polských rukou. Válku však ještě nerozhodla - váhavý a pomalý postup polského vojska k Malborku umožnil Jindřichovi z Plavna zorganizovat obranu a povolat posily, s nimiž hlavní řádové hlavní sídlo ubránil a přinutil polskou armádu k ústupu. Poté sám zahájil ofenzívu a poměrně rychle dobyl zpět většinu hradů, o které řád přišel. Pak však přišla pro řád další katastrofa, když bylo silné uskupení řádových vojsk rozdrceno poloviční polskou armádou v bitvě u Koronova, čímž iniciativa ve střetech mezi řádem a polským královstvím přešla definitivně na polskou stranu. Toruňský mír, který aktuální válku ukončil, totiž nesplnil hlavně polská očekávání a tak bylo jasné, že v budoucnosti musí dojít nutně k dalším bojům. Díky této dohodě získala Litva Žmuď, ale pouze dočasně po dobu Vytautasova a Vladislavova života. Polsko pak obdrželo území Dobrzynska, ale muselo vyklidit všechny obsazené řádové hrady.\n\nBitva u Grunwaldu měla také dopad na české dění, byť si to už dnes neuvědomujeme. Především: o dalších deset let později Řád se svojí tehdy propracovanou logistikou a výraznou vojenskou silou nemohl přispěchat na křížovou výpravu proti českým zemím. Proti husitským vojskům se tak postavily méně kvalitní křižácké sbory a ačkoliv v některých momentech nasbíral Zikmund Lucemburský veliké vojsko (např. bitvy na Vítkově se účastnilo zhruba 30 000 vojáků), nedaly se tyto sbory s vojskem pod velením Řádu ani srovnat.\n\nŘád ztratil nejenom část svého území a své nejvýznamnější představitele, ale utrpěl také obrovskou finanční újmu. Ulrich von Jungingen například uzavřel na sklonku roku 1409 v Košicích spojenectví s uherským králem Zikmundem Lucemburským, který si za něj nechal bohatě zaplatit. Rozhodně však nepodpořil řád tak, jak si řádoví rytíři na základě úmluv o spojenectví představovali. Poslal sice Stibora do jižního Polska, kde následně obsadil Starou Sandoměř, ale Stiborova armáda byla postupně z Polska vytlačena. Za 40 000 zlatých tak křižáci nezískali tu podporu, kterou jim Zikmund sliboval.\n\nŘád byl ustanovením prvního Toruňského míru přinucen zaplatit vítězům také vysoké reparace. Jednalo se o částku 100 000 hřiven pražských grošů.\n\nZ důvodů zadlužení u českého krále Václava IV. došlo z jeho strany roku 1411 k sekularizaci předních řádových držav v Českém království. Zemský komtur Oldřich z Ústí sice proti tomuto kroku oficiálně protestoval, ale nakonec se řád musel podřídit, protože v té době měl na území Českého království zhruba 115 bratří a na pomoc z Prus samozřejmě nebyla žádná naděje. Navíc po prohrané válce nebylo na splacení dluhu ani pomyšlení a tak si ho král Václav IV. vybral tím způsobem, že zabavil řádové komendy na českém území včetně opevněného sídla zemského komtura v Chomutově (komenda v Praze však zůstala ušetřena).\n\nBitva u Grunwaldu také zachránila české země od příchodu křižáků, kteří by mohli naprosto změnit následný sled revolučních událostí. Nejen to. V této bitvě se Zikmundovi zkomplikovalo dosažení české koruny a také definitivní přijetí koruny říšské. Tu si sice nechal odhlasovat podvodem, ale dělil se o ni s Joštem i Václavem IV., navíc Václavův i Joštův vliv byl nepopiratelný a bez opory v řádu musel Zikmund podstoupit české tažení, v němž utratil jmění, aby korunu nesporně získal na poslední rok svého života.\n\nNa druhou stranu ani polská strana nechtěla a nemohla výrazněji zasáhnout za husitských bouří do bojů v českém království. Polský král Vladislav se snažil využívat českou kartu k diplomatickému nátlaku na císaře Zikmunda a papežskou kurii v pokračujícím konfliktu s řádem. Z pochopitelných důvodů odmítl nabídku kališnických pánů a měst na českou korunu, ale souhlasil s tím, aby husitská delegace o ní jednala s jeho bratrancem Vytautasem. Roku 1423 dokonce polský král slíbil účast na další kruciátě proti kacířským Čechům, ale slib nikdy nedodržel. Husitské bouře zaměstnávaly císaře Zikmunda a jeho spojence, takže nemohl účinně pomoci řádu, což samozřejmě vyhovovalo polským plánům.\n\nGrunwaldská bitva také znamenala neocenitelné zkušenosti pro některé z českých žoldnéřů, které pak mohli zužitkovat za nadcházejících husitských bouří. Některé spekulace předpokládají, že právě zde se Jan Žižka poprvé detailně seznámil při dobývání řádového tábora s provizorní vozovou hradbou ze spížních vozů, jejíž použití pak sám zdokonalil. Podobně se zde mohl setkat i s palcátem, které byly do té doby především používány v polském a ruském prostředí.\n\nDonedávna se mluvilo o české účasti v bitvě pouze na straně unijních vojsk. Služba českých vojáků v polsko-litevském vojsku byla většinou líčena jako akt slovanské vzájemnosti v boji proti germánské expanzi. Ve světle nových výzkumů je však třeba varovat před přílišným důrazem na myšlenku slovanské vzájemnosti v boji proti německým rytířům. Žoldnéři, zvláště ze severní Moravy a Slezska, byli totiž bohatě zastoupeni i v řádovém vojsku.\n\nVerbování do obou vojsk započalo již roku 1409, po vyhlášení války řádem a před rozhodnutím krále Václava IV. ve sporu o Žmuď a Dobrzyńsko. Český král nekladl oběma protivníkům žádné překážky při sjednávání pomoci v Českém království. Za polskou stranu se angažoval při sjednávání vojenské pomoci polský šlechtic Záviš Černý z Garbowa, který byl vedoucím poselstva polského krále. Lackem z Kravař a Helfštejna mu byl představen budoucí velitel českých a moravských žoldnéřů Jan Sokol z Lamberka. Ten pak najal pro polské služby stovky lidí, mezi nimi i známé příslušníky lapkovských tlup. Řádové vojsko se snažilo také najímat žoldnéře ze zemí Koruny české. V Čechách a na Moravě nemělo až takový úspěch jako ve Slezsku, obojí Lužici nebo Braniborsku. Němečtí rytíři platili žoldnéřům dvakrát větší žold než Poláci, ale nehradili jim, na rozdíl od unie, škody, které v průběhu vojny utrpěli.\n\nOttův slovník naučný přítomnost Jana Žižky z Trocnova v této bitvě zpochybňuje a uvádí, že v době této bitvy byl příliš mladý na to, aby se bitvy mohl účastnit - a účastníkem bitvy tak byl zřejmě jeho strýc. To je ale více než sporné - Jan Žižka vyhlásil roku 1408 nepřátelství Rožmberkům (se souhlasem či přímou podporou Václava IV), takže nemohl být mladý. V roce 1424 zemřel už jako starý muž, takže o 14 let dříve byl na vrcholu sil.\n\nVelitelem zhruba 3 000 skupiny žoldnéřů ze zemí Koruny české byl moravský šlechtic Jan Sokol z Lamberka. Ten byl polskému vedoucímu poselstva, Záviši Černému, představen Lackem z Kravař, který měl přátelské styky s polským králem a polskou šlechtou. Ten také převzal, po přijetí polského poselstva dne 24. ledna 1410 v Brně, polskou žádost o pomoc proti řádu německých rytířů. Sám Lacek z Kravař vypravil do Velké války 49. korouhev, kterou vedl jeho hejtman Jan Helm. Pomoc Jana Sokola pak zprostředkoval přesto, že mu Sokol tehdy obsadil jeho hrad Náměšť nad Oslavou. Díky své obratnosti tak vyhověl přání polského krále a zároveň se zbavil svého opovědníka. Jan Sokol z Lamberka pak zformoval pozdější 4. korouhev, ve které se objevili i členové bojových družin z jihomoravských hradů Kraví Hora u Náměště nad Oslavou a Rabštejna včetně Jana Žižky, který byl rok předtím omilostněn králem Václavem IV. Přibližně se podařilo unii naverbovat v zemích Koruny české asi 3000 – 4000 bojovníků.\n\nJiž v dubnu byl Sokol se svými lidmi v Polsku. V čele 4. korouhve sv. Jiří stál společně se Stanislavem z Dobré Vody. Tato korouhev čítala zhruba 1500 jezdců. Kromě další, 49. korouhve vedené Janem Helmem, byli někteří Češi a Moravané také přiděleni ke 2. korouhvi, zvané Kurýrská, pod vedením Ondřeje z Brochoczyc a k 50. korouhvi, které velel Gněvoš z Dalevic. První akce, které se 4. korouhev zúčastnila, bylo obsazení koronowského kláštera na prozatímních polsko-pruských hranicích v dubnu 1410. Při červnových srážkách se shromažďujícími se řádovými oddíly na druhé straně Visly neutrpěla korouhev zřejmě žádné významné ztráty. 24. června se tak mohla celá korouhev ve Wolborzi představit Jagellovi v plné síle. Dále se již připojila k unijnímu vojsku a přesunula se s ním až ke Grunwaldu.\n\nV samotné bitvě byla korouhev sv. Jiří umístěna na pravé křídlo poblíž středu unijní bojové formace. Podle dochovaných zpráv neprokázali Češi a Moravané na pravém křídle zrovna divy statečnosti. Po úprku Vytautasových litevských vojáků se stáhla z bojiště i 4. korouhev. Teprve po dlouhém přemlouvání královských rádců se vrátila na bojiště. Tehdy se však již podařilo situaci na pravém křídle stabilizovat a karta se začala obracet ve prospěch unijního vojska. 4. korouhvi v ten den ale prý Jan Sokol bezprostředně nevelel, neboť byl v šedesáti členné králově družině spolu s dalším Čechem, Janem Žolavou.\n\nPo bitvě pak celé vojsko táhlo na Malbork, včetně Čechů a Moravanů. Při neúspěšném obléhání Sokol nabídl polskému králi, že mu čeští ozbrojenci ve službách řádu Malborský zámek vydají. Cena za vydání měla činit odpuštění viny a 40 000 zlatých. Král však na radu polských rytířů tuto možnost jako nerytířskou odmítl, na rozdíl od pozdějšího krále, Kazmíra IV., který právě podplacením české posádky roku 1457 Malbork získal.\n\nPo ukončení obléhání polské vojsko cestou na polské území ještě dobývalo některá opevněná sídla a města. Tak byl také dobyt zámek v Radzyni, který byl již od začátku vojny obléhán. Ten byl svěřen do péče právě Jana Sokola z Lamberka a jeho 4. korouhvi. Zde se také podle polského kronikáře Jan Dlugosze podílel na jeho obraně Jan Žižka a z této zprávy se usuzuje, že se s největší pravděpodobností předtím se 4. korouhví účastnil bitvy u Grunwaldu. Někdy se uvádí, že v bitvě u Grunwaldu ztratil Žižka oko, ale v současnosti spíše převažuje názor, že o ně přišel již v dětství, jak by o tom mohla i svědčit Čáslavská kalva, pokud ovšem vskutku náleží Žižkovi.\n\nMezi účastníky tažení z Čech a Moravy patřili také např. Jindřich z Fulštejna, Markvart ze Zvole, Vilém Kostka z Postupic a Zikmund Pykna z Lichtenburka, který zřejmě při tažení padl.\n\nI ve vojsku německých rytířů, byla hojná účast žoldnéřů ze zemí Koruny české a to především z její severní části (severní Čechy a Morava, Slezsko, Lužice). Zahraniční žoldáci byli převážně součástí 29. a 50. korouhve. Mezi účastníky na řádové straně tak byli se svými družinami např. Jan Hlaváč z Ronova, Čeněk z Klinštejna, Jan Chudoba z Vartenberka, Jan Městecký z Opočna, který byl zajat a propuštěn až po roce stráveném v polském vězení. Dalšími žoldnéři na straně řádu byli např. budoucí Žižkův spolubojovník Jan z Rušinova, Jan Zajíc z Hazmburka, Racek Buben z Hrádku, pozdější karlštejnský purkrabí Zdeslav Tluksa z Buřenic, Libák z Radovesic, Bohuslav a Beneš Doupovcové z Doupova, Václav z Donína, který žoldnéřům z Čech, Moravy a Slezska velel.\n\nPodle Roberta Ráce, sekretáře velmistra Německého řádu pro Čechy, Moravu a Slezsko, je dokonce možné, že v řádovém vojsku bojoval Jan Žižka.\n\nJe vidět, že čeští a moravští žoldnéři bojovali na obou stranách konfliktu a proto se dnes již upouští od kladení důrazu na slovanskou vzájemnost proti německé rozpínavosti mezi polským a českým národem v bitvě u Grunwaldu. Pro to, na jaké straně budou bojovat, tedy u většiny účastníků nerozhodovaly sympatie k jedné ze dvou znepřátelených stran, nýbrž naděje na dobrý žold.\n\nVe většině Evropy mělo vítězství polsko-litevského vojska silný ohlas. Řád se snažil jeho vítězství prezentovat jako katastrofu pro křesťanský svět, protože byl prý poražen pohanským vojskem. Dokazoval to tím, že v unijním vojsku bojovali po boku Poláků také Tataři a další pohanští vojáci.\n\nZ českého prostředí je nejznámější dopis mistra Jana Husa polskému králi Vladislavovi. Zprávu o této bitvě se Hus dozvěděl z listu, který do Čech přinesl Ondřej z Hůrky. V dopisu vyjadřuje radost nad polským vítězstvím, které připisuje moci Ježíše Krista, jenž pokorné povyšuje a pýchu snižuje. Připomíná Vladislavovi Jagellonskému pokoru a nabádá ho ke smíru s uherským králem Zikmundem. Jeho text zní:\n\nBitva u Grunwaldu je považována za jednu z nejdůležitějších bitev polské historie. Ta je často uvozována ideogramem dvou mečů, které byly prý řádovými posly před bitvou doručeny polskému králi Jagellovi, aby zvýšily polskou bojechtivost.\n\nRoku 1914, v předvečer 1. světové války, byl během oslav 500 výročí bitvy v Krakově vztyčen její památník od Antoniho Wiwulského. Ceremoniál se stal příčinou demonstrací uvnitř polské společnosti proti agresivní politice německé říše, včetně násilné germanizace Poláků po rozdělení Polska. Polská básnířka Maria Konopnicka napsala sveřepou polskou patriotickou a protiněmeckou báseň \"Rota\". Ve stejné době polský spisovatel Henryk Sienkiewicz psal svůj román \"Křižáci\" (polsky \"Krzyżacy\"), jedno ze svých mnoha děl posilujících polského vlasteneckého ducha. Kniha byla převedena roku 1960 do filmové podoby Aleksandrem Fordem pod názvem \"Křižáci\". V současnosti se každoročně koná připomínka Grunwaldské bitvy. Tisíce herců ze všech částí Evropy, představujících středověké bojovníky, mnoho z nich v rytířském brnění, se každoročně v červenci sjíždí na Grunwaldské pole, aby zde znovu předvedli tuto slavnou bitvu. Velká péče je při tom věnována zbraním, zbroji i způsobu vedení boje.\n\nŘád Krzyża Grunwaldu bylo polské vojenské vyznamenání zavedené v roce 1943 velitelem Gwardii Ludowej, které bylo udělováno za hrdinství ve druhé světové válce.\n\nV Polsku existují i sportovní týmy, které jsou pojmenovány po této bitvě, jako např. Grunwald Poznań.\n\nVítězství v bitvě u Grunwaldu je také široce respektováno a připomínáno v Bělorusku. V 15. století byly současné země Běloruska totiž součástí Litevského velkoknížectví. Z mnoha jeho měst byly tehdy vysláni vojáci, aby bojovali na Vytautasově straně.\n\nVítězství v bitvě u Grunwaldu je synonymní k vrcholu politického a vojenského potenciálu Litevského velkovévodství. Úpadek Řádu německých rytířů ukončil epochu německé expanze a vytvořil předpoklady pro politickou stabilitu, ekonomický růst a relativní kulturní prosperitu Litvy, která trvala do doby rozvoje Moskevského velkoknížectví koncem 16. století. V litevské historické polemice ohledně bitvy se trvale debatuje a polemizuje ohledně role, kterou sehráli z Litvy pocházející polský král Jagiello a jeho bratranec, litevský velkovévoda Vytautas, později obvykle favorizovaný jako národní hrdina.\n\nPřední litevské basketbalové a fotbalové mužstvo se nazývá „Žalgiris“, jako připomínka této slavné bitvy.\n\nVýraz Žalgiris se stal v Litvě symbolem odporu proti cizí nadvládě. Vítězství basketbalového klubu BC Žalgiris Kaunas nad vojenským sportovním mužstvem CSKA Moskva v pozdních osmdesátých letech sloužila jako jeden z emočních podnětů pro rozvoj litevského národního obrození.\n\nV Německu byla tato bitva také známa jako bitvu u Tannenbergu. V létě roku 1914 proběhla ještě jiná bitva u Tannenbergu mezi Němci a Rusy, která skončila ruskou porážkou. Německou propagandou byla tato bitva pak prezentována jako odveta za porážku před 504 roky.\n\nDíky účasti smolenského pluku v bitvě prezentovala sovětská propaganda tuto bitvu jako bitvu polsko-litevsko-ruské koalice proti okupantským Němcům, ignorujíc přitom fakt, že Smolensk v době bitvy byl součástí Litevského velkoknížectví, které využilo rozvratu po mongolské invazi na Rus k expanzi na území ruských knížectví. Bitvy se zúčastnila také korouhev starodubská. Toto město dnes leží v Brjanské oblasti v Rusku.\n\nPřesné bojové uspořádání polských sil není známo. Přesto Jan Długosz ve své \"Historiæ Poloniæ\" napsané roku 1455 zaznamenal 51 polských korouhví spolu s jejich popisem, erby a veliteli. Není však jisté, zda se jedná o kompletní seznam. Součástí Polska v této době bylo Velkopolsko, Malopolsko, Červená Rus (země chelmská, země přemyšlská, země halická) a mezi polská léna patřilo Podolí (jihozápadní část), Belžské knížectví (na Červené Rusi), Moldavsko, Plocké knížectví (severozápadní Mazovsko), Mazovské knížectví a Slupské knížectví (v Pomořansku).\n\nKorouhve Litvy a litevských vazalů\n\n\n\n\n"}
{"id": "52474", "url": "https://cs.wikipedia.org/wiki?curid=52474", "title": "Trinitární teologie", "text": "Trinitární teologie\n\nTrinitární teologie (z lat. \"trinitas\" trojice) je odvětvím teologie, které se zabývá křesťanským dogmatem o Nejsvětější Trojici. Trinitární teologie náleží vedle christologie k základním teologickým odvětvím.\n\nUčení o Nejsvětější Trojici formulovala církev na prvních čtyřech ekumenických koncilech a je zahrnuto v křesťany obecně uznávaných vyznáních víry, zvláště v nicejsko-konstantinopolském vyznání.\n\nMezi významné trinitární spisy patří \"De trinitate\" Hilaria z Poitiers ze 4. století a \"De trinitate\" Aurelia Augustina z první třetiny 5. století. V Augustinově trinitární teologii hraje klíčovou úlohu jeho teorie vnitrobožských vztahů. Boží podstata je jednoduchá, nepodléhající žádné změně, není v ní případkové bytí. Proto Augustin hledal rozlišení Otce, Syna a Ducha Svatého pomocí kategorie vztahu (nebyl prvním, toto řešení má svůj počátek v teologii sv. Řehoře Naziánského). V Bohu tak jsou subsistující vztahy otcovství, synovství a pasivního darování. Otec věčně plodí Syna a Syn „vydechuje“ Ducha Svatého, Syn je věčně plozen a „vydechuje\" Ducha Svatého, Duch Svatý je věčně „vydechován“ Otcem a Synem. Mají společný, věčný a naprosto dokonalý úkon vědění, chtění a bytí. Jednají jako „jediný princip“.\n\n"}
{"id": "52477", "url": "https://cs.wikipedia.org/wiki?curid=52477", "title": "Jan Sokol z Lamberka", "text": "Jan Sokol z Lamberka\n\nJan Sokol z Lamberka (kolem 1355 – 28. září 1410) byl vojevůdce pocházející z Moravy, který se proslavil ve vnitřních sporech členů lucemburské dynastie a účastí polsko-litevské koalici v bitvě u Grunwaldu.\n\nJan Sokol z Lamberka se narodil v době panování císaře Karla a předpokládá se, že kolem roku 1355. Jeho otcem byl Jaroslav z Knínic, který někdy po roce 1360 přichází do obce Březníka a v roce 1370 zde zřejmě buduje místní hrad.\n\nO dětství Jana Sokola nemáme mnoho zpráv. Jeho otec, který byl od roku 1356 znojemským purkrabím a od roku 1368 hofmistrem moravského markraběte Jana Jindřicha (bratra císaře Karla IV.), a posléze i on sám se zapojoval do šarvátek mezi jednotlivými příslušníky vládnoucího lucemburského rodu. Po roce 1403 víme, že jej na svou stranu získává markrabě Jošt (syn Jana Jindřicha), do té doby stál Jan Sokol na straně jeho mladšího bratra Prokopa (s nímž sympatizoval a spolupracoval Zikmund) a neustále se zaplétal do bojů mezi nimi a bratry Václava IV. - Zikmundem a Janem Zhořeleckým. Jeho základnou nebyl pouze Lamberk, ale členové jeho skupiny měli opěrné body i na tvrzích Heraltice, Hobzí, Hrádku a na hradě Holoubku u Dalešic.\n\nPrvní ověřené zmínky o Janu Sokolovi pochází z roku 1396, kdy svědčí při darování majetku své švagrové, vdově po Jaroslavu z Lamberka.\nRoku 1399 mu král Václav IV. zapisuje 300 kop a roku 1400 mu je darováno veškeré odúmrtí po všem království do výše 300 kop. Za to má Sokol konat službu na Vyšehradě.\n\nPrvní zprávy o jeho vojenských akcích jsou z roku 1397. Již před tímto rokem plení Jan Sokol spolu s Vokem starším a Vokem mladším z Holštejna statky kapituly olomoucké i kroměřížské, za což byli od olomouckého biskupa Mikuláše z Rýzmburka vyobcováni z církve. Všichni tři se pak po intervenci markraběte Jošta káli a zavázali, že budou-li zbaveni klatby, již nikdy nebudou tyto statky pustošit. Teprve pak z nich byla novým biskupem, Janem Mrázem, roku 1403 klatba sňata (předchozí biskup, Mikuláš z Rýzmburka, odešel již roku 1397 na věčnost).\n\nV noci z 19. února na 20. února 1402, zřejmě na popud Prokopa Lucemburského a dlužníků jihlavských měšťanů se pokusil se Zikmundem z Křižanova o přepadení Jihlavy, které se však nepodařilo. Údajně mělo jít o pomstu za několikatýdenní věznění rytíře Heřmana z Bukové jihlavskými měšťany. Díky minoritskému mnichovi z kláštera stojícího poblíž hradeb nedaleko brány Matky Boží, které útočníci právě slézali, byl způsoben poplach. Mnich rychle doběhl do zvonice kostela Panny Marie a vyzváněním zburcoval městskou stráž spolu s měšťany a ti v brzkých ranních hodinách útočníky odrazili. Jan Sokol údajně ztratil v boji u klášterní zdi deset mužů, další pak postrádal Zikmund z Křižanova. Jihlavští měšťané přišli o čtyři spoluobčany.\n\nTéhož roku opovídá (vypovídá nepřátelství) Jan Sokol měšťanům Nového města Pražského za to , že se neujali vězněného krále Václava IV. a působí jim škody na majetku. O rok později dostává od krále ves Horky a hrad Skalici u Kostelce v Čechách.\n\nRoku 1404 se zapisuje do historie českých zemí tučným písmem, když společně s Hynkem Suchým Čertem z Kunštátu a Jevišovic ubránili obležené Znojmo (které předtím obsadili) proti silnějšímu vojsku uherského krále Zikmunda a rakouského vévody Albrechta IV.. Šestitýdenní obléhání přerušila teprve epidemie úplavice v táboře obléhatelů, které nakonec Albrecht IV. podlehl. Při tomto obléhání bylo údajně poprvé v našich zemích použito děl. Teprve roku 1405 se podařilo znojemským získat město zpět pod svou kontrolu, přičemž na šibenici skončilo několik Hynkových kumpánů včetně Hynkova bratra Jindřicha a bratrance Petra. Jan Sokol v té době však už ve Znojmě nepobýval.\n\nZe svého úkrytu na hradě Lamberk dále přepadl a obsadil spolu s Krajířem hrad Náměšť (přesné datum není známo, snad mezi roky 1403 a 1407), který se podařilo po tuhém obléhání původnímu majiteli, pánu Lackovi z Kravař, získat zpět pomocí svých měšťanů z Meziřící a z Biteše roku 1408.\n\nV květnu roku 1407 přepadává v Rakousích městečko Láva a zmocňuje se zároveň i městského hradu, který například Habsburkové označovali jako „klíč k Moravě“. Město pak bránil proti rakouskému vévodovi Leopoldovi a vyklidil ho teprve tehdy, když Leopold svolil všechny zajaté vrátiti a zaplatiti 23.000 dukátů markraběti Joštovi. S pravděpodobným Joštovým souhlasem se pak Sokol dává do Leopoldových služeb v boji proti jeho bratru Arnoštovi.\n\nZ roku 1408 se nám zachovala zmínka o sporu mezi Janem Sokolem z Lamberka a Erhartem Puškou z Kunštátu o sokolnické vinice u tvrze Sokolnice. Ve stejném roce si stěžoval Jan z Meziřicka, že Sokol byl přijat na jeho hradě, kde se však zachoval nešlechetně a okradl jej o koně, kterého si cení na 20 kop. Podobně si téhož roku naříkali Erhart Puška z Kunštátu, že bez práva držel jeho zboží v Evančicích a Sokolnicích a Margareta, vdova z Tasova, neboť ji a chudým lidem na jejím dědictví v Tasově odehnal dobytek.\n\nNejpozději v roce 1409 se pohybuje Jan Sokol z Lamberka v družině českého krále Václava IV, jemuž pomáhá partyzánskou válkou urovnávat problémy s Rožmberky. Ti byli největším ohrožením Václavovy moci - nejmocnějším rodem se základnou v Jižních Čechách, navíc podporovaných rakouským vévodou Albrechtem V.. Zde se Jan Sokol z Lamberka prokazatelně setkává s mladým zchudlým zemanem Janem Žižkou. Spolu vedou záškodnickou válku proti Rožmberkům a když byl král Václav IV. unesen, jeho taktika spolu s politickým úsilím Václavova bratra Jana Zhořeleckého nakonec vedla k jeho propuštění.\n\nJan Sokol z Lamberka byl v té době zřejmě již zemským hejtmanem, velmi pravděpodobně dokonce vrchním zemským hejtmanem, tedy člověkem, který měl na starosti obranu království, přičmež mezi jeho nepřáteli byli např. Jindřich III. z Rožmberka, ale také Václavův bratr Zikmund, Albrecht V. a další.\n\nJan Sokol z Lamberka byl nejenom svědkem dění při jižní hranici království a Zikmundovy akce v moravském markrabství a Albrechtovy v Jižních Čechách, s pozorností se díval i na naši severní hranici, tedy na sousední Polsko. A ještě dále, směrem k pobřeží Baltu. Měl důvod - stále častější střety Poláků a Litevců s teutonským řádem a tvrdý postup řádu v doposud pohanském Prusku.\n\nJan Sokol z Lamberka pochopil, že rozmach moci řádu teutonských rytířů neskončí jen bojem o Litvu. Teutonští rytíři měli podporu papeže a na oplátku jej podporovali. Řád se navíc začal vzájemně podporovat se Zikmundem, což hrozilo České země dostat do kleští z obou stran. Bylo i v českém zájmu mít na severní hranici suverénní stát nezávislý na landmarce. A tak roku 1409 začíná Jan Sokol sbírat vojska na pomoc Polsku.\n\nSpolu se Sokolem odjíždí do Polska také družiník krále Václava, zchudlý trocnovský hejtman Jan Žižka z Trocnova a pokud se hovoří o české účasti v nadcházející bitvě, vzpomene většina dějepisců právě jeho jméno.\nV roce 1410 vypomáhá polsko-litevské koalici proti řádu německých rytířů v bitvě u Grunwaldu. Jan Sokol z Lamberka spolu se Stanislavem z Dobré Vody velel v této bitvě čtvrté polské korouhvi sv. Jiří, v níž bylo na patnáct set jezdců, vesměs Čechů a Moravanů. Po vítězství Poláků se podílel na dobývání křižáckých hradů a stal se správcem jednoho z nich – Radzyně. Vítězství koalice v bitvě mělo velice výrazný vliv mimo jiné i na české dějiny.\n\nJan Sokol z Lamberka měl možnost vyučit svého žáka a družiníka, Jana Žižku. A vzdělal jej v tom nejpotřebnějším - v masivním využívání terénních výhod, boje z vozové hradby i boji proti přesile.\n\nZemský hejtman Jan Sokol z Lamberka, přezdívaný Divoký sokol, umírá 28. září 1410 po hostině, na kterou byl 27. září 1410 pozván k polskému králi Vladislavu Jagellovi do Toruně. Příčinou smrti byla údajně otrava z ryb, pravděpodobnější ovšem je, že byl otráven. Kým, o tom lze dnes jen spekulovat a například v Toulkách českou minulostí se dočteme odvážnou hypotézu, že jej otrávil sám Žižka. Z dobových pramenů se nic určitého nedozvíme, další teorie říká, že Jana Sokola otrávili polští pánové, jimž se zajídal vliv, jaký získal na krále Vladislava Jagella. Ten mu totiž věnoval četná zboží v Polsku a mimo jiné jako projev své velké náklonnosti nechal na své náklady studovat Janovy syny v Krakově.\n\nPrávě četné dary a projevy přízně, jimiž Vladislav zahrnoval Jana Sokola nám napovídají o úloze, jakou tento bojovník v grunwaldské bitvě sehrál. Přes to všechno zůstává do dnešních časů v Žižkově stínu, často posměšně pasován na lapku moravských hvozdů.\n\nTehdejší doba však měla svá měřítka a jedním z nich byl i pohled na poslání a úlohu nájemného vojáka. Vojenská služba ve středověku obnášela nejen rytířský boj, ale i loupení, šacování a jímání pro výkupné. Takovéto záškodnické skupiny byly často najímány vyšší šlechtou, aby škodily na zboží jejich protivníků a zdá se, že Sokol málokdy bojoval na vlastní pěst, ale většinou ve službách Václavových bratranců Jošta nebo Prokopa či samotného krále Václava IV.\n\nJan Sokol z Lamberka zemřel příliš brzy po největším vítězství, aby si jej historie mohla pamatovat jinak a aby on sám ze svého triumfu vytěžil trvalé uznání.\n\nJedním z nejznámějších zpodobnění Jana Sokola z Lamberku je na obrazu „Po bitvě u Grunwaldu (1410)“ Alfonse Muchy, který náleží do jeho velkého cyklu zvaného Slovanská epopej.\n\nObraz představuje bitevní pole za rozednívání druhého dne po krvavé bitvě. Mocný a pyšný Řád německých rytířů je konečně poražen. Polský král Vladislav stojí na malém pahorku a smutně přehlíží bitevní pole. Všude kolem něj se nachází mrtvoly bojovníků obou soupeřících stran, přímo pod pahorkem leží zabitý Ulrich von Jungingen – velmistr Řádu německých rytířů. V levé části obrazu klečí postava v křižáckém plášti a za ní stojí bojovník v pancíři a široké přilbě. Přímo za ním je Sokol a vlevo vedle něho Jan Žižka se sklopcem přes pravé oko. Tento obraz zařadil Mucha do Slovanské epopeje ne z pozice pýchy nad vítězstvím, ale jako příklad odsuzující násilí a vyzývající k přátelskému soužití mezi národy.\n\n\n"}
{"id": "52478", "url": "https://cs.wikipedia.org/wiki?curid=52478", "title": "Albrecht IV.", "text": "Albrecht IV.\n\nAlbrecht IV. je jméno těchto panovníků:\n"}
{"id": "52484", "url": "https://cs.wikipedia.org/wiki?curid=52484", "title": "Edo", "text": "Edo\n\nEdo (: 江戸, „ústí“), dříve také Jedo či Jeddo, je starý název japonského hlavního města Tokia. I když v okolí Tokijské zátoky existovalo množství osad již o několik set let dříve, první skutečně důležitou událostí v dějinách Eda bylo založení hradu Edo na planině Musaši v roce 1457 Dókanem Ótou. Dókan Óta byl vazalem rodu Uesugi, schopný vojevůdce a vynikající vzdělanec.\nV roce 1603 byl založen šógunát Tokugawa a Edo se stalo sídlem jeho vlády, tedy de facto hlavním městem. Císařovo sídlo a formální hlavní město zůstalo v Kjótu.\n\nEdo bylo opakovaně ničeno rozsáhlými požáry, z nichž nejhorší byl \"Meireki no Taika\" v roce 1657 – odhaduje se, že při něm zahynulo asi 100 000 lidí. Během období Edo postihlo město kolem stovky větších požárů. Ty byly typicky způsobeny neopatrností při zimním vytápění dřevěných domů (\"mačija\") dřevěným uhlím.\n\nV roce 1868 byl šógunát zrušen a 3. září bylo Edo přejmenováno na Tokio, tj. „Východní hlavní město“. O rok později se císař přestěhoval do Tokia, které se tím stalo hlavním městem i formálně.\n\nBěhem období Edo šógunát dosazoval městské správce (\"mači bugjó\"), kteří v Edu vládli. Dohlíželi na policii a (od dob Jošimuneho Tokugawy) na hasičské oddíly (\"mačibikeši\"), na trestní i občanské soudy a vykonávali i další administrativní funkce nezbytné pro chod města s milionem obyvatel.\n\n"}
{"id": "52556", "url": "https://cs.wikipedia.org/wiki?curid=52556", "title": "Jesličky", "text": "Jesličky\n\nBetlém nebo též jesličky je plastické zobrazení scény narození Ježíše Krista.\n\nÚstřední téma je Svatá rodina, Panna Maria a svatý Josef v nuzném chlévě pečující o právě narozeného Ježíška, který leží na seně v jesličkách. Pastýři a orientální Tři králové přinášejí dary, scéna bývá doplněna i zvířaty (vůl, oslík, ovce i jiná) a případně andělem provolávajícím „Sláva na výsostech Bohu a na zemi pokoj lidem dobré vůle“. Betlémy byly a jsou vytvářeny z nejrůznějších materiálů: dřevěné, keramické, papírové, perníkové aj. V některých místech je i tradice živých betlémů, kde postavy jsou představovány živými lidmi ve formě buď statického výjevu nebo i hrané scény.\n\nJesličky jsou zemědělské zařízení pro zakládání sena ve chlévě a Maria do nich Ježíše položila podle Lukášova evangelia kvůli tomu, že nebylo místo k ubytování.\n\nPro vznik tradice jesliček – betlému – měla význam událost, která se stala v roce 1223. Tehdy pozval italský šlechtic Giovanni di Velita Františka z Assisi, aby strávil Vánoce na jeho panství. Budoucí světec si prý přál vidět, jak právě narozený Ježíšek leží v nuzném chlévě na seně v jesličkách, a rozhodl se, že tento výjev zobrazí. Vybral si pro ni jeskyni na vrcholu skalnatého kopce u vesničky Greccio, kterou upravil jako kapli a uspořádal v ní výjev narození Páně. Sem pozval v noci 24. prosince vesničany z širého okolí. Když nastala půlnoc, rozezněly se všude zvony a kopec se míhal mnoha světly, jak si příchozí svítili na cestu pochodněmi. Když vystoupali k jeskyni, uviděli jesličky, oslíka a telátko. Při nich sloužil kněz mši a František četl úryvky z Lukášova evangelia, které jediné vypráví podrobněji o Kristově narození.\n\nPodle tradice byla tato událost nejen prvním „betlémem“, ale byla tu prý poprvé sloužena i půlnoční mše.\n\nTato událost se stala námětem vánoční hry se zpěvy Jesličky svatého Františka. V roce 1995 ji napsal český hudební skladatel Pavel Helebrand a v současnosti je uváděna vždy v předvánočním čase a na druhý svátek vánoční v kostele svatého Václava v Ostravě.\n\nPočátky miniaturních betlémů kolem roku 1600 jsou spojeny s intarzovanými ebenovými kabinety období manýrismu, uvnitř kterých se otevírá domácí oltářík se stříbrnými či slonovinovými figurkami. Betlémské oltáříky existovaly také samostatně, a stavěly se na oltářní menzu. K prvním tvůrcům patřil stříbrník Abraham Lotter v Augsburgu, nejstarší příklady jeho prací se dochovaly v Mnichově a v Loretě v Praze na Hradčanech.\n\nNejstarší chrámové betlémy byly zaváděny po Tridentském koncilu, zejména od 17. století do 1. poloviny 18. století, řeholníky z řádů františkánů, kapucínů a servitů. Nejhonosnější český barokní betlém z 1. poloviny 18. století s figurami v životní velikosti a v původních barokních kostýmech patří kapucínům při kostele Panny Marie Andělské při Loretě v Praze na Hradčanech. Během 2.poloviny 19. století byl opraven a doplněn o mechanické prvky.\n\nDo lidového prostředí se betlémy dostaly s reformami Josefa II. na konci 18. století. Josef II. nařídil uzavření některých církevních objektů a betlémy, do té doby stavěné v kostelích, odtud byly vykázány. Tehdy přišlo o zdroj obživy mnoho malířů a pozlačovačů, kteří dosud pracovali hlavně pro církev. Hledali tedy jiný způsob, jak se uživit a začali s betlémy.\n\nV roce 1950 vznikla světová asociace betlemářů. U zrodu stál Ital Angelo Stefanucci, který byl také prvním prezidentem. Zakládajícími členy světové asociace betlémářů UN-FOE-PRAE (Universalis Foederatio Praesepistica) byly betlémářské organizace Itálie, Německa, Francie, Rakouska, Švýcarska a Španělska. Sídlo organizace je v Římě. Asociace koná vždy po čtyřech letech světový kongres spojený s výstavou betlémů. V roce 2004 byl kongres spolu s výstavou svolán do Hradce Králové.\nČeské sdružení přátel betlémů vzniklo 10. listopadu 1990 v Hradci Králové. Jeho prvním předsedou byl PhDr. Vladimír Vaclík, který se v roce 2001 stal i předsedou světové betlémářské federace a její sídlo se tak přesunulo do Hradce Králové. Do světové asociace bylo přijato v roce 1995. Sdružení má v ČR asi 550 členů a 15 regionálních poboček.\n\n\n\n\n"}
{"id": "52576", "url": "https://cs.wikipedia.org/wiki?curid=52576", "title": "Freeciv", "text": "Freeciv\n\nFreeciv je tahová strategická počítačová hra pro jednoho či více hráčů inspirovaná komerční herní sérií Civilization (\"Civilizace\") Sida Meiera. Freeciv je svobodný software uvolněný pod licencí GPL. Zdrojový kód, grafika i zvuky jsou dílem řady lidí z celého světa. Poslední stabilní verze je 2.4.2. Hry lze nainstalovat na různých operačních systémech včetně Linuxu a Windows, k dispozici je i online verze pro webové prohlížeče podporující HTML5.\n\nHráči jsou postaveni do role vůdce kmene roku 4000 před naším letopočtem. Jejich úkolem je provést svůj lid nadcházejícími staletími. Postupně jsou objevovány nové technologie, které umožňují stavět nové typy budov a nasazovat nové typy jednotek. Hráči mohou navzájem válčit nebo uzavírat složité diplomatické vztahy.\n\nHra končí, když jedna z civilizací zničí všechny ostatní, zahájí kolonizaci vesmíru nebo v předem stanovený čas. Pokud v okamžiku ukončení hry existuje více civilizací, vyhrává hráč s nejvíce body. Body jsou udělovány za velikost civilizace, její bohatství a kulturní a vědecké pokroky.\n\nVe verzích starších než 2.0.0 hra neumožňovala zapojit umělou inteligenci počítačem řízených hráčů do diplomacie s lidskými hráči. Současná verze již umělou inteligenci v diplomacii využívá, i když jen velmi deterministicky (ne náhodně).\n\n"}
{"id": "52581", "url": "https://cs.wikipedia.org/wiki?curid=52581", "title": "Panzerkampfwagen II", "text": "Panzerkampfwagen II\n\nPanzerkampfwagen II (resp. PzKpfw II či SdKfz 121) byl německý lehký tank produkovaný v letech 1935-1944. Celkem bylo vyrobeno přes 1900 strojů.\n\nTento tank byl projektován jednak jako průzkumný a cvičný, jednak jako dočasná náhrada za dosud nevyvinuté tanky Pz III a Pz IV. Byl v boji mnohem užitečnější než Pz I, leč ještě před počátkem druhé světové války se objevily lehké tanky, které jej značně překonávaly. Šlo například o ruské T-26 či BT, nebo československé LT-35 a LT-38. Po zahájení Operace Barbarossa byly i tanky Pz II postupně stahovány z fronty. Pokus o vzkříšení stroje Pz představoval Pz II L (produkovaný v letech 1942-1944), ale ani tento průzkumný stroj nelze považovat za nějak obzvlášť úspěšný.\n\n\n\n"}
{"id": "52583", "url": "https://cs.wikipedia.org/wiki?curid=52583", "title": "Veltins-Arena", "text": "Veltins-Arena\n\nVeltins-Arena je fotbalový stadion v německém městě Gelsenkirchen. Původní jméno bylo Arena AufSchalke. Stadion byl otevřen v roce 2001 jako nové hřiště pro místní klub FC Schalke 04. Odehrály se na něm také čtyři zápasy Mistrovství světa, včetně čtvrtfinále. Od UEFA má označení jako jeden z takzvaných pětihvězdičkových stadionů. Ligová kapacita je 61 481 (stání a sezení), kapacita pro mezinárodní zápasy je 53 993 (jen na sezení). Práva na pojmenování stadionu byla prodána v roce 2005 pivovarnické společnosti Veltins. V letech 2003 – 2007 zde odehrával domácí zápasy tým amerického fotbalu Rhein Fire.\n\nDne 7. května 2010 se na stadionu uskutečnilo zahajovací utkání mistrovství světa v ledním hokeji, v němž domácí německá reprezentace porazila mužstvo Spojených států amerických v poměru 2:1 v prodloužení. Utkání přihlíželo 77 803 diváků.\n\n"}
{"id": "52589", "url": "https://cs.wikipedia.org/wiki?curid=52589", "title": "Disjunktní množiny", "text": "Disjunktní množiny\n\nV teorii množin jsou dvě množiny disjunktní, pokud nemají žádný společný prvek. Např. {1, 2, 3} a {4, 5, 6} jsou disjunktní množiny.\n\nDvě množiny \"A\" a \"B\" jsou disjunktní právě tehdy, když jejich průnik je prázdná množina.\n\nDefinici lze rozšířit i na větší počet množin. Nechť jsou dány množiny \"A\" kde formula_2 a \"I\" je indexová množina. Množiny \"A\" jsou po dvou disjunktní, právě když pro každá formula_3 kde formula_4 jsou \"A\" a \"A\" disjunktní.\nPokud jsou množiny formula_5 po dvou disjunktní, platí formula_6. Opačně to ale platit nemusí, například průnik všech množin \"{1,2}\", \"{2,3}\", \"{3,4}\"… je prázdná množina, množiny ale nejsou po dvou disjunktní\n\n\n"}
{"id": "52590", "url": "https://cs.wikipedia.org/wiki?curid=52590", "title": "Temešvár (okres Písek)", "text": "Temešvár (okres Písek)\n\nTemešvár je malá obec v okresu Písek, leží asi 10 km severovýchodně od okresního města, nedaleko řeky Vltavy a Podolského mostu. Žije zde obyvatel.\n\nNázev obce je poprvé zmiňován v roce 1737 v matriční knize pro farnost Chřešťovice, kam obec spadala. Obec vznikla ale již dříve a byla uváděna pod jménem Nová Ves. Novější název Temešvár získala podle města Temešvár v Rumunsku, kde rakousko-uherská vojska porazila tureckou armádu. Významná je hlavně tím, že tudy vede silnice 1. třídy, spojující Písek a Tábor, na březích Vltavy se pak nacházejí některá rekreační zařízení, pod Temešvár spadající.\n\nV Temešváru má výcvikové středisko Elektrotechnická fakulta ČVUT.\n\n\n\n"}
{"id": "52593", "url": "https://cs.wikipedia.org/wiki?curid=52593", "title": "Bič", "text": "Bič\n\nBič je ruční pracovní nástroj, určený k ovládání dobytka. Biče se vyráběly prakticky po celém světě a podle způsobu užití vznikaly biče různé délky. Tím docházelo ke vzniku různých specializovaných bičů, které se pak vyvíjely nezávisle na ostatních druzích biče.\n\nPrvní biče vznikly již v neolitu a sloužily k lovu a chovu zvířat. Ve starověku se bič začal využívat i jako nástroj určený k trestání a posléze i mučení lidí. V této době také došlo k využití biče jako nástroje, kterým lze lidi (otroky) donutit k rychlejší práci.\n\nVe středověku se bič mimo zemědělství prosadil především v námořnictví, kde právě pomocí biče nutili dozorci galejníky k vyšším výkonům. Dále se pomocí biče vyslýchali odsouzenci.\n\nBič se někdy používal též jako magický nástroj. Práskáním biče se lidé snažili odehnat mračna a nepřízeň počasí, šlo tedy o podobnou praktiku, jakou je zvonění na mraky.\n\nV dnešní době se bič především v Evropě, stává spíše sportovním náčiním, nebo bývá používán jako sexuální pomůcka, typicky v BDSM komunitách. V tomto případě se, ale jedná o bič, který zpravidla má s původním bičem velmi málo společného. Prakticky se v Evropě využívají pouze biče určené k výcviku šelem (cirkus) či koní. V ostatním světě je využití biče při pastevectví daleko rozšířenější, to platí nejen pro rozvojový svět, ale i např. pro Spojené státy americké.\n\nJiž ve starověku se bič stal symbolem trestu a moci, proto bývá s bičem často vyobrazen egyptský faraon, který spolu se žezlem držívá bič nebo důtky (neheh). Ve starověkém Řecku bývá s bičem zobrazována bohyně spravedlnosti Nemesis.\n\nZdobený bič byl považován za odznak formanů.\n\nDo heraldiky bič příliš nepronikl a je pravděpodobně pouze na znaku obce, která vyráběla biče – Metylovice, kde je kůň držící zlatý bič. Tento znak patří k novodobým znakům, tj. znaků vzniklých na základě nového zákona z r. 1998.\n\nBiče lze dělit podle několika základních vlastností, ani jeden z těchto způsobů není zcela vyčerpávající a ani jeden z těchto způsobů nepřevládá nad jiným. Vzhledem k délce používání biče a množství vzniklých bičů a jejich odlišnosti je nemožné najít nějaké přesné rozdělení. Nejčastěji bývají biče děleny podle konstrukce biče, způsobu, jak je bič používán, druhu ovládaného zvířete. Za méně častá dělení lze považovat např. dělení podle doby nebo místa vzniku, podle tvaru, způsobu výroby, materiálu nebo zdobení, atp., ačkoliv pokud se hovoří o určité skupině bičů, uplatňují se zpravidla právě tato dělení.\n\nBič se skládá z pevné části (\"bičiště\") a volné části - \"těla biče\" (též \"švihle\"). Pod pojem bič ale spadají i nástroje, u nichž jedna z částí není přítomna - parkurový bičík, často používaný v BDSM, je tvořen pouze velmi pružným bičištěm (tenký kožený plátek na konci, zvaný hlídač, energii úderu nepřenáší), „hadí“ honácké biče naopak bičiště nemají vůbec.\n\nK charakteristickému prásknutí biče dochází, pokud koneček těla biče (tzv. \"práskačka\") překoná rychlost zvuku - a vyvolá rázovou vlnu, nastává pak tzv. akustický třesk.\nBič je tak první a nejstarší lidský nástroj schopný překonat rychlost zvuku.\n\n\n"}
{"id": "52594", "url": "https://cs.wikipedia.org/wiki?curid=52594", "title": "Hvězdárna", "text": "Hvězdárna\n\nHvězdárna nebo astronomická observatoř je místo, které se využívá k pozorování dějů na nebeské sféře.\n\nDříve mohlo být vybavení hvězdárny velmi skromné, stačil sextant pro měření vzájemných úhlových vzdáleností hvězd nebo soustava kamenů, které upozorňovala na důležité astronomické události. Moderní hvězdárně obvykle mívá jeden nebo více dalekohledů na speciální montáži. Ty bývají umístěny v otáčivých a otevíratelných kupolích. Od 40. let 20. století se staví také radioteleskopy, které umožňují detekovat radiové signály z vesmíru.\n\nZnámé velké hvězdárny jsou například na Mauna Kea na Havaji nebo Paranal v Chile. V Česku jsou známé profesionální hvězdárny na Kleti u Českých Budějovic nebo v Astronomickém ústavu v Ondřejově nedaleko Prahy. V bývalém Československu byla také velmi rozsáhlá síť tzv. lidových hvězdáren (určených k popularizaci astronomie), ta ale po roce 1989 prořídla.\n\nPo roce 2000 fungují na území Česka tyto hvězdárny\n\n\n"}
{"id": "52597", "url": "https://cs.wikipedia.org/wiki?curid=52597", "title": "Podolský most", "text": "Podolský most\n\nPodolský most (dříve most Klementa Gottwalda) je železobetonový silniční most přes řeku Vltavu v okresu Písek, v jižních Čechách. Je součástí silnice spojující Tábor a Písek a leží mezi obcemi Podolí I a Temešvár.\n\nMost byl vybudován mezi lety 1939 a 1943, aby nahradil starý řetězový most vybudovaný v roce 1848. Tento most byl v roce 1960 v souvislosti s výstavbou Orlické přehrady rozebrán a přemístěn na řeku Lužnici, k vesnici Stádlec, a je známý jako Stádlecký most.\n\nNávrh mostu byl ve 30.letech 20. století oceněn na architektonické výstavě v Paříži, kde v roce 1937 získal Zlatou medaili a byl nazván Le beau pont de l´Europe (Krásný most Evropy). Další ocenění získal v roce 1939 na výstavě v belgickém Lutychu. Projekt mostu připravili V. Janák, J. Brebera a L. Pacholík ve spolupráci s Ing. J. Blažkem.\n\nZa druhé světové války byl most důležitou dopravní spojnicí. Oba břehy Vltavy navíc v roce 1945 tvořily demarkační linii mezi americkou částí osvobozovaného Československa a sovětskou částí okupovaného Československa. V dubnu a květnu 1945 sloužil most jako ústupová cesta části německých jednotek do amerického zajetí. Vojáci americké 3. armády zde v květnu 1945 čekali dva týdny na příjezd sovětských vojsk (v roce 2000 zde byla k této události odhalena pamětní deska).\n\nKrátce po osvobození se Podolský most stal svědkem zločinů proti lidskosti. Na pravém břehu byli internováni němečtí vojáci Luftwaffe se svými rodinami. Ženy a dívky zde byly zneužívány, mnoho z nich zde raději spáchalo sebevraždu, včetně jejich mužů a otců. V roce 2011 byla část obětí exhumována německou vládní organizací Volksbund Deutsche Kriegsgräberfürsorge e.V.\n\nMost je dlouhý 510 m a tvoří ho několik oblouků, z nichž ten největší má rozpon 150 m a krajní 36,65 m. Na pravém vltavském břehu je 6 polí, na levém jen dvě. Šířka mostu je pouhých 8,5 m (6,5 m vozovka a 1+1 m tvoří chodníky). Vozovka leží ve výšce 55-65 m nad řekou. Šířka klenby ve vrcholu oblouků je 7,5 metru, v patkách 9,5 metru, vzepětí klenby hl. oblouku je 41,8 metru, jeho tloušťka je 2,0 m. Hlavní klenba nese další dvě menší, polokruhové klenby stejné šířky - 7,5 metru, tlusté 0,75 m. Vzepětí osmi menších kleneb je 9,8 metru. Na stavbu mostu bylo spotřebováno 1 200 tun ocelové výztuže, 6 920 tun cementu a 6 300 m³ dřeva. Zpracováno bylo celkem 20 900 tun betonu. Most postavila za tehdejších 26 milionů korun firma Ing. B. Hlava. \n\n"}
{"id": "52598", "url": "https://cs.wikipedia.org/wiki?curid=52598", "title": "Apple II", "text": "Apple II\n\nApple II byl první mikropočítač, který vyráběla firma Apple Computer. Byl to také první sériově vyráběný počítač a zároveň poslední počítač, jehož tvůrcem byl pouze jediný člověk - Steve Wozniak. Počítač byl velmi populární mezi domácími uživateli a po vydání prvního tabulkového kalkulátoru \"VisiCalc\" se začal úspěšně prodávat i firemním zákazníkům. První Apple II. byl na trh uveden v květnu 1977 a postupně ho následovaly jeho výkonnější varianty - II Plus, IIe, IIc a IIGS.\n\nPrvní počítače Apple II se začaly prodávat 5. května 1977. Měly 8-bitový mikroprocesor MOS Technology 6502, který běžel na frekvenci 1 MHz, měl 4 KB RAM paměti, kazetový přehrávač a podporu programovacího jazyka Integer BASIC zabudovanou do ROM. Video ovladač zobrazoval textový režim - 24 řádků a 40 sloupců textu (jen velké písmena) a podporoval výstup na monitor a televizi. K dispozici byly také rozšiřovací karty s podporou 80 sloupců textu s malými písmeny. Uživatelé mohli data a programy ukládat na audio pásky a odtud je nahrávat zpět do počítače. Také další programovací jazyky a hry a aplikace byly dostupné na kazetách. Původní maloobchodní cena za počítač s 4 KB RAM byla 1289 USD, rozšířený model s 48 KB RAM stál 2638 USD.\n\nZanedlouho rozšířil Wozniak počítač o podporu 5,25 palcové disketové mechaniky, což umožnilo pohodlnější ukládání a nahrávání dat. Rozhraní, které Wozniak navrhl a zkonstruoval, je dodnes považováno za inženýrský a technologický klenot. Ovladač nepotřeboval velkou podporu hardware. Místo toho využíval časové díry software na přístup k disku. Toto řešení bylo nejenom elegantní, ale bylo také velmi laciné, což pomohlo to udržet cenu počítače v míře přístupné běžným uživatelům.\n\nWozniakův otevřený design počítače s rozšiřujícími sloty umožňoval připojení příslušenství od jiných výrobců. K dispozici byly sériové ovladače, kvalitnější video karty, paměťové moduly, pevné disky a síťové komponenty. K dispozici byly také emulační karty, které umožňovaly na Apple II spustit i programy určené pro jiné počítače. K dispozici byly tzv. \"akcelerátory\", které dokázaly až zčtyřnásobit rychlost počítače.\n\nVelmi záhy bylo Apple II nahrazené modelem Apple II Plus s programovacím jazykem Applesoft BASIC a 48 KB RAM, rozšířitelné na 64 KB. Tento model umožňoval také práci s programovacími jazyky UCSD Pascal a Fortran 77.\nRoku 1982 přišel na trh levnější model Apple IIe sestavený z nových komponent. Byl už schopný zobrazovat malá i velká písmena, měl 64 KB RAM rozšiřitelné na 128 KB a s rozšiřovací kartou zobrazoval 80 sloupců. Tento model byl nejpopulárnější v rámci celé skupiny modelů Apple II.\n\nPřibližně v tomto čase byl také na trh uvedený Apple III primárně určený pro firemní zákazníky. Počítač neměl úspěch a Wozniak se dokonce vyjádřil, že to byl „stoprocentní propadák“.\n\nV květnu 1984 byl vydaný Apple IIc - první přenosný počítač společnosti. Obsahoval podporu diskových jednotek, modemu, tiskárny a s přídavnou kartou opět podporoval zobrazování 80 sloupců textu. Nevýhodou modelu byla jeho malá rozšířitelnost, což bylo přímým důsledkem kompaktního designu.\n\nDalšími modely byly Enhanced Apple IIe a poslední verze IIe známá jako Platinum (největší změnou bylo přidání numerické klávesnice).\nNejvýkonnějším počítačem řady Apple II byl Apple IIGS z roku 1986 s procesorem 65816 / 2.8 MHz, 16-bitovými registry a 24-bitovým adresováním, s rozšířenou pamětí, vylepšenou podporou barev a množstvím dostupného příslušenství. Uživatelské rozhraní bylo přizpůsobené vzhledu Mac OS z tehdejších Macintoshů.\n\nPosledním počítačem série byl Apple IIc Plus z roku 1988. Byl přibližně stejné velikosti jako IIc, ale 5,25 palcová disketová mechanika byla nahrazena 3,5 palcovou, zdroj napájení byl nyní zabudovaný v počítači a stroj měl procesor WDC 65C02 / 4 MHz. To znamenalo, že bez akcelerátorů (s kterými některé předcházející modely mohly dosáhnout až 12 MHz) to byl nejrychlejší Apple II.\n\nProdej skupiny modelů Apple II začal klesat okolo roku 1986. Apple prodávalo a podporovalo model IIGS do roku 1993, především kvůli jejich rozšíření v amerických školách. Na některých místech se Apple II používalo ještě roku 2000.\n\nPodobně jako IBM PC bylo také Apple II často kopírováno jinými výrobci. Podle statistiky serveru Apple2clones existovalo až 172 různých klonů. Byly to často přesné kopie originálů, jenom poskytovaly některé lepší vlastnosti (např. numerickou klávesnici nebo 3,5 palcovou disketovou mechaniku) a lepší cenu.\n\nJe složité odhadnout masivní dopad modelů Apple II na světový obchod a technologický průmysl. Apple II byl první počítač, který kdy většina lidí (především v USA) viděla. Zároveň to byl počítač, který si rodina střední třídy mohla dovolit. Jeho popularita dala vzniknout odvětví počítačových her, software pro školství a byla příčinou rozmachu trhu textových editorů a počítačových tiskáren.\n\nTato popularita také měla za následek vzniku tabulkového procesoru VisiCalc, skutečné killer application pro obchod. Je ovšem nutno dodat, že také měla za následek vznik výrazně lacinějších strojů, jako například Commodore 64 (1982), které také mělo obrovský úspěch a sebralo Apple podíl na trhu.\n\nÚspěch Apple II též podnítil firmu IBM k vytvoření IBM PC určeného především manažerům na využití s textovými editory a tabulkovými procesory. Nejdříve byly tyto programy portované z platformy Apple, později byly vytvářeny samostatně a předstihly produkty Apple jak funkcionalitou, tak rozšířením.\n\nApple II zároveň zdůraznilo důležitost otevřené architektury pro počítačovou platformu. Rozšiřující sloty umožňující přídavným kartám řadění sběrnice nabídly dalším výrobcům možnost prodávat záplavu hardwarových produktů a uživatelům to umožnilo sestavit si systém podle vlastních potřeb a laciněji, než by to bylo při uzavřeném systému, kdy by zákazníci mohli kupovat pouze rozšiřující příslušenství od firmy Apple.\n\nNaproti tomu se Apple rozhodlo postavit uzavřený systém Macintosh, což asi mělo za následek slabého úspěchu této platformy, minimálně při srovnání s otevřenou architekturou IBM PC. Otevřená architektura PC zároveň umožnila vznik klonů a následné masové rozšíření platformy, stejně jako vstup dalších konkurentů firmy IBM na trh.\n\nZ druhého pohledu, v konečném důsledku přestala být výroba počítačů pro IBM zisková a roku 2005 byla divize PC prodána čínské společnosti Lenovo. Platforma PC však do dnešní doby absolutně dominuje trhu osobních počítačů.\n\n\n"}
{"id": "52600", "url": "https://cs.wikipedia.org/wiki?curid=52600", "title": "Magnetická indukce", "text": "Magnetická indukce\n\nMagnetická indukce je vektorová fyzikální veličina, která vyjadřuje silové účinky magnetického pole na pohybující se částici s nábojem nebo magnetickým dipólovým momentem. Je to hlavní veličina sloužící ke kvantitativnímu popisu mag. pole. Magnetická indukce není vektorem pravým, ale tzv. axiální vektor, protože její směr se nemění při prostorové inverzi souřadnic. Hodnota vektoru mag. indukce obecně závisí na poloze v prostoru, takže tvoří vektorové pole.\n\nS magnetickou indukcí souvisí vektorová veličina intenzity magnetického pole, taktéž používaná k popisu magnetického pole, která však může mít v látkovém prostředí velmi odlišný charakter.\n\n\nPohybuje-li se bodový náboj \"Q\", rychlostí v v daném místě magnetického pole určeném polohovým vektorem r, obecně na něj působí magnetická síla F, jejíž velikost závisí kromě jiného i na směru pohybu náboje. Velikost magnetické indukce \"B\" v bodě r lze definovat jako velikost maximální – maximum přes směr pohybu náboje – síly \"F\" působící na tento náboj, která připadá na jednotkovou hodnotu \"Q·v\", tzn.\nSměr vektoru B(r) je pak definován jako směr kolmý jak ke směru pohybu náboje tak k působící síle F. Tímto je až na orientaci určena mag. indukce v daném bodě r. Bylo zjištěno, že mezi mag. indukcí a magnetickou silou F platí následující vztah – jde o mag. složku Lorentzovy síly:\nOrientace vektoru B(r) je tedy zvolena tak, aby platila uvedená rovnice. Vztah mezi orientací magnetické indukce a mag. síly je proto dán použitým vektorovým součinem, což znamená podle pravidla pravé ruky nebo v tomto případě také podle Flemingova pravidla levé ruky.\n\nElektrický proud je pohyb rovnoměrně rozloženého náboje, proto magnetická síla působí rovněž na vodič jímž protéká elektrický proud. Toto silové působení lze odvodit následujícím postupem:\n\nPo úpravě vhodně zvoleného diferenciálního tvaru výše uvedeného vztahu pro mag. sílu:\n\nA následné integraci tohoto upraveného vztahu vyjde následující rovnice:\nkde \"I\" je proud protékající vodičem zanedbatelného průřezu, k je parametrická křivka odpovídající tvaru tohoto vodiče, orientovaná ve směru proudu, dl orientovaný element její délky, a integrál jde přes celou křivku k.\n\nTento vztah se nazývá Ampérův zákon pro sílu v magnetickém poli.\n\nV případě, že je magnetické pole homogenní a úsek vodiče v něm umístěný je přímý (rovný), lze tento zákon zjednodušit na tvar\nkde l je délka a směr tohoto úseku vodiče.\n\nVýše uvedené vztahy se používají k současné definici veličiny magnetické indukce i její hlavní jednotky v SI:\n\nPohybující se elektrický náboj nejen podléhá silovým účinkům mag. pole, ale také toto pole vytváří.\nMagnetické pole však nevzniká pouze při pohybu el. náboje, ale také při změně elektrického pole. Elektrické a magnetické pole jsou dvě tváře elektromagnetického pole a to je souhrnně popsáno tzv. Maxwellovými rovnicemi spolu s materiálovými vztahy. Ke vzniku magnetického pole se vztahují 1. a 4. Maxwellova rovnice. První rovnice popisuje zdroje pole a čtvrtá rovnice vyjadřuje skutečnost, že neexistují žádné magnetické náboje a tedy, že mag. pole je výhradně pole vírové. První Maxwellova rovnice však nepoužívá jako veličinu popisující mag. pole magnetickou indukci, nýbrž veličinu intenzita magnetického pole, která je s mag. indukcí spjata vztahem\nkde formula_8 je permeabilita vakua a M je magnetizace, vyjadřující příspěvek prostředí k výslednému mag. poli.\n\nMagnetické pole se dělí především na stacionární – neměnné v čase a nestacionární, které je v čase\nproměnlivé. Nestacionární mag. pole způsobuje vznik vírového elektrického pole. Speciálním případem stacionárního mag. pole je pole magnetostatické, které vytvářejí zmagnetované látky, např. (permanentní) magnety. Další informace a podrobnosti jsou uvedeny v článku Magnetické pole.\n\nJednou z elementárních možností vzniku mag. pole (v tomto případě nestacionárního) je pohyb bodového el. náboje konstantní rychlostí. Takto vznikající magnetické pole lze vyjádřit vztahem\nkde v je rychlost pohybu bodového náboje vůči bodu r, E(r) je intenzita elektrického pole tohoto náboje v bodě r, formula_8 je permeabilita vakua a formula_11 je permitivita vakua.\n\nOznačíme-li velikost tohoto náboje \"Q\" a jeho polohu jako r, potom elektrickou intenzitu vytvářenou nábojem v bodě r vyjadřuje rovnice\n"}
{"id": "52606", "url": "https://cs.wikipedia.org/wiki?curid=52606", "title": "Panzerkampfwagen III", "text": "Panzerkampfwagen III\n\nPanzerkampfwagen III (resp. PzKpfw III či SdKfz 141) byl německý střední tank, vyráběný v letech 1939-1943. Celkem bylo vyrobeno asi 5650 strojů.\nDosavadní tanky, tj. již vyráběný PzKpfw I a vyvíjený PzKpfw II, byly od začátku nahlíženy jako přechodné a zkušební typy.\n\nTank Pz III měl představovat hlavní bitevní tank německých vojsk v nastávající válce. Jeho původní verze byly vyzbrojeny 37mm kanonem, předpokládalo se, že by časem mohly být přezbrojeny na 50mm kanony. Tank se v prvních taženích osvědčil, byť jeho relativně slabá výzbroj se ukazovala jako problematická, pokud se setkal s odolnějšími francouzskými nebo britskými tanky. V roce 1940 se proto začaly objevovat první stroje s krátkými 50mm kanony. Stroje s 50mm kanony (Panzer III J) byly například použity německými vojsky v bitvě o Gazalu.\n\nPůvodní koncepce tanku byla přehodnocena během zahájení operace Barbarossa. Tanky Pz III se začaly setkávat s masami tanků T-34 a KV-1, na něž jejich kanony vůbec nestačily. Urychleně proto byly vyvinuty nové typy vyzbrojené dlouhými 50mm kanony (5 cm KwK 39 L/60) a starší tanky byly přezbrojovány. Ačkoliv tak došlo ke značnému zvýšení úderné síly, Pz III stále ještě nepředstavovaly adekvátní prostředek pro boj s ruskými protějšky. Nakonec nezbylo než akceptovat skutečnost, že Pz III byl příliš malý a lehký a neumožňoval instalaci dostatečně silné zbraně. Proto byla jeho výroba v roce 1943 ukončena.\nHned v počátku se kolem tohoto stroje objevil konflikt mezi zbrojním úřadem a inspektorátem motorizovaných vojsk týkající se hlavní výzbroje nového tanku. Zatímco zbrojní úřad (\"Waffenamt\") považoval za dostatečný kanon ráže 37 mm, druhá strana trvala na ráži 50 mm. Nakonec byl vybrán kanon menšího kalibru protože i ostatní vojsko již bylo vyzbrojeno protitankovými kanony 3,7 cm, díky čemuž stačila výroba pouze jednoho druhu munice. Dle požadavku inspektorátu byla však alespoň věž tanku konstruována tak, aby umožňovala případné pozdější osazení kanonem větší ráže.\n\nV roce 1934 formuloval zbrojní úřad konečně požadované charakteristiky nového stroje a předal je firmám MAN, Daimler-Benz, Rheinmetall-Borsig a Krupp spolu s objednávkou na vývoj prototypu. Hmotnost vozidla neměla podle specifikací překročit 15 tun. Požadovaná maximální rychlost stroje byla 40 km/h a posádku mělo tvořit pět mužů - velitel, střelec a nabíječ umístění ve věži, řidič a radista v přední části trupu. Stroj měl být samozřejmě plně pásový s výzbrojí soustředěnou v otočné věži.\n\nPouze firmy Krupp a Daimler-Benz však dovedly vývoj až k postavení prototypu. Stroj firmy Krupp, označovaný MKA, spočíval na podvozku složeném ze šesti plných pojezdových kol, loukoťového kola napínacího a kola hnacího s kruhovými odlehčovacími otvory. V horní části dosedal pás na tři podpůrné kladky. Trup tanku byl tvořen rovnými pancéřovými deskami, které byly spojeny většinou svárem. Za prudce skosenou čelní deskou se zvedala nástavba v jejíž přední stěně se nalevo nacházel průzor řidiče. Další průzory byly na obou bocích. Levým vyhlížel opět řidič, pravý sloužil radistovi, který měl v této části stroje své stanoviště.\n\nNa ploché desce nástavby byla zhruba v polovině délky stroje umístěna plně otočná věž. V zádi trupu byl potom motorový prostor. Přední spodní rohy věže byly skosené, což se stalo pro věže pozdějších tanků standardem. V čelním štítu věže byla instalována hlavní zbraň, kanon ráže 37 mm a doplňkový kulomet ráže 7,92 mm.\n\nTesty obou prototypů probíhaly v oblasti Kummersdorfu a Ulmu na přelomu let 1936 a 1937. Jako vítěz z nich vzešel jednodušší prototyp firmy Daimler-Benz vedený pod označením ZW neboli \"Zugführer Wagen\" (vozidlo velitele čety). Další osud neúspěšného prototypu MKA není znám, ale zřejmě dosloužil jako cvičné vozidlo.\n\nZákladní konstrukce prototypu Daimler-Benz byla shodná s tou od firmy Krupp. Podvozek sestával z pěti relativně velkých pojezdových kol s kruhovými odlehčovacími otvory a gumovou obručí po obvodu. Každé kolo bylo uchyceno i odpruženo samostatně. Vpředu se dále nacházelo rovněž perforované kolo hnací a zcela vzadu kolo napínací, obě zvednutá nad úroveň terénu. Shora dosedal pás na dvě podpůrné kladky s gumovou bandáží. Trup byl svařen a snýtován z rovných pancéřových desek o síle 14,5 mm. Pouze dno vany mělo tloušťku jen 5 mm.\n\nZa samotnou čelní deskou podvozkové vany následovala rovná plošina, ve které se nalézaly průlezy řidiče a radisty, uzavřené dvoudílnými poklopy. Z této plošiny se zvedala čelní stěna nástavby. V její levé části byl odklopný průzor řidiče, v pravé potom korbový kulomet MG 34 ráže 7,92 mm uchycený v kruhovém střelišti. Kulomet obsluhoval radista sedící v trupu tanku hned vedle řidiče. Rovněž v obou bočních stěnách nástavby se nacházely odklopné průzory sloužící řidiči a radistovi k výhledu do stran.\nZbylí tři členové posádky, velitel, střelec a nabíječ, měli svá stanoviště ve věži. Věž byla umístěna na horní ploše nástavby zhruba v polovině délky celého stroje. V jejích bočních stěnách byly průlezy pro střelce a nabíječe, oba opatřené jednodílnými dvířky otvíranými do strany. Dvířka byla opatřena jednoduchými štěrbinovými průzory. Další dva průzory se nacházely na bocích věže před těmito dvířky. Tyto průzory byly stejného typu jako již zmíněné boční průzory řidiče a radisty. Daly se odklopit směrem nahoru pro lepší výhled. Během pobytu v bojové oblasti ale zůstávaly uzavřené a výhled zajišťovaly pouze štěrbiny v jejich krytech.\n\nZe zádi věže vystupovala část oblouku velitelské věžičky, pod kterou bylo stanoviště velitele tanku. Věžička měla po svém obvodu osm symetricky rozmístěných pozorovacích otvorů, kterými velitel sledoval okolí vozu. Po stranách tubusu velitelské věžičky byly v zadní stěně věže umístěny malé obdélníkové střílny pro ruční zbraně opatřené kryty. Tloušťka pancéřování věže činila 14,5 mm na všech stěnách kromě stropu, ten byl tlustý pouze 10 mm. Čelní stěna věže nesla ve vnějším úchytu hlavní zbraň tanku – kanon KwK 36 L/45 ráže 37 mm. Po jeho pravé straně se potom nacházely dva spřažené kulomety MG 34. Celková zásoba munice na palubě stroje činila 120 nábojů pro kanon a 4425 nábojů pro všechny tři kulomety.\n\n\n\n\n"}
{"id": "52615", "url": "https://cs.wikipedia.org/wiki?curid=52615", "title": "Domažlice", "text": "Domažlice\n\nDomažlice (, německy \"Taus\", latinsky \"Tusta\") je město v Plzeňském kraji a tradiční centrum Chodska, 47 km jihozápadně od Plzně a 10 km od německých hranic na řece Zubřina. Žije zde obyvatel. Sestávají z vlastního města, čtyř předměstí a vsi Havlovice. Historické centrum města je městskou památkovou rezervací.\n\nNejstarší psané zmínky o Domažlicích se datují ke konci 10. století, kdy zde existovala pouhá osada.\n\n\"„K významné fortifikačně statutární změně lokality dochází v 60. letech 13. stol., kdy se trhová osada z rozhodnutí českého krále mění v opevněné královské město. Vznik nově vysazeného města spadá do období rozmachu zakladatelské a opevňovací aktivity českého krále Přemysla Otakara II. Tehdy se Domažlice spolu s dalšími vybranými příhraničními lokalitami stávají součástí velkolepého hraničního opevnění proti Bavorsku i jednou z důležitých opor Přemyslovy státnické politiky.“\" Místní hrad se stal sídlem purkrabího, pod jehož pravomoc náležely i svobodné chodské vsi. Roku 1373 byly předměstí a okolní vsi vypáleny bavorskými vojsky.\n\nV období husitských válek se město přidalo na stranu Táboritů. V srpnu roku 1431 bylo obléháno vojsky čtvrté křížové výpravy v čele s markrabětem Fridrichem Braniborským a kardinálem Giulianem Cesarinim, jež 14. srpna mezi Domažlicemi a městečkem Kdyně porazily spojené husitské svazy pod velením Prokopa Holého (bitva u Domažlic). V období pozdní gotiky byl vylepšen městský obranný systém, přičemž došlo k výstavbě kruhové hlásky na náměstí, jež dodnes tvoří klasickou dominantu Domažlic. Z roku 1592 pak pochází nejstarší vyobrazení města, podle něhož se dají vysledovat proměny centrální zástavby.\n\nPočátkem 17. století se Domažlice i přilehlé obce připojily ke stavovskému povstání, na které po Bílé hoře navázalo povstání Chodů. Celkově znamenalo 17. století pro město úpadek. Situace se postupně zlepšovala až v 18. století. Tehdy se již začal rozvíjet drobný průmysl a Domažlice se staly důležitým trhovým městem. 19. století přineslo české národní obrození. Národopisná oblast Chodska se tehdy stala velmi oblíbenou pro mnohé významné osobnosti. V této době došlo k další modernizaci města - bouraly se hradby a některé brány, hradební příkopy byly zasypány, a město se mohlo rozšiřovat i za své původně jasně stanovené území.\n\nV neděli 22. února 1891 pronesl v sále Baucově předvolební projev před třemi stovkami voličů profesor Tomáš Garrigue Masaryk.\n\n13. srpna 1939 se při příležitosti Vavřinecké poutě, jako vyjádření odporu odstoupení československého pohraničí, konalo velké protestní shromáždění. Domažlice totiž, díky svému převažujícímu českému obyvatelstvu, zůstaly na území Protektorátu Čechy a Morava, zatímco mnohé obce v jejich okolí se podle procentuálního zastoupení Němců staly součástí říše. Celou situaci komplikoval ještě fakt, že hranice byla častokrát utvořena velmi nesmyslně. Vlak z Plzně do Domažlic údajně sedmkrát přejížděl tehdejší státní hranici. V květnu 1945 město osvobodila americká armáda.\n\nRoku 1948 byla uzavřena hranice a Domažlicko, dříve významná příhraniční oblast na rozhraní Čech a Bavorska, se stala oblastí na výspě východního bloku. Rozvoj města se ale nezastavil zcela.\n\nV roce 1960 Domažlice obhájily status okresního města. Moderní okres Domažlice od toho roku zahrnoval území o ploše přibližně 1 140 km². Do jeho území byla spojena největší města jako Kdyně, Horšovský Týn nebo Holýšov, spolu s přilehlými obcemi. To podpořilo rozvoj průmyslu i služeb ve městě.\n\nPostupně vznikly nové průmyslové závody a budovy správních úřadů. Vlivem výstavby sídlišť, zejména na Týnském předměstí, rostl počet obyvatel. Ten v 70. letech překračuje počet 10 000 a nadále stoupá. Sídlištní výstavba nezasáhla citelněji do historického jádra města.\n\nPo roce 1989 došlo po otevření hranic k opětovnému rozvoji turistického ruchu ve městě i okolí. Město začalo spolupracovat se svým bavorským „protějškem“ Furth im Wald. Mezi nejvýznamnější počiny současné doby můžeme řadit přeložku silnice I/26, která v roce 1998 odvedla tranzitní dopravu z předměstí; a výstavbu nové nemocnice, která nahradila nevyhovující areál v roce 2006.\n\nV centru města se nachází historické jádro s měšťanskými domy ze 14. až 16. století, dnes jsou součástí městské památkové rezervace. Dochovaly se také zbytky již zmíněného gotického opevnění, zámek (ten vznikl přestavbou původního hradu v 18. století), gotický farní kostel a klášter.\n\n\n\nKaždý rok v srpnu se v Domažlicích konají známé Chodské slavnosti. Jejich tradice byla zahájena bezprostředně po skončení druhé světové války – pouť na Vavřinec se opět konala 12. srpna 1945. Církevní význam této akce byl za komunismu potlačován, ale folklorní ráz původní poutě se zachoval. Oslavy se ale přesunuly od kostela sv. Vavřince do města. Po revoluci jsou slavnosti opět spojovány s svatovavřineckou poutí a jsou nejvýznamnější kulturní akcí na Domažlicku.\n\nPodle údajů ČSÚ ze Sčítání lidu v roce 2001 žilo v Domažlicích 11 048 obyvatel. 93,75 % občanů bylo národnosti české, 1,49 % slovenské, 1,13 % vietnamské a 0,22 % německé. Zbylé národnostní skupiny jsou v zastoupení pod 20 občanů.\n\nKe dni sčítání bylo z celkového počtu obyvatel zjištěno 30,87 % věřících. Z nich 87,48 vyznávalo římskokatolické náboženství, 3,52 % věřících se řadilo k českobratrské evangelické církvi. 1,29 % věřících byli potom členové Církve československé husitské. 57,48 % bylo bez vyznání, u 11,66 % obyvatel nebyla zjištěna příslušnost či nepříslušnost k určitému náboženství.\n\nMěsto zřizuje městskou knihovnu, kulturní středisko, domov s pečovatelskou službou, základní uměleckou školu, dvě základní školy \"(Msgre. B. Staška a Komenského)\", mateřskou školu s mnoha pobočkami, dětské jesle a plavecký bazén. Dalšími významnými vzdělávacími ústavy jsou Gymnázium Jindřicha Šimona Baara, 2 střední odborná učiliště a vyšší odborná škola. V Kozinově ulici byla počátkem roku 2006 otevřena nová budova nemocnice. Nahradila starou, nevyhovující nemocnici v ulici U nemocnice, která teď už u nemocnice vlastně vůbec není. Ve městě sídlí také územní odbor Policie České republiky, Hasičský záchranný sbor Domažlice, okresní hygienická stanice a okresní soud.\n\nMožnosti nákupů zajišťuje prodejna Albert (na náměstí), diskontní prodejna PENNY MARKET (ve Švabinského ulici) a 2 prodejny Jednoty (v Mánesově a Švabinského ulici). Na náměstí Míru a v přilehlých ulicích najdeme potom širokou síť obchodů všeho druhu od oděvních, přes elektro, až po různá papírnictví nebo železářství. Zejména v centru města najdeme velké množství restaurací různého druhu a cenových kategorií - od českých hospod, různých barů a heren až po pizzerie. Restauračních zařízení ve městě je celkem asi 70.\n\nNa katastru města najdeme 6 hotelů a několik penzionů a ubytoven. Nejvyšší počet lůžek má hotel Družba na Týnském předměstí (88).\n\nDo roku 1998 se v Domažlicích nacházela křižovatka silnic I/26 \"(Plzeň-Folmava)\" a I/22 \"(Vodňany-Strakonice-Klatovy-Domažlice)\". V tom roce byla ale vybudována přeložka a silnice I/26 Domažlicemi již neprochází. Původní silnice I. třídy se stala součástí silnice II/193 Domažlice-Horšovský Týn-Stříbro-Žlutice.\n\nDomažlice jsou čtyřsměrným železničním uzlem. Protínají se tam tratě č. 180 Plzeň-Furth im Wald, č. 184 Domažlice-Poběžovice-Planá u Mariánských lázní a č. 185 Domažlice-Klatovy. Na území města je 1 železniční stanice \"(Domažlice)\" a 1 zastávka \"(Domažlice město)\".\n\nDomažlice jsou také cílovou stanicí mnohých autobusových linek sjíždějících se z různých koutů okresu. Rovněž zde ale projíždějí nebo končí i dálkové linky, např. ve směru na Plzeň. Ve městě není vybudováno žádné autobusové nádraží. Autobusy jsou odstavovány na terminálu v Poděbradově ulici, vzniklém v roce 1990. Mnohé linky zajíždějí také k železniční stanici. V provozu je jedna linka městské autobusové dopravy v Domažlicích, za tarif MHD se přepravuje i na městských úsecích regionálních linek.A především autobusové a vlaková doprava.\n\nStejně jako mnohá jiná česká města, i Domažlice hodlají přilákat na své území nové investory. Proto je budována průmyslová zóna. Jako nejvhodnější místo pro její realizaci byla zvolena lokalita bývalých kasáren jižně od silnice I/22 Draženov-Klatovy. Stávající průmyslové podniky ve městě jsou zaměřeny především na strojírenskou a textilní výrobu. Nezaměstnanost ve městě se drží na velmi nízké úrovni - v Domažlicích a okolí podle údajů ÚP Domažlice z ledna 2007 jen 5,60 %.\n\nMěsto se v současnosti skládá ze dvou katastrálních území a šesti místních částí. V letech 1980–1990 byla součástí Domažlic dnešní obec Babylon.\n\n\n\nDomažlice byly dříve okresním městem, v současnosti je obcí s rozšířenou působností a pověřeným obecním úřadem. Okres Domažlice ale stále existuje a skládá se z 85 obcí, obvod obce s rozšířenou působností čítá 30 obcí.\n\nŘazeno po směru hodinových ručiček:\n\nNa nedalekém Čerchově byla postavena s přispěním města Domažlice Kurzova rozhledna, ze které je krásný výhled na město.\n\nNad městem na vrchu Baldov stojí v torzu nedokončený a mezigeneračně obměněný husitský Národní památník Domažlice, který je s jeho robustní základnou složeného základního kamene z roku 1931 zapsán v Ústředním státním seznamu chráněných kulturních památek ČR a v roce 2015 byl nově doplněn o obří prstencový žulový kalich. Památné místo k sobě přitahuje zaslouženou zvýšenou pozornost široké veřejnosti také naučnou stezkou a originální sochařskou galerií pod širým nebem, vzniklou právě z podnětu legendární světoznámé středověké bitvy, která zásadně předznamenala postupné rozšiřování protestantismu a náboženské tolerance v celé Evropě. Zájem světové veřejnosti o toto vojensky a historicky přitažlivé místo v České republice mělo podpořit také barvité velkoformátové výtvarné panoráma, zachycující vítězoslavnou scénu z Bitvy u Domažlic. Autorem návrhu velkoplátna z roku 1935 s plastickým popředím ve formátu 9 krát 30 metrů, které dosud čeká na jeho úplné dokončení, byl akademický malíř Jan Šebek.\n\n\n\n"}
{"id": "52616", "url": "https://cs.wikipedia.org/wiki?curid=52616", "title": "Průzkum bojem", "text": "Průzkum bojem\n\nPrůzkum bojem představuje bojovou akci, jejímž primárním cílem je za pomoci přímého bojového střetnutí zjistit informace o nepříteli - o jeho síle, pozicích a případně plánech v dané oblasti. Klasickým příkladem je zkusmý útok na nepřátelské pozice za účelem zjištění pevnosti obrany a síly bránících se jednotek v daném sektoru. V obzvláště příznivých případech může takovýto průzkum přerůst v regulérní úspěšný útok (viz Rommelův útok na britské pozice krátce po příchodu do Afriky, nebo útok císařských jednotek v bitvě na Bílé hoře). \n\nDalší častý cíl je zjistit co nejpřesněji rozsah nepřátelských sil v oblasti. Klasickou taktikou je v takovém případě předstírat rozsáhlý útok natolik přesvědčivě, aby nepřítel sáhl po svých rezervách a nasadil pokud možno co největší síly k likvidaci hrozby. Obvykle se přitom vyžaduje, aby „průzkumné“ jednotky svou akci přežily v bojeschopném stavu, nicméně např. Rudá armáda neváhala za druhé světové války obětovat celé divize za účelem odhadu nepřátelských sil či průzkumu jeho obranných pozic. V současné době už takovýto přístup rozhodně není obvyklý ani u ruských jednotek. \n"}
{"id": "52619", "url": "https://cs.wikipedia.org/wiki?curid=52619", "title": "Ostrovec (okres Písek)", "text": "Ostrovec (okres Písek)\n\nOstrovec je obec v okresu Písek, leží asi 15 km severně od okresního města a žije v něm obyvatel. Člení se na Horní Ostrovec, Dolní Ostrovec a Dědovice.\n\nObec leží na říčce Lomnici, v jejím malém údolí na obou březích. Je obklopena téměř ze všech stran lesem, kromě severní strany, má vlastní školku a hasičskou zbrojnici. K obci patří také ještě malá vesnice Dědovice, nacházející se blíže k řece Otavě a k Orlické přehradě. Ostrovec se nachází v nadmořské výšce 383 m n. m.\n\nPrvní zmínka o obci pochází z roku 1323, ta se týká ale pouze jenom \"Dolního Ostrovce\", \"Horní\" vznikl až v 17. století. Zprvu ves patřila pod majetek zvíkovského hradu. Později v 16. století přešla ves pod správu cerhonického statku. Po konfiskaci, po Bílé Hoře připadla ves císařskému generálu Baltazaru de Marradasovi. V 17. století ves zpustla, třicetiletá válka ji poznamenala. V 18. století byla část vsi, (Horní Ostrovec), odprodána městu Písek. Dolní Ostrovec byl nadále spravován z cerhonického statku.\n\nObec Ostrovec se skládá ze tří částí na třech stejnojmenných katastrálních územích.\n\n\n\n\n"}
{"id": "52620", "url": "https://cs.wikipedia.org/wiki?curid=52620", "title": "Seznam jezer v Norsku", "text": "Seznam jezer v Norsku\n\nNorská jezera (norsky jezero - \"innsjø\"). V Norsku je jezer značné množství a naprostá většina je ledovcového původu.\n\nTabulka obsahuje přehled přírodních jezer Norska s plochou přes 70 km² (bez norských přehrad).\nTabulka obsahuje přehled přírodních jezer Norska s hloubkou přes 200 m (bez norských přehrad).\nTabulka obsahuje přehled přírodních jezer Norska s objemem přes 2 km³ (bez norských přehrad).\n\n"}
{"id": "52621", "url": "https://cs.wikipedia.org/wiki?curid=52621", "title": "Moment překvapení", "text": "Moment překvapení\n\nMoment překvapení je jeden z klíčových taktických prvků. Spočívá v tom, že jedna strana udělá něco, co nepřítel neočekává a není na to připraven. Získat na svou stranu moment překvapení může být pro vývoj bitvy rozhodující. \n\nJelikož podstata momentu překvapení vychází z toho, že nepřítel je na počátku střetu nepřipraven a v neoptimálním postavení a v prvních okamžicích je zpravidla zasažen šokem a často i dezorientován, je nutno postupovat velmi rychle a energicky, aby byla výhoda co nejvíce využita dříve, než se nečekané situaci přizpůsobí (tj. překoná šok, zorientuje se a odpovídajícím způsobem přeskupí své síly) a než probíhající boje a s nimi související chaos znemožní zvýhodněné straně dále účinně využívat předpřipravenosti svých plánů.\n\nCelkově se rozlišuje mezi momentem překvapení na strategické úrovni (např. nečekané zahájení velké ofenzívy) či taktické úrovni (např. překvapivá doba zahájení očekávaného útoku či nečekaný způsob úderu). K dosažení momentu překvapení v současné době již zdaleka nestačí jen taktické nebo strategické umění, ale je nutno použít celou řadu klamavých taktik a dezinformaci, přičemž nutno vzít v úvahu, že je velice nepravděpodobné, že by se podařilo nějak významněji překvapit stranu, která disponuje výrazněji kvalitnější technikou (možné to je, ale vyžaduje to zpravidla specifický terén a okolnosti).\n\nJako příklad zdrcujícího působení momentu překvapení může být brána německá invaze do Francie za druhé světové války, kde byl strategický moment překvapení (úder přes „neprůchodné“ Ardeny) ještě posílen novátorskou taktikou (blitzkriegem), nebo bitva u Aegatských ostrovů, kde Římané zaútočili na kartaginské loďstvo navzdory ne zrovna vhodným povětrnostním podmínkám (překvapení Kartaginci se nedokázali včas zformovat k boji a byli znatelně slabší římskou flotilou rozdrceni).\n"}
{"id": "52624", "url": "https://cs.wikipedia.org/wiki?curid=52624", "title": "Jiříkov", "text": "Jiříkov\n\nJiříkov (původně ) je město v severních Čechách v okrese Děčín Ústeckého kraje. V Jiříkově žije obyvatel, což není mnoho v porovnání se začátkem 20. století, kdy se počet obyvatel obce vyšplhal až na 10 tisíc.\n\nJiříkov se rozprostírá v malebném údolí na Jiříkovském potoce, dříve zvaným \"Ritterbach\", ve Šluknovském výběžku, na hranicích s Německem v takzvaném Českém Nizozemí.\n\nPSČ města je 407 53. Město se člení na Starý Jiříkov, Nový Jiříkov, Loučné a Filipov. Ve znaku města je vyobrazen svatý Jiří při boji s drakem.\n\nHistorie města Jiříkova začíná kdesi ve vrcholném středověku. Jiříkov byl údajně založen již mezi roky 1240 až 1300, věrohodnější je ale spíše rok 1346, tedy rok, k němuž se váže první písemná zmínka o obci\n\nRoku 1756 byla obec povýšena dekretem Marie Terezie na městys s trhovým právem,roku 1849 byly spojeny čtyři obce Starý Jiříkov, Nový Jiříkov, Loučné a Filipov do jedné obce, roku 1914 byl městys povýšen dekretem Františka Josefa I. na město.\nV letech 1927 až 1930 bylo postaveno filipovský biograf. V komunálních volbách v roce 1938 projevili zdejší obyvatelé jasné sympatie k sudetoněmecké straně SdP Konráda Henleina a v říjnu 1938 již vítali německou armádu a v nedalekém Fukově, (dříve \"Fugau\") i samotného führera Velkoněmecké říše. Tyto sympatie měly ale také svou dohru po porážce Německa. V květnu 1945 osvobodila Jiříkov 2. polská armáda. V letech 1945-1946 došlo k vysídlení původního německého obyvatelstva na základě Benešových dekretů. Vyhláškou ministra vnitra ze zde 1. července 1947 byl změněn původní název obce – \"Georgswalde\" – na Jiříkov. Po roce 1948 byly jiříkovské podniky znárodněny.\n\nV padesátých letech byl postaven sportovní stadion na Rumburské ulici. V současné době probíhá dlouhodobá rekonstrukce jiříkovského náměstí a nedávno byly opraveny oba mosty na náměstí přes Jiříkovský potok.\n\nJiříkovskému náměstí dominuje farní kostel svatého Jiří, který nechala postavit roku 1725 hraběnka Ernestína z Harrachu. zařízení kostela zahrnuje hlavní oltář od Dominika Kindermanna (1739–1817) a barokní sousoší svatého Karla Boromejského, Jana Nepomuckého a svatého Floriána z roku 1769. Dalšími městskými památkami jsou švédský sloup z roku 1704 nebo zamřížovaný vchod do jiříkovské štoly. Původně asi 140 metrů dlouhá štola vznikla na sklonku druhé světové války pravděpodobně za účelem za účelem přesunutí válečné výroby do chráněných podzemních prostor.\n\nMezi nejvýznamnější budovy patří například budova spořitelny. Dominantní budova spořitelny pochází z roku 1912. Roku 2011 byla pobočka banky zrušena. Dnes jsou v budově byty a městská policie. Pozoruhodný je balkon, který se nachází ve vyšších patrech budovy a dá se z něj dívat na náměstí. Hodiny ve věži budovy byly během jara 2014 zrekonstruovány a ke stému výročí povýšení Jiříkova na město byl osazen nový elektrický stroj místo původního mechanického. V budoucnu má v této budově vzniknout knihovna. Součástí kláštera Kongregace Milosrdných sester svatého Karla Boromejského v Londýnské ulici je novorománská kaple Božského srdce Páně z roku 1901.\n\nV části města Jiříkova Filipově se poblíž česko-německé státní hranice nachází novorománský poutní kostel Panny Marie Pomocnice křesťanů při klášteře redemptoristů. Kostel, vybudovaný v letech 1873 – 1885 na místě děje tzv. filipovského zázraku z roku 1866, byl v roce 1926 povýšen papežem Piem XI. na baziliku minor. Bazilika ve Filipově není dosud zapsána na seznamu chráněných budov.\n\nZdejší obyvatelstvo, podobně jako lidé ve zdejším kraji živili tkalcovstvím a později plátenictvím a přidruženou výrobou, tedy barvením látek, zpracováváním bavlny a nití. Později se s industrializací království připojila i výroba textilu a tkalcovských stavů.\n\nKromě toho proslavila město také výroba klavírů značky August Förster. Po roce 1945 však byla jiříkovská \"pianovka\" německé firmě zabavena československou vládou a jako znárodněný podnik přešla pod českou značku Petrof, která zde vyráběla klavíry pod původním označením \"August Förster\".\n\nHospodářská krize dolehla i na dnešní Jiříkov. Pracovních příležitostí ve městě ubylo a pracující za prací dojíždějí do sousedních měst. Jelikož byl Jiříkov dříve průmyslovým městem, dochovala se spousta industriálních staveb, které ale dnes slouží spíše jiným účelům. Výroba byla v devadesátých letech 20. století ukončena např. v Jawě a nebo Elitexu. V Jiříkově také dříve existovala továrna na obuv nebo na lustry. Pro Jiříkov, stejně jako pro celé německé severní Čechy byl typický textilní průmysl, ten ale s vysídlením původního obyvatelstva po druhé světové válce postupně zanikl. I dnes ale najdeme ve městě několik menších a středně velkých průmyslových podniků.\n\nKoncem května se koná Filipovská pouť. Začátkem července projíždí městem cyklistický závod Tour de Feminin, na přelomu července a srpna se v sousedním Neugersdorfu koná Annenská pouť s 283 lety tradice a v srpnu každého roku festival s názvem Houmrův triatlon. Vždy první sobotu v září pak projíždí městem cyklisté – účastníci již tradičního závodu Tour de Zeleňák. V době adventu probíhá v sousedním Ebersbachu takzvaný Ruprechtsmarkt, tedy vánoční trhy. Dne 24. května 2014 se zde konaly oslavy k povýšení Jiříkova na město.\n\nSvérázná poloha města na hranici s Německem a nedaleko hranice s Polskem se přímo nabízí jako základna pro jarní, letní i podzimní výlety cyklistické i pěší do blízkého i dalekého okolí, kde se nachází nepřeberné množství turistických cílů. Městem prochází cyklostezka 3043. Ve městě najdeme mnoho hospod a restaurací, kde se může turista občerstvit. Pro výlet může být zajímavá filipovská bazilika. Tato stavba byla postavena na počest údajnému zázraku a ve dvacátých letech 20. století patřila mezi nejnavštěvovanější kostely ve střední Evropě. Turistu může zaujmout také Jiříkovská stezka, která vede lesem na Šluknov-Království.\n\n\n\n"}
{"id": "52626", "url": "https://cs.wikipedia.org/wiki?curid=52626", "title": "Taktika", "text": "Taktika\n\nTaktika (z řec. \"taktiké techné\", umění seřadit vojsko) se používá ve vícero souvislostech:\n\n"}
{"id": "52639", "url": "https://cs.wikipedia.org/wiki?curid=52639", "title": "Krapina", "text": "Krapina\n\nKrapina je město v Chorvatsku, administrativní centrum Krapinsko-zagorské župy. Město se nachází v severní části státu, u hranice se Slovinskem, 55 km od Záhřebu i Varaždinu. Žije zde 4 471 obyvatel.\n\nMěsto leží v úzkém údolí řeky Krapinica a Maceljsko Hory (Senta) a Strahinjčica. První zmínka o městě je z roku 1193. Ve středověku zde sídlili maďarští i chorvatští vládci. Nedaleko města, na kopci \"Hušnjak\", byla v roce 1899 nalezena paleontologem Dragutinem Gorjanovićem-Krambergerem kostra neandrtálce stará 100 000 let. Ve městě se nachází dvě zakladní školy a jedna střední škola, dále pak obchod s potravinami, lékarna, banka a pošta.\n\nMěsto leží poblíž Dálnice A2, která vede z vesnice Gornji Macelj na chorvatsko-slovinské hranici a pokračuje až do Záhřebu. Železniční tratí je Krapina spojena s městem Zabok, Celje a hlavním městem Záhřebem.\n\n"}
{"id": "52661", "url": "https://cs.wikipedia.org/wiki?curid=52661", "title": "Muzeum koněspřežky", "text": "Muzeum koněspřežky\n\nMuzeum koněspřežky v Českých Budějovicích popisuje historii Koněspřežné dráhy České Budějovice – Linec a strážných domků. \n\nCelá expozice se nachází v bývalém strážním domku č.1 koněspřežky (národní kulturní památka). Tento domek však nestojí na původním místě, v roce 1977 byl posunut o cca 10 metrů jižněji při rozšiřování sousední Mánesovy třídy. \n\nExpozice sestává ze dvou místností, které přibližují historii koněspřežné dráhy České Budějovice – Linec, význam strážních domků při trati a život drážních strážníků. Návštěvník si může prohlédnout průběh trati s informacemi o strážních domcích na nastěnných panelech, život strážníků přibližuje instalace dobového vybavení domků a interaktivní panely. \n\n"}
{"id": "52672", "url": "https://cs.wikipedia.org/wiki?curid=52672", "title": "Jiříkov (rozcestník)", "text": "Jiříkov (rozcestník)\n\nJiříkov má více významů:\n\n\n"}
{"id": "52684", "url": "https://cs.wikipedia.org/wiki?curid=52684", "title": "Černá hora", "text": "Černá hora\n\nČerná hora je název více vrcholů nebo lokalit v Česku:\n\n\n"}
{"id": "52690", "url": "https://cs.wikipedia.org/wiki?curid=52690", "title": "Černá hora (Krkonoše)", "text": "Černá hora (Krkonoše)\n\nČerná hora (německy \"Schwarzenberg\" či též \"Spiegelkoppe\") je hora ve východních Krkonoších, nacházející se 3,5 km severozápadně nad lázeňským městečkem Janské Lázně a 5 km jižně od Pece pod Sněžkou. S výškou 1299 m nepatří mezi nejvyšší krkonošské vrcholy, ale s prominencí 215 metrů (převýšení od sedla s Liščí horou nad Hrnčířskými Boudami) jde o třetí nejprominentnější horu Krkonoš a dominantu rozlehlé Černohorské rozsochy.\n\nHora je zalesněna, na svazích se místy nacházejí louky kolem horských budov. Kousek od vrcholu se nachází Černohorské rašeliniště, které je velmi turisticky vyhledávané.\n\nVrcholová část Černé hory je poměrně plochá a velmi rozlehlá, takže se na ní nachází hned několik významných staveb:\n\n\nPřístup je možný mnoha způsoby, nejjednoduššeji lanovkou z Janských Lázní a od horní stanice po silničce kolem Sokolské boudy k vysílači. Za ním se mezi stromy nalézá geodetický bod. Na vrcholovou plošinu Černé hory vede i řada turistických značených cest a cyklotras, mj. červená značka z Janských Lázní.\n\n"}
{"id": "52694", "url": "https://cs.wikipedia.org/wiki?curid=52694", "title": "Lanová dráha Janské Lázně – Černá hora", "text": "Lanová dráha Janské Lázně – Černá hora\n\nLanová dráha Janské Lázně – Černá hora je gondolová lanová dráha z roku 2006. Vlastníkem a provozovatelem této lanovky a její předchůdkyně je od roku 1996 firma \"MEGA PLUS s. r. o.\", předtím dráhu vlastnily \"České dráhy\" a původně \"Československé státní dráhy\" (ČSD). Druhá lanovka byla kyvadlová kabinová a jezdila zde od roku 1928, třetí, již gondolová, od roku 1980, nynější lanovka je tak již historicky čtvrtá v pořadí. Historicky první lanová dráha na Černou horu byla drahou nákladní a vojenskou. \n\nPrvní visutou lanovou drahou, která byla na Černou horu vybudována, byla pomocná nákladní lanovka určená k dopravě stavebního materiálu a podpěr pro chystanou lanovku osobní. Vybudoval ji pod velením škpt. Josefa Klicpery pardubický 1. železniční pluk. Sloužila od začátku srpna 1927 do 27. 10. 1928. Konec provozu nastal pouhé čtyři dny před spuštěním nové lanovky osobní. Poté byla demontována a vrácena do Pardubic. Jednalo se o dvoulanový typ vyrobený firmou \"Bleichert\" v Německu.\n\nPrvní visutá lanová dráha pro přepravu osob v ČSR vedla z centra Janských Lázní na Černou horu. S celkovou délkou 3 174 m a převýšením 644 m byla jednou z nejdelších ve střední Evropě a v době svého zániku nejstarší provozuschopnou lanovkou bez rekonstrukce na světě. Provoz zahájila 31. října 1928 po 15 měsících stavby.\n\nProjekt a konstrukci zajistila strojírna Františka Wiesnera z Chrudimi (po znárodnění v roce 1948 podnik Transporta). Stavbu provedla brněnská pobočka firmy \"Wayss a Freytag\" z Frankfurtu nad Mohanem. Na stavbě průměrně pracovalo 105 lidí za jakéhokoliv počasí. Dokonce i betonování patek podpěr bylo přerušeno až při −18 °C, při vyšších teplotách bylo využíváno topení, pomocí kterého se zahřívaly přístřešky, pod kterými byly tyto patky.\n\nKyvadlová soustava se dvěma kabinami pro třicet cestujících přepravila za hodinu v jednom směru 120 osob. V budově horní stanice byl umístěn pohon a strojovna lanové dráhy, v dolní stanici napínací zařízení lan. Doba jízdy byla 15 minut.\n\nProvozovatelem byly od počátku \"Československé státní dráhy\". Vzhledem k finančním problémům se v roce 1931 uvažovalo o uzavření lanové dráhy, k tomu však nedošlo. Po záboru pohraničí Německem provozovala lanovku soukromá firma, která ji obdržela od říšských drah. Po válce byla lanovka zabavena a předána zpět ČSD.\n\nO výstavbě nové lanovky v odlišné trase bylo rozhodnuto v 60. letech, kdy již byla prvorepubliková dráha zastaralá. Výstavba nové lanové dráhy byla zahájena roku 1976.\n\nPředposlední podpěra (č. 8) na Černé hoře zůstala zachována a od roku 1998 je využívána jako rozhledna Panorama. Dřevěná horní stanice byla naopak zbořena v roce 1987.\n\nOd 1. března 1980 jezdila nová, gondolová (kabinková) lanovka se čtyřmístnými kabinkami v odlišné trase, dolní stanice se od té doby nachází dále od centra Janských Lázní. Délka lanové dráhy byla 2303 m s výškovým rozdílem 566 m, na trati bylo vystavěno 11 podpěr, jízdní doba byla 12,8 minut, přepravní kapacita jedním směrem 400 osob. Stejně jako u první lanovky byly strojovna a pohon lanové dráhy umístěny v horní stanici, napínací zařízení lan v dolní stanici.\n\nV roce 1992 proběhla částečná rekonstrukce lanové dráhy, původní kabinky byly nahrazeny novými od firmy \"Swoboda\", na obou stanicích byly instalovány automatické posuny kabin firmou \"Girak\", došlo ke zvýšení kapacity na 580 osob za hodinu a zvýšení přepravní rychlosti na 3,6 m/s (doba jízdy 10,4 min). V roce 1996 proběhla privatizace lanové dráhy, od 1. července tohoto roku je majitelem i provozovatelem lanovky společnost \"MEGA PLUS s. r. o.\" Roku 2000 došlo k rekonstrukci elektrické části lanovky. Provoz druhé lanové dráhy byl ukončen 17. dubna 2006, následující den začaly demoliční práce.\n\nVýstavba historicky čtvrté, opět gondolové lanové dráhy z Janských Lázní na Černou horu byla zahájena v dubnu 2006, v provozu je od 12. srpna 2006. Nová lanovka stojí ve stejné trase jako předchozí. Stejná je i délka a převýšení, nová dráha ale používá kapacitnější kabinky pro 8 osob. Na trati bylo vystavěno 14 podpěr, dolní i horní stanice je umístěna v dosavadních objektech. Došlo k výraznému zvýšení přepravní rychlosti na 6 m/s, tzn. vzdálenost 2307 m urazí kabinka za 7,4 minut. Přepravní kapacita se zvýšila téměř na trojnásobek – tj. 1500 osob jedním směrem – a v budoucnu se předpokládá její další zvýšení. Dodavatelem technologie lanovky byla rakouská firma \"Doppelmayr\". Tato lanová dráha je jediná osmimístná lanová dráha v České republice. Je využívána lyžaři v rámci střediska SkiResort Černá hora a také sáňkaři na Černohorské sáňkařské cestě.\n\n\n"}
{"id": "52699", "url": "https://cs.wikipedia.org/wiki?curid=52699", "title": "Jan Malypetr", "text": "Jan Malypetr\n\nJan Malypetr (21. prosince 1873, Klobuky – 27. září 1947, Slaný) byl český pravicový politik, v letech 1932–1935 předseda československé vlády. Byl členem Republikánské strany československého venkova (známější pod jménem „agrárníci“).\n\nJan Malypetr pocházel ze statkářské rodiny, jeho strýcem byl Jan Malýpetr. Vystudoval nejprve gymnázium, později vyšší hospodářskou školu v Kadani. Po ukončení studií pracoval na rodinném statku.\n\nV roce 1899 vstoupil Malypetr do agrární strany, kde se stal v roce 1906 členem výkonného výboru. Od roku 1911 působil jako starosta v rodných Klobukách, od roku 1914 potom jako okresní starosta ve Slaném.\n\nPři osamostatnění Československa v roce 1918 se Jan Malypetr stal členem prvního „najmenovaného“ Národního shromáždění, o dva roky později svůj poslanecký mandát obhájil i v řádných volbách. Poslancem zůstal po celou dobu trvání samostatného Československa, tj. až do roku 1939.\nJeho vnukem je český spisovatel a politický vězeň 50. let Jiří Stránský.\n\nJan Malypetr vstoupil poprvé do vlády v letech 1922–1925, kdy zastával funkci ministra vnitra. V roce 1932 ho prezident Masaryk poprvé jmenoval předsedou vlády. V této funkci setrval Malypetr do roku 1935, sestavil postupně tři vlády.\n\nDíky razantnímu postupu Malypetrovy vlády v roce 1933 překonalo Československo v porovnání například se západní Evropou poměrně úspěšně následky globální hospodářské krize. K tomuto účelu neváhal Malypetr použít mimořádných prostředků – vláda měla v tomto období odhlasovány rozšířené pravomoci a byla tak schopna přijímat řadu opatření velice rychle a bez nutnosti souhlasu parlamentu.\n\nV roce 1939 po německé okupaci se Jan Malypetr stáhl z politiky, jako pravicový a (z pohledu nacistických okupantů) relativně bezproblémový politik však v době protektorátu nijak nestrádal.\n\nV reakci na československo-sovětskou spojeneckou smlouvu podepsanou v roce 1943 v Moskvě Edvardem Benešem spoluzaložil Malypetr v roce 1944 Ligu proti bolševismu. Tento akt byl po osvobození v roce 1945 chápán jako kolaborace s nacisty a Jan Malypetr je spolu s ostatními členy předsednictva Ligy postaven před soud. Vina mu ale nebyla prokázána a byl postupně zproštěn všech obvinění.\n\n\n"}
{"id": "52700", "url": "https://cs.wikipedia.org/wiki?curid=52700", "title": "Karol Kulisz", "text": "Karol Kulisz\n\nKarol Kulisz (12. června 1873 Děhylov – 8. května 1940 Buchenwald) byl evangelický teolog, kazatel a probuzenecký pracovník na Těšínsku.\n\nPo absolvování německého gymnázia v Těšíně studoval bohosloví ve Vídni a v Erlangenu. Byl činný ve sdružení YMCA.\n\nOd roku 1899 do roku 1919 působil jako vikář a posléze farář v evangelickém sboru v Komorní Lhotce. Podporoval vznik malých společenství křesťanů, kde mohli hlouběji sdílet svou víru; byl jednou z klíčových postav probuzení zvaného Těšínský zázrak v prvním desetiletí 20. století na Těšínsku. Založil v Komorní Lhotce diakonický ústav Betezda. Spolupracoval s představiteli studentských misií (např. s W. J. Rosem).\n\nPo rozdělení Těšínska pracoval v jeho polské části – v Polském Těšíně jako farář a senior slezských sborů v Polsku. V Děhylově pokračoval v diakonické činnosti, roku 1924 založil Polský evangelický diakonát.\n\nPo obsazení Polska německým vojskem roku 1939 byl Kulisz jakožto prominentní polský intelektuál zatčen a odvezen do koncentračního tábora Buchenwald, kde zahynul mučednickou smrtí.\n\nJeho bratr Josef (1866–1941) byl kurátorem evangelického sboru ve Frýdku, bratr Johann byl krátce farářem evangelického sboru v Jeseníku.\n\n\n"}
{"id": "52702", "url": "https://cs.wikipedia.org/wiki?curid=52702", "title": "Milan Hodža", "text": "Milan Hodža\n\nMilan Hodža (1. února 1878 Sučany – 27. června 1944 Clearwater, FL, USA) byl slovenský politik agrární strany, předseda vlády ČSR v letech 1935 až 1938; mnohonásobný meziválečný ministr.\n\nMilan Hodža se narodil do rodiny evangelického faráře v Sučanech (otec Ondrej Slavoslav Hodža, matka Klementína, rozená Plechová) Rovněž jeho bratr Ján Miloslav Hodža (†1941) se stal evangelickým farářem a jeho strýc Michal Miloslav Hodža byl též knězem a mimo to významným slovenským básníkem a národním buditelem.\n\nMladému Hodžovi se dostalo výborného vzdělání. Studoval na gymnáziích v Banské Bystrici (1888 – 1890), v Šoproni (1890 – 1894) a v Sibiu (Rumunsko), 1896 kde maturoval. Právo vystudoval v Budapešti a Kluži (1896–1900) a filosofii ve Vídni (1916–1918). Ovládal sedm cizích jazyků – maďarský, německý, anglický, francouzský, rumunský, srbochorvatsky, polský.\n\nRoku 1909 se Milan Hodža oženil s Irenou Pivkovou († 1964), s níž měl dcery Irenu, Aglaju a syna Fedora Hodžu, pozdějšího československého diplomata a politika.\n\nZa Rakouska-Uherska působil ve Slovenské národní straně. Byl tvůrcem jejího agrárního programu.\n\nUž jako student práv byl aktivní ve \"Slovenském spolku\" působícím v řadách slovenských studentů v Budapešti. Od roku 1903 začal v Pešti vydávat \"Slovenský týždenník\". Od roku 1910 pak společně s Antonem Štefánkem a Františkem Votrubou zahájili i vydávání listu \"Slovenský denník\". Šlo o národně orientovaná periodika, která chtěla oslovit i široké venkovské vrstvy. Podporovala česko-slovenskou spolupráci. V roce 1895 se podílel na národnostním kongresu, na kterém se sešli zástupci slovenské, rumunské a srbské menšiny v Uhrách. Aktivně vystupoval za spolupráci těchto tří etnik. Roku 1905 byl zvolen na Uherský sněm jako jeden z pouhých dvou zvolených slovenských poslanců. Stal se pak zapisovatelem společného klubu, který v uherském parlamentu utvořili slovenští, rumunští a srbští politici. Mandát obhájil ve volbách v roce 1906, kdy bylo na sněm zvoleno rekordních sedm Slováků.\n\nUdržoval kontakt s následníkem trůnu Františkem Ferdinandem d'Este, jenž byl odpůrcem maďarského vlivu v monarchii, a podařilo se mu tak docílit propuštění Andreje Hlinky z vězení. Před rokem 1918 byl členem Muzeální slovenské společnosti. Před válkou se podílel i na tzv. Luhačovických poradách mezi českými a slovenskými představiteli.\n\nZa války pobýval ve Vídni. Zde se v roce 1917 účastnil porady s českými politiky, kde se řešila budoucnost společného česko-slovenského politického postupu. V březnu 1918 s ním ve Vídni jednal Přemysl Šámal s cílem, aby se Slováci veřejně vyslovili pro budoucí státní svazek s Čechy. V červenci 1918 pak s Hodžou mluvil ve Vídni František Sís a dojednávali kooptaci Slováků do nově utvořeného Národního výboru československého.\n\nPo vzniku Československa patřil k předním slovenským politikům.\n\nJeho první veřejnou funkcí v novém státě byl post československého velvyslance v Maďarsku, který zastával od roku 1918 do roku 1919. V prosinci 1918 podepsal Hodža v Budapešti bez pověření československé vlády dohodu o prozatímní demarkační čáře mezi Maďarskem a ČSR. Vláda s ní ovšem vyslovila nesouhlas a od Hodžova kroku se distancovala. Poprvé se zde střetl Hodža a Edvard Beneš a jejich koncepce zahraniční politiky.\n\nV letech 1919–1920 zasedal v československém Revolučním národním shromáždění, které bylo nevoleným parlamentem nového státu. Slib složil na 34. schůzi v únoru 1919. Působil v Slovenském klubu (slovenští poslanci se dosud nerozdělovali do stranických frakcí). V parlamentních volbách v roce 1920 kandidoval za tehdejší Slovenskou národní a rolnickou stranu (SNaRS). Byl zvolen. Zasedl do společného poslaneckého klubu, který SNaRS utvořila s českými agrárníky.\n\nBěhem 20. let se postupně profiloval jako stále vlivnější politik. V rámci Slovenské národní a rolnické strany se počátkem roku 1922 podílel na rozkolu, kdy se zájmová organizace Slovenská domovina, napojená na SNaRS, odtrhla a proměnila se na politickou stranu Slovenská domovina – strana malorolnického lidu. Šlo o Hodžův pokus vytvořit si novou politickou platformu. Štěpení slovenského agrárního hnutí ale bylo brzy zastaveno, když se Hodžova Slovenská domovina i Slovenská národní a rolnická strana ještě během roku 1922 spojily s českými agrárníky do celostátní Republikánské strany zemědělského a malorolnického lidu (agrární strany).\n\nVe 20. letech se pak v rámci slovenské organizace agrární strany stal nejvýznamnějším politikem, zatímco původní předáci slovenských agrárníků z počátečních let republiky (Pavel Blaho a Jozef Branecký) svůj vliv ztráceli. Blaho o něm na sklonku života řekl: „\"Keby som pri prevrate roku 1918 bol býval len o desať rokov mladší, všeličo by na Slovensku ináč vyzeralo. Nikdy by som nebol išiel s Hodžom, lebo jeho politická morálka a jeho pracovné metódy sa mi protivia\".“\n\nPoslanecký mandát obhájil za agrárníky i v parlamentních volbách v roce 1925, parlamentních volbách v roce 1929 a parlamentních volbách v roce 1935. Poslancem zůstal formálně až do zrušení parlamentu v roce 1939. Nevstoupil na rozdíl od většiny svých stranických kolegů do klubu Hlinkova slovenská ľudova strana - Strana slovenskej národnej jednoty, do které se na podzim 1938 spojily všechny slovenské nesocialistické strany. Místo toho působil jako nezařazený poslanec. Fakticky ale již po Mnichově odcestoval do francouzského exilu.\n\nByl členem vedení Mezinárodního agrárního byra. Kromě toho nastoupil roku 1919 na nově založenou Univerzitu Komenského v Bratislavě, kde vyučoval novodobé dějiny. Roku 1925 založil Československou akademii zemědělskou byl jejím předsedou. V únoru 1928 byl na sjezdu Svazu junáků - skautů RČS zvolen na dvouleté období starostou organizace a později byl i členem čestného předsednictva.\n\nPo celé trvání republiky zastával i vládní posty. Už v prosinci 1919 usedl do první vlády Vlastimila Tusara na nově zřízený post ministra pro sjednocení zákonů a organisace správy Československa (tzv. ministr unifikací) a zastával ho až do konce mandátu tohoto kabinetu.\n\nV první a druhé vládě Antonína Švehly, tedy od roku 1922 až do roku 1926, působil jako ministr zemědělství, v třetí vládě Antonína Švehly v letech 1926–1929 pak jako ministr školství a národní osvěty a po nějakou dobu (1926–1927) také jako ministr unifikací v provizorní funkci správce tohoto rezortu.\n\nV první vládě Františka Udržala působil do 20. února 1929 ještě krátce na postu ministra školství. Vrátil se do první vlády Jana Malypetra, která vznikla 29. října 1932, v níž zastával post ministra zemědělství a zůstal na něm i ve druhé a třetí vládě Jana Malypetra, i s krátkým přesahem již po svém jmenování předsedou vlády do 9. listopadu 1935.\n\nHodža byl dlouhodobým stoupencem užší spolupráce zemí střední Evropy. Později omezil své integrační plány na Československo, Maďarsko a Rakousko s tím, že chtěl navázat tento regionální blok na Itálii. V Rakousku vzbudila tato koncepce jisté sympatie u kancléře Kurta Schuschnigga, ale stavělo se proti němu Německo, které kontrovalo německo-rakouskou celní unií. Plán také narážel na ochranářské bariéry v obchodu se zemědělskými produkty. Nesouhlasně se k němu stavěl ministr Edvard Beneš a jeho koncepce spojenectví s Francií a Sovětským svazem.\n\nV roce 1935 se Hodža stal předsedou 15. československé vlády. Agrárníci byli při volbě prezidenta rozpolceni, část chtěla hlasovat pro Beneše a navázat tak na Švehlovy a Masarykovy myšlenky, část chtěla jinak orientovat zahraniční politiku a byla proti Benešovi. Hodža přesvědčil křídlo vedené předsedou strany Rudolfem Beranem (pozdějším předsedou vlády za druhé československé republiky), aby se přiklonilo k Benešovi, ač sám byl oponentem Benešovy zahraniční politiky. Ten zato opět jmenoval Hodžu premiérem a dále ministrem zahraničních věcí.\n\nNyní v roli premiéra a šéfa diplomacie opět Hodža navrhoval spojit státy bývalého Rakouska-Uherska do celní unie. S tímto záměrem odjel do hlavního města Rakouska, Vídně, kde však neuspěl. Pro smír mezi agrárníky a Benešem proto Hodža v únoru 1936 abdikoval na post ministra zahraničních věcí a vystřídal ho Benešův přívrženec Kamil Krofta. Díky němu tak Beneš mohl nadále korigovat nejvýznamnější kroky zahraniční politiky. Hodža byl v čele i 16. a 17. československé vlády až do září 1938.\n\nV prosinci 1935 po abdikaci T. G. Masaryka působil po krátkou dobu coby předseda vlády jako úřadující prezident Československa.\n\nV druhé polovině 30. let se snažil o urovnání vnitřních národnostních sporů. Počátkem roku 1936 jednal o možnosti vstupu Hlinkovy slovenské ľudové strany do vládní koalice. K dohodě ale nedošlo, protože ľudáci požadovali příslib autonomie. Podobně se v září 1937 bezvýsledně sešel s Konradem Henleinem a sondoval, zda by nemohla Sudetoněmecká strana přejít na vládní pozice a zároveň pomoci zlepšit vztahy ČSR s Německem. Již v únoru 1937 Hodžova vláda ohlásila záměr národnostního vyrovnání (tzv. národnostní statut). Šlo v této fázi o mírné ústupky (větší investice pro kraje osídlené Němci a postupné dosažení proporčního zastoupení jednotlivých etnik mezi zaměstnanci státního sektoru). Když se mezinárodní situace dále zhoršovala, zahájil v dubnu 1938 coby předseda vlády oficiální jednání s SdP. V jednání pokračoval až do září 1938, kdy předal zástupcům SdP čtvrtý plán řešení národnostní otázky, v němž již výrazně ustoupil od konceptu unitárního československého státu.\n\nPo přijetí nóty francouzské vlády o odevzdání pohraničních území kde žilo víc než 50 % Němců Německu zorganizoval Výbor na obranu republiky generální stávku, které se v Praze zúčastnilo na 250 000 lidí. Tato stávka a nespokojenost s podřizováním se diktátu západních velmocí vedla k pádu vlády Milana Hodži.\n\nPoté, co po přijetí Mnichovské smlouvy odjel do Francie, začal vyvíjet aktivity v československém exilu. V roce 1939 založil v Paříži Slovenskou národní radu jako vrcholný orgán slovenské emigrace. Jeho spolupracovníkem byl Štefan Osuský. Udržoval kontakty s českým exilem, ale byl v opozici proti emigrantské skupině okolo Edvarda Beneše (sám Beneš označil Hodžu za \"politického chytráka, bez linie\"). Ještě v roce 1939 byla přitom pozice Hodžy ve Francii daleko pevnější než Benešova, později ale bývalý československý prezident dokázal vliv Hodžy oslabit, zejména po pádu Francie, po kterém musel Hodža odcestovat.\n\nOd listopadu 1940 do července 1941 byl v Londýně členem a místopředsedou Státní rady Československé. Pak přesídlil v roce 1941 do USA a jeho vztahy s Benešem se dále zhoršily. Odmítl Benešovu nabídku vrátit se do Státní rady Československé. Na rozdíl od Beneše nebyl orientován na poválečnou spolupráci se Sovětským svazem, měl jiný názor na roli agrární strany v předválečném Československu a trval na svých dřívějších koncepcích integrace střední Evropy. V USA publikoval na toto téma v roce 1942 spis \"Federation in Central Europe\". Zemřel v roce 1944 na Floridě.\n\n\n\n\n"}
{"id": "52706", "url": "https://cs.wikipedia.org/wiki?curid=52706", "title": "Čarodějky", "text": "Čarodějky\n\nSlovo čarodějky se používá v různých významech:\n\n\n\n"}
{"id": "52708", "url": "https://cs.wikipedia.org/wiki?curid=52708", "title": "Kristína Royová", "text": "Kristína Royová\n\nKristína Royová (19. srpna 1860 Stará Turá - 27. prosince 1936 Stará Turá ) byla slovenská evangelická myslitelka, náboženská spisovatelka, básnířka a zakladatelka charitativních ústavů ve Staré Turé. Její dílo bylo přeloženo do více než třiceti jazyků.\n\nRoyová byla spolu se svou sestrou Marií zakladatelkou abstinenčního spolku \"Modrý kříž\" (založen roku 1897); její diakonickou činnost zaštiťoval spolek \"Vieroslava\".\n\nNapsala řadu písní, z nichž 95 vyšlo ve zpěvníku \"Piesne siónské\" (1906), od roku 1925 vydávala časopis \"Večernica\". Z jejich próz patří k nejznámějším její prvotina \"Bez Boha na svete\" (byla přeložena do 28 jazyků včetně čínštiny), dále \"Bludári\", literární díla pro děti \"Ako Kvapôčka putovala\", \"V slnečnej krajine\", \"Ako přišli lastovičky domov\" aj. Svou autobiografii zpracovali pod názvem \"Za svetlom a so svetlom\".\n\n\n"}
{"id": "52709", "url": "https://cs.wikipedia.org/wiki?curid=52709", "title": "Saljut 1", "text": "Saljut 1\n\nKosmická stanice Saljut typu Zarja byla první orbitální stanice Země. Na oběžné dráze byla 175 dní.\nByla vypuštěna 19. dubna roku 1971 přesně v jednu hodinu čtyřicet minut světového času z kosmodromu Bajkonur raketou Proton-K. Provozovatelem první orbitální stanice naší planety bylo ministerstvo obrany SSSR. Dostala přidělené katalogové číslo COSPAR 1971-032A. Byla uvedena na oběžnou dráhu ve výši 200 – 220 km. První let ke kosmické stanici byl Sojuz 10, ale tomu se nepodařilo se stanicí bezpečně spojit. To se povedlo až Sojuzu 11, jehož posádka na ní strávila 23 dní. Ta zemřela při návratu kvůli předčasnému otevření ventilu pro vyrovnávání tlaku vzduchu. Saljut 1 strávil na oběžné dráze 175 dní a 11. října po posledním zapálení motoru snížil rychlost tak, že zanikl v atmosféře nad Tichým oceánem.\n\n\nStanice měla observatoř ORION umožňující fotografování objektů v krátkovlnném spektru. Aparatura se nacházela v přechodovém úseku, a měla dva dalekohledy vnější a vnitřní. Pro fotografování se musela celá stanice zorientovat. Na stanici byl unikátní gama teleskop ANNA pro měření elektromagnetického vlnění a malá zahrádka (OAZA) pro studium růstu rostlin. Byl zde i běžící pás a další cvičební pomůcky.\n\nToaleta byla ve zvláště větrané části stanice.\n\nKe kosmické stanici byly vyslány dvě kosmické lodě.\n\n\n"}
{"id": "52722", "url": "https://cs.wikipedia.org/wiki?curid=52722", "title": "Gangsta rap", "text": "Gangsta rap\n\nGangsta rap je subžánr hudebního stylu hip hop, který odráží násilný život v černošských ghettech v USA. Výraz „gangsta“ je slangový výraz pro slovo „gangster“. Mezi první gangsta rappery patřili: Schooly D na východním pobřeží USA a na západním pobřeží Ice-T. Tento styl proslavila skupina N.W.A v pozdních 80. letech 20. století. Gangsta rap se díky nim stal komerčně nejvýnosnějším podžánrem hip hopu.\n\nHlavními tématy textů byly zločin, sériová vražda, násilí, sprostá slova, homofobie, rasismus, promiskuita, misogynie, znásilnění, gangy, vandalismus, krádeže, prodej drog, závislost na alkoholu a drogách, konzumerismus a narcismus.\n\nV roce 1986 vydal rapper Ice-T z Los Angeles píseň „6 in the morning“, která je považována za první píseň gangsta rapu v 80. letech.\n\nV roce 1987 vyšla první gangsta rapová alba např. \"Ice-T - Rhyme Pays\", \"Boogie Down Production - Criminal Minded\" a \"Schooly D - Saturday Night! - The Album\". Také v tomto roce vydala debutové album, nyní legendární, skupina N.W.A, která byla aktivní v letech 1986–1991. Mezi členy této skupiny byli, mimo jiné, Eazy-E, Dr. Dre a Ice Cube.\n\nBěhem následujících let proběhl velký boom gangsta rapperů. Někteří známější rappeři či skupiny: Above the Law, Too Short, Public Enemy.\n\nV roce 1992 vydal již tehdy bývalý člen skupiny N.W.A – Dr. Dre album \"The Chronic\", které bylo prvním albem nového subžánru G-Funk. Tento nový styl zjemnil tvrdý gangsta rap a stal se novým trhákem hudebního trhu. Na G-Funk se taky rychle přeorientoval další Gangsta rapper Ice Cube a asi nejslavnější osobností tohoto žánru je Snoop Dogg. Dalšími osobnostmi jsou 2Pac, Warren G, Nate Dogg a další.\n\nJako protiváha ke gangsta rapu, který proslavil především rappery západního pobřeží USA, vznikl v New Yorku subžánr \"mafioso rap\". Na rozdíl od gangsta rapu však neodrážel skutečný život ulice, ale popisoval „bohaté“ sny a představy rapperů. Mezi zástupce tohoto žánru patří Raekwon, Kool G Rap, Nas, Notorious B.I.G. a Jay-Z.\n\nBěhem let 1992–1996 vznikl vážný spor mezi východním a západním pobřeží týkající se gangsta rapu. Záminkou pro vznik tohoto sporu byla nahrávka Fuck Compton od rappera Tima Doga, která otevřeně útočila na interprety ze západního pobřeží USA. Spor se přelil do boje dvou nahrávacích společností – Death Row Records a Bad Boy Records. Rappeři se tehdy uráželi disstracky a zesměšňujícími úryvky. Celý spor vyvrcholil zabitím rapperů 2Paca a The Notorious B.I.G.. Zvláště hudba od Bad Boy Records, kde kombinovali násilné texty s popově melodickou hudbou, změnila subžánr a vedla k připojení k popové mainstream hudbě a tím k ještě vyšším komerčním úspěchům. Typické tehdy byly refrény zpívané R&B umělci a samplování starší soulové a popové hudby.\n\nNa jihu a středozápadě USA proslavili gangsta rap umělci jako Mystikal a C-Murder, důležitou roli hrály skupiny Goodie Mob, Bone Thugs n Harmony, Outkast a Geto Boys.\n\nPozději se Gangsta rap rozvinul v celých spojených státech a stal se svěžím větrem i pro celosvětové posluchače. Tzv. mainstreamová éra započala na počátku 21. století. Mezi rappery této éry se řadí např. 50 Cent, Game, Cam'ron, Jay-Z, Nas, Mobb Deep a mnozí další. Rappeři jako Eminem a DMX oživili syrovost žánru v subžánrech horrorcore a hardcore hip hop. Díky nim se stal subžánr \"gangsta rap\" nejvýnosnějším hudebním žánrem všech dob.\n\nPo roce 2007 ze světa hip hopu vytratil klasický prvek gangsta rapu, a to tzv. beef, neboli vážně prezentovaný konflikt mezi dvěma či více rappery, který funguje jako mediální propagace. Existují názory, že posledním mainstreamovým beefem byl spor mezi rappery 50 Centem a Gamem. Dle některých komentátorů je viditelným klíčovým bodem soutěž mezi rappery 50 Centem a Kanye Westem o to, kdo v roce 2007 prodá více kopií alb; jelikož vyhrál Kanye West, který nikdy nebyl gangsta rapperem, noví rappeři měli nový vzor k následování. Ikonou úpadku žánru je ohromný propad v komerčním úspěchu 50 Centa a jeho skupiny G-Unit. Vliv tak měla únava posluchačů z dvaceti let stejných témat, ale také faktické stárnutí, bohatnutí a umírnění ikon žánru, kteří již měli rapovat o tématech, která se jich již řadu let vůbec netýkala. Nová generace rapperů tím tento žánr víceméně zcela opustila a věnovala se širším tématům, alternativnímu hip hopu či mainstreamovým popovým prvkům.\n\nOd roku 2007 se pionýři gangsta rapu začali dočkávat nejvyššího ocenění za celoživotní přínos - uvedení do Rokenrolové síně slávy. V roce 2007 do ní byla uvedena skupina Grandmaster Flash and the Furious Five, a po nich Run-D.M.C. (2009), Beastie Boys (2012), Public Enemy (2013), N.W.A (2016) a Tupac Shakur (2017).\n\nOd roku 2012 se do popředí zájmu a hitparád začal dostávat nový hlavní směr hip-hopu - trap, který v následujících letech zcela zastínil dříve dominující gangsta rap.\n\n"}
{"id": "52724", "url": "https://cs.wikipedia.org/wiki?curid=52724", "title": "Vietnamština", "text": "Vietnamština\n\nVietnamština (\"tiếng Việt\", méně často \"Việt ngữ\") je úřední jazyk ve Vietnamu. Je mateřským jazykem Vietů, kteří představují 88 - 90 % obyvatel Vietnamu a další více než 3 miliony lidí po celém světě. Je to druhý jazyk pro národnostní menšiny ve Vietnamu. Vietnamština je největší zástupce ze skupiny austroasijských jazyků. Mnoho slov přejala z různých dialektů čínštiny. Dnešní vietnamská abeceda je založena na latince.\n\nV minulosti se vietnamština zapisovala čínskými znaky (ve Vietnamu označené jako \"chữ nho\") a vietnamskými znaky (ve Vietnamu označené jako \"chữ nôm\"), které lépe sloužily k zápisu vietnamštiny. Písmo \"chữ nho\" používal prostý lid, písmo chữ nôm používala zase vzdělaná a bohatší vrstva pro jeho větší složitost. Takto však docházelo k určitému rozdělení vrstev společnosti. Podobná situace byla i s korejským písmem hangŭl. Toto dělení obyvatel se ovšem nelíbilo francouzským kolonizátorům. Snahy o zavedení latinky, jakožto zjednodušení písma, počaly už v 17. století francouzským jezuitským misionářem Alexandrem de Rhodesem, který navázal již na předchozí práci portugalského misionáře Antonia Barbosy, který zde šířil křesťanství a evropskou vzdělanost o pár desetiletí dříve.\n\nTaké tehdejší vietnamský král cítil nutnost vzdělávat veškeré vrstvy obyvatelstva, a latinská abeceda (upravená diakritickými znaménky pro potřebu vietnamského tónovacího jazyka) se dá lépe osvojit, než složité čínské znaky, které byly užívány doposud.\n\nV roce 1910 došlo ke standardizaci vietnamštiny, a uzákonění upravené latinky nad původní čínské a vietnamské znaky, které se ještě sem tam používaly v odlehlých částech země nebo staršími lidmi.\n\n\"Chữ nho\" se však ještě vyskytoval na indočínských bankovkách, vydaných francouzským protektorátem těsně po 2. světové válce. Určitou dobu probíhaly pokusy o znovuzavedení tohoto písma v Severním Vietnamu, tato změna se však nakonec ukázala příliš náročná.\n\nPoslední změny v abecedě proběhly v letech 1954–1974, v rozmezí Indočínské války a Války ve Vietnamu.\n\nVietnamština je stejně jako většina jiných asijských jazyků analytický jazyk, prakticky nemá morfologii a mluvnické kategorie jako pád, čas, číslo a rod se označují pomocí vložených slov a syntaktických změn. Ve vietnamské větě stojí většinou na prvním místě podmět, na druhém přísudek a na třetím předmět. Podstatné jméno je ve vietnamštině často předcházeno jakýmsi členem či numerativem, který závisí na jeho významu (například u označení zvířat je numerativ \"con\" – např. \"con chuột\" = myš), změnou tohoto členu se také tvoří množné číslo podstatného jména. Slovesné časy se tvoří částicemi – zhruba lze říci, že minulý čas částicí \"đã\", přítomný čas průběhový částicí \"đang\" a budoucí čas částicí \"sẽ\". Chybí-li částice úplně, znamená to zpravidla přítomný čas prostý. Velmi složitý je vietnamský systém zájmen, který se odvíjí od vzájemného rodinného a společenského vztahu mluvčích.\n\nVietnamská abeceda má 29 písmen\n\nJelikož vietnamština je tónový jazyk, používá řadu diakritických znamének u samohlásek pro označení tónů.\n\nVe vietnamštině se vyskytuje:\n\nNa základě severního dialektu ve vietnamštině rozlišujeme 6 tónů:\n\n\"1. Počáteční souhlásky\"\n\n\n\"2. Samohlásky\"\n\n\n\"3. Koncové souhlásky\"\n\nNa rozdíl od češtiny se všechny koncové souhlásky vyslovují jako závěrové (okluzívy) bez exploze\n\n\"4. Tóny\"\n\n\nVietnamština se zapisuje latinkou, český přepis by měl zachovávat původní psanou podobu, ovšem bez diakritických znamének. Vietnamština má jediné shodné diakritické znaménko s češtinou – čárku „´“, avšak ta má v každém jazyce jiný fonetický význam. Jediným problémem je přepis oposice vietnamských hlásek „d-đ“ (česká abeceda nezná literu „đ“). Písmeno „đ“ výslovností přesně odpovídá oposici „z-d“ v češtině. Někteří autoři přepisují obě hlásky do češtiny shodně jako „d“, to v některých případech vede ke zmatení a znesnadňuje identifikaci původního vietnamského zápisu, jiní autoři používají přepisu „z=d“ a „d=đ“ (tedy např. jména spisovatelů Xích Điểu a Xuân Diệu se přepíší Xich Dieu a Xuan Zieu), v němž zůstávají rozlišeny rozdíly z originálního zápisu, neboť vietnamština písmeno „z“ nepoužívá, čímž je zjevný jeho zástupný charakter.\n\nV ryze odborných textech se doporučuje zachovat vietnamský zápis i s diakritikou.\n\nNěkterá jména mají nestandardní, fonetický, nicméně ustálený český přepis. Jde hlavně o název země, města a jména osob:\n\nPodobně u některých zeměpisných jmen existuje tradiční český překlad, který by také měl být zachován, např.:\n\nVietnamská jména jsou většinou tvořena ze tří částí – příjmení, druhé jméno a rodné jméno – a to v uvedeném pořadí. Podobný systém pojmenování se využívá v Číně a v Koreji.\n\nVietnamština má jako mnoho dalších asijských jazyků různé dialekty, které jsou si vzájemně relativně srozumitelné. Tyto dialekty se odlišují především výslovností a tóny, přesto se však vietnamština oficiálně všude zapisuje stejně, bez ohledu na jednotlivé dialekty. Mezi další rozdíly patří i jiné pojmy pro označení stejných věcí. Nejznámějšími dialekty jsou Hanojský dialekt, Danangský dialekt a Saigonský dialekt. V rámci těchto tří skupin je však poznat rozdíl i mezi jednotlivými místy v téže oblasti. Jako nejjednodušší ilustrace vzájemné odlišnosti vietnamských dialektů může sloužit porovnání výslovnosti stejných hlásek v různých dialektech. Například \"d\" se v severním Vietnamu vyslovuje jako české \"z\", zatímco na jihu Vietnamu jako \"j\". Dalším příkladem je hláska \"r\", která je v severním Vietnamu českým \"z\", ale na jihu Vietnamu vyslovována různými způsoby, nejjednodušeji přirovnatelnými k českému \"r\". Všemi standardními tóny disponuje severní vietnamština, zatímco v dialektech jižního vietnamu se spekuluje o 5 a méně tónech, což znamená, že pro severní vietnamštinu různé tóny se v jihovietnamských dialektech vyslovují stejně. Za nejsložitěji srozumitelný akcent vietnamštiny se označuje především středovietnamský.\n"}
{"id": "52753", "url": "https://cs.wikipedia.org/wiki?curid=52753", "title": "Saljut 6", "text": "Saljut 6\n\nSaljut 6 byla sovětská kosmická orbitální stanice, která nad Zemí létala v letech 1977 až 1982. Kosmická stanice byla překonstruována a byla vybavena dvěma spojovacími uzly, což umožňovalo, aby na stanici byly současně dvě lodí Sojuz s posádkou nebo zásobování nákladními loděmi typu Progress. Po dvou měsících letu byla značně zvýšena její oběžná dráha. Během její existence se k ní připojilo 31 kosmických lodí.\n\nDalší ze sovětských orbitálních stanic byla vypuštěna z kosmodromu Bajkonur 29. září 1977. Označení dle katalogu COSPAR měla 1977-097A.\n\n\nKe stanici letělo 31 kosmických lodí, z toho 14 typu Sojuz, 4 typu Sojuz T, 12 zásobovacích lodí typu Progress a jeden prototyp velkého modulu Kosmos 1267. Na stanici se vystřídalo celkem 27 kosmonautů, z toho 6 zde bylo dvakrát. Přiletěli postupně v 18 kosmických lodích.\n\nVíce byl využíván zadní spojovací uzel (23×), než přední (12×).\n\nNa stanici se vystřídalo pět stálých posádek.\n\nV této době se ke stanici připojilo také deset návštěvních pilotovaných misí, převážně mezinárodních z programu Interkosmos.\n\n\nKe stanici se připojilo dvanáct nákladních lodí Progress, bezpilotní Sojuz 34 a experimentální bezpilotní loď Kosmos 1267 původně navržená pro projekt Almaz.\n\nČíslo lodě, v závorce datum připojení a odpojení, nakonec označení dle COSPARu\n\n\nDvěma pilotovaným lodím Sojuz 25 a Sojuz 33 se nepodařilo spojení se stanicí a musely se předčasně vrátit.\n\nStanice přesáhla několikanásobně plánovanou životnost a 29. července roku 1982 shořela v atmosféře po 1 764 dnech letu. Spolu se stanicí zanikl připojený Kosmos 1267.\n\n\n"}
{"id": "52755", "url": "https://cs.wikipedia.org/wiki?curid=52755", "title": "Ka'ba", "text": "Ka'ba\n\nKa'ba nebo Kába (arabsky , doslova „krychle“) je stavba, která se nachází ve městě Mekka, uprostřed \"Velké mešity\" (\"Al-Masdžid al-Haram\").\n\nKa'ba je nejposvátnějším místem islámu. Muslimové věří, že ji zde na svém putování postavil sám Abraham, který byl pověřen Bohem, aby na své cestě vystavěl oltář. Už v dobách, kdy na Arabském poloostrově panoval polyteismus, byla Ka‘ba významným poutním cílem. Jedním z pilířů dnešního moderního islámu je pouť do Mekky, při které věřící obcházejí sedmkrát tuto stavbu a doufají, že budou schopni dotknout se kamene, který je umístěn v jednom z jejích rohů.\n\nJe to zděná stavba 15 m vysoká, 10 m široká a 12 m dlouhá. Její název pochází z arabského výrazu pro krychli (podle geometrie je to kvádr). Je přikrytá hedvábnými černými látkami (Kiswa), které se každý rok mění. Do východního rohu fasády svatyně Ka’by je vložen posvátný černý kámen, obklopený stříbrným rámem. V severovýchodní stěně je vchod ve výšce asi 2 metry nad úrovní okolního prostranství a od roku 1979 je vyplněn 300 kilogramů vážícími zlatými dveřmi (v letech 1942 až 1979 byl otvor vyplněn dveřmi ze stříbra), ale vstup do budovy je povolován pouze výjimečně a malým skupinkám, přičemž při takové příležitosti je nutné přistavět speciální a rituální dřevěné schůdky na kolečkách, jež jsou jinak uloženy v okolní mešitě.\n\nPodlaha interiéru stavby je z mramoru a pískovce. Vnitřní stěny jsou do poloviny své výšky rovněž obloženy mramorem a jsou do nich vyryty verše z Koránu, horní poloviny stěn jsou zakryty zelenou látkou se zlatem vyšitými verši z Koránu, pečovatelé o stavbu pomazávají mramorové obložení vnitřních stěn stejným olejem, jako černý kámen ve fasádě svatyně. Strop Ka’by podpírají tři sloupy a mezi dvěma z nich stojí malý oltář.\n\nV době před prorokem Mohamedem bylo uctíváno mnoho božstev. Ka‘ba sloužila jako místo pro uctívání těchto božstev.\n\n"}
{"id": "52758", "url": "https://cs.wikipedia.org/wiki?curid=52758", "title": "Plynný obr", "text": "Plynný obr\n\nPlynný obr je velká planeta, která není složena převážně z hornin nebo jiné pevné látky. Plynní obři sice mohou mít pevné jádro, dokonce se předpokládá, že takové jádro je nutné pro jejich vznik, ale většina jejich hmoty je ve formě plynu nebo plynu stlačeného do kapalného skupenství. Na rozdíl od terestrických planet plynní obři nemají přesně definovaný povrch. Pojmy jako průměr, plocha povrchu, objem, povrchová teplota a hustota povrchu se obvykle vztahují k svrchním vrstvám pozorovatelným z vnějšku, např. ze Země.\n\nV naší sluneční soustavě existují čtyři plynní obři: Jupiter, Saturn, Uran a Neptun.\n\nUran a Neptun se často vyčleňují do zvláštní podskupiny obřích planet, tzv. ledových obrů, kvůli jejich vnitřní struktuře tvořené převážně ledem, horninami a plyny, která je odlišuje od „tradičních“ plynných obrů jako Jupiter a Saturn. Je to dáno tím, že u Uranu a Neptunu je podíl vodíku a helia na jejich složení výrazně nižší (kromě jejich atmosfér), což je způsobeno jejich větší vzdáleností od Slunce.\n\nČtyři plynní obři v naší sluneční soustavě si jsou v mnoha ohledech podobní. Všichni mají atmosféru složenou převážně z vodíku a helia, které uvnitř planety přecházejí do kapalného stavu za tlaků vyšších než kritický, takže mezi vlastním tělesem planety a její atmosférou není žádná zřetelná hranice. Vnitřek planety je velmi horký, jádro Neptunu má teplotu asi 5 000 K, jádro Jupiteru pak dokonce přes 20 000 K. To je také důvod, proč tyto planety jsou nejpravděpodobněji celé kapalné. Pokud se někdy píše o jejich „pevných jádrech“, je třeba si místo pevné koule horniny (nebo i roztavené horniny) představit spíše oblast, která se oproti zbytku planety liší pouze vyšší koncentrací těžších prvků, jako jsou železo nebo křemík.\n\nVšechny čtyři planety se otáčejí poměrně rychle. Vysoká obvodová rychlost ovlivňuje i atmosférické proudění, takže větry vytvářejí pásovitou strukturu oblačnosti orientovanou ve východozápadním směru. Světlé pruhy odpovídají stoupavým konvektivním proudům, v nichž je teplejší plyn vynášen do vyšších vrstev atmosféry, kde se ochlazuje, zatímco tmavé pruhy jsou oblastmi sestupných proudů. Tyto pásy jsou obzvláště patrné na Jupiteru, méně na Saturnu a Neptunu, ale jen sotva pozorovatelné na Uranu.\n\nVšechny čtyři planety také mají velmi složité systémy prstenců a měsíců. Nejnápadnější prstence má Saturn; do 70. let 20. století byly proto jedinými známými útvary tohoto typu. Nejvíce měsíců pak má podle současných znalostí Jupiter, zatím jich bylo nalezeno přes šedesát.\n\nAtmosféry Jupiteru a Saturnu jsou složeny téměř výhradně z vodíku a helia. Tyto planety jsou tak veliké, že to platí i pro ně vcelku, přestože se předpokládá, že obě obsahují tolik těžších prvků, že by to stačilo na několik Zemí. Jejich jádra jsou složena z tekutého kovového vodíku, elektricky vodivého. Obě planety mají dipólová magnetická pole orientovaná téměř shodně s jejich osami rotace.\n\nUran a Neptun jsou odlišného složení. Předpokládá se, že jejich nitro tvoří směs hornin, vody, metanu a amoniaku, případně rozvrstvená. Pouze atmosféry jsou podobně jako u Jupiteru a Saturnu složeny převážně z vodíku a helia. Obě planety mají také dipólová magnetická pole, ale osa dipólu je značně odkloněná od osy rotace planety.\n\nTermín \"plynný obr\" byl vytvořen spisovatelem sci-fi Jamesem Blishem. Ve skutečnosti je to pojmenování nepřesné, protože všechny tyto planety jsou z převážně části kapalné, nikoli plynné. Plynné atmosféry Neptunu a Uranu jsou v porovnání s jejich poloměrem velmi tenké — jen zhruba jedno procento z poloměru. Nicméně alespoň u Jupiteru a Saturnu se dá toto pojmenování akceptovat, protože ty jsou složeny hlavně z vodíku a helia. Tyto prvky, pokud nejsou velmi stlačené, zůstávají v plynném stavu.\n\nPlanetologové často používají termíny jako \"kámen\", \"plyn\" nebo \"led\" jako zkratky pro třídy prvků a látek, které se běžně v planetách nacházejí, nezávisle na tom, v jakém skupenství existují. Ve vnější části sluneční soustavy jsou vodík a helium pokládány za \"plyny\", voda, metan a amoniak za \"ledy\" a křemičitany za \"kámen\". Co se týče nitra planet, potom astronomové za \"ledy\" považují kyslík, dusík a uhlík (respektive jejich sloučeniny), za \"kámen\" sloučeniny křemíku a dalších těžších prvků a za \"plyn\" pouze vodík a helium.\n\nS přihlédnutím k takto definované terminologii začínají někteří astronomové označovat Uran a Neptun za ledové obry, aby vyjádřili zřejmou převahu \"ledů\" (byť v kapalné formě) v jejich nitrech.\n\nDíky stavu současné techniky, která umí detekovat extrasolární planety, naprostá většina dosud nalezených extrasolárních planet patří do kategorie plynných obrů. Až do září 2004 byly všechny přinejmenším tak velké, jako Neptun, mnoho jich mělo hmotnost několikanásobně větší než Jupiter. Mnoho extrasolárních planet je mnohem blíže k jejich mateřské hvězdě než Jupiter, takže jsou mnohem teplejší. Je možné, že to jsou planety zcela jiného typu, které v naší sluneční soustavě nemáme. Když vezmeme v úvahu, že asi 90 % hmoty vesmíru je vodík, bylo by velmi překvapivé, kdybychom nalezli planetu terestrického typu (tedy „skalnatou“) o hmotnosti větší než má Jupiter. Na druhou stranu dosavadní modely vzniku planetárních systémů předpokládaly, že plynní obři nemohou vznikat tak blízko jejich mateřských hvězd, jak dosud nalezené extrasolární planety.\n\nHorní limit hmotnosti plynného obra je asi 13násobek hmotnosti Jupitera. Zvýšením hmotnosti by se přeměnil na hnědého trpaslíka.\n\n"}
{"id": "52763", "url": "https://cs.wikipedia.org/wiki?curid=52763", "title": "Terbium", "text": "Terbium\n\nTerbium (chemická značka Tb, \"Terbium\") je měkký stříbřitě bílý, vnitřně přechodný kovový prvek, devátý člen skupiny lanthanoidů. Nachází využití při výrobě speciálních slitin pro elektroniku a barevných luminoforů pro televizní obrazovky.\n\nTerbium je stříbřitě bílý, měkký přechodný kov.\n\nChemicky je terbium méně reaktivní než předchozí prvky ze skupiny lanthanoidů. Na suchém vzduchu je prakticky stálé, ve vlhkém prostředí se pomalu pokrývá vrstvičkou oxidu. S vodou reaguje terbium velmi pozvolna za vzniku plynného vodíku, ale snadno se rozpouští v běžných minerálních kyselinách.\n\nVe sloučeninách se vyskytuje především v mocenství Tb, soli Tb jsou nestálé a existují jen za extrémních podmínek. Soli Tb vykazují vlastnosti podobné sloučeninám ostatních lanthanoidů a hliníku. Všechny tyto prvky tvoří například vysoce stabilní oxidy, které nereagují s vodou a jen velmi obtížně se redukují. Ze solí anorganických kyselin jsou důležité především fluoridy a fosforečnany, jejich nerozpustnost ve vodě se používá k separaci lanthanoidů od jiných kovových iontů. Terbité soli mají obvykle narůžovělou barvu.\n\nTerbium objevil roku 1843 švédský chemik Carl Gustaf Mosander jako nečistotu ve zkoumaném oxidu yttritém. Jméno dostalo terbium podle švédské vesnice Ytterby, poblíž které bylo poprvé nalezeno. Od ní je odvozen i název pro ytterbium, yttrium a erbium.\n\nTerbium je v zemské kůře obsaženo v koncentraci přibližně 0,9 mg/kg, o jeho obsahu v mořské vodě údaje chybí. Ve vesmíru připadá jeden atom terbia na 600 miliard atomů vodíku.\n\nV přírodě se terbium vyskytuje pouze ve sloučeninách. Neexistují však ani minerály, v nichž by se některé lanthanoidy (prvky vzácných zemin) vyskytovaly samostatně, ale vždy se jedná o minerály směsné, které obsahují prakticky všechny prvky této skupiny. Mezi nejznámější patří monazity (Ce, La, Th, Nd, Y)PO, chemicky fosforečnany lanthanoidů, dále bastnäsity (Ce, La, Y)COF – směsné flourouhličitany prvků vzácných zemin a např. minerál euxenit (Y,Ca,Ce,U,Th)(Nb,Ta,Ti)O.\n\nVelká ložiska těchto rud se nalézají ve Skandinávii, USA, Číně a Vietnamu. Významným zdrojem jsou i fosfátové suroviny – apatity z poloostrova Kola v Rusku. V roce 2018 byl ohlášen nález ložiska bohatého na yttrium, dysprosium, europium a terbium poblíž japonského ostrůvku Minamitori (asi 1 850 km jihovýchodně od Tokia).\n\nVzhledem k omezené dostupnosti hrozí v nejbližších letech kritický nedostatek zdrojů prvku pro technologické využití, výše uvedený nález by mohl tuto situaci změnit. Při průmyslové výrobě prvků vzácných se jejich rudy nejprve louží směsí kyseliny sírové a chlorovodíkové a ze vzniklého roztoku solí se přídavkem hydroxidu sodného vysráží hydroxidy. \n\nSeparace jednotlivých prvků se provádí řadou různých postupů – kapalinovou extrakcí, za použití ionexových kolon nebo selektivním srážením nerozpustných komplexních solí.\n\nPříprava čistého kovu se obvykle provádí redukcí oxidu terbitého TbO elementárním vápníkem.\n\nPodobně jako europium, slouží i terbium jako luminofor v obrazovkách barevných televizorů. Materiály aktivované terbiem vykazují emisi záření v zelené až žlutozelené oblasti viditelného spektra.\n\nV rentgenologii se používají speciální fólie, které vykazují zvýšenou emisi světla v určité oblasti spektra. Např. modře emitující fólie na bázi vzácných zemin – oxid-bromid lanthanitý (LaOBr) aktivované terbiem pro použití s modrocitlivými filmy nebo zeleně emitující fólie - dioxid-sulfid gadolinitý (GdOS) aktivovaný terbiem pro použití se zelenocitlivými filmy.\n\nV současné době je terbium společně s gadoliniem základní součástí magnetooptických záznamových médií, která slouží k uchovávání dat po aktivaci záznamové vrstvy zvýšenou teplotou vyvolanou laserovým paprskem. Nosným materiálem pro aktivní prvky vzácných zemin jsou slitiny železa a kobaltu. Při načtení dat za přesně definované zvýšené teploty záznamového média (200–300 °C) je záznam za normální teploty prakticky neomezeně stabilní.\n\n\n"}
{"id": "52765", "url": "https://cs.wikipedia.org/wiki?curid=52765", "title": "Citlivost", "text": "Citlivost\n\nCitlivost filmu je míra fotocitlivosti fotografického filmu na světlo stanovená senzitometricky a měřená v různých číselných škálách, z nichž nejnovější a nejpoužívanější je systém ISO. K popisu vztahu mezi expozicí a světlostí výstupního obrazu v digitálních fotoaparátech se používá systém podobný systému ISO pro film. \n\nRelativně necitlivý film s odpovídajícím nižším indexem citlivosti vyžaduje větší expozici na světle, aby vytvořil stejnou hustotu obrazu jako citlivější film, a proto se běžně nazývá \"pomalý film\". Vysoce citlivé filmy se odpovídajícím způsobem nazývají \"rychlé filmy\". V digitální i filmové fotografii vede snížení expozice odpovídající použití vyšší citlivosti obecně ke snížení kvality obrazu (hrubší zrnitost filmu nebo vyšší obrazový šum v jiných typech záznamových médií). Stručně řečeno, čím vyšší citlivost, tím zrnitější bude obraz. Nakonec citlivost je omezena kvantovou účinností filmu nebo senzoru. \nVe fotografické technice je citlivost jedním ze tří základních parametrů určující expozici výsledného snímku. Zbylé dva jsou clona a expoziční čas.\n\nCitlivost je v dnešní době nejčastěji udávaná dle normy ISO 5800 (ČSN 66 6625), která vznikla ,sloučením\" norem \"ASA PH2.5-1960\" a \"DIN 4512:1961-10\". V digitálních fotoaparátech je parametr jednoduše nazýván ISO. Citlivost ISO se pohybuje obvykle v rozmezí od 12/12° do 3200/36° (u řady fotoaparátů je ale udávána i vyšší), obvyklé hodnoty jsou 100/21°, 200/24° a 400/27°.\n\nVe starší literatuře se lze setkat také s dalšími jednotkami, obvykle pojmenovanými podle tvůrce nebo organizace, kteří je stanovili. Jsou to:\n\nTy jednotky, které jsou ve výše uvedeném seznamu označeny jako stupně (°), jsou logaritmické. U všech těchto logaritmických stupnic odpovídá zvýšení o 3 stupně dvojnásobné citlivosti.\n\nPřesný přepočet citlivosti konkrétního materiálu mezi stupnicemi není úplně možný, protože některé z nich zohledňují i strmost materiálu (která u klasických materiálů nemusí být lineární) a použité vyvolávací chemikálie. Někteří výrobci navíc mírně korigovali své údaje (aby kompenzovali vliv rozdílných definic stupnic).\n\nPřibližný přepočet (může se lišit podle zdrojů o 1/3-2/3 EV):\n\nDvojnásobná citlivost snižuje potřebný expoziční čas na polovinu. Tedy při dvakrát větší citlivosti (filmu, snímače – CCD, CMOS) stačí pro stejnou úroveň expozice pouze polovina dopadajícího světla. Při zdvojnásobení citlivosti beze změny množství dopadajícího světla tedy můžeme:\n\nPři kreativním fotografování je také častá změna citlivosti na menší, kdy se prodlužuje čas potřebný k expozici (zvýraznění pohybu ve fotografované scéně) nebo je možné snížit clonové číslo (třeba až na hranici, která je dána světelností objektivu – popředí je více odděleno od pozadí snížením ostrosti pozadí fotografované scény).\n\nCitlivost filmu má v praxi vliv na kvalitu fotografie – způsobuje větší šum a zrno:\n\nNa rozdíl od zrna klasického filmu (který v některých případech může být použit záměrně) je šum v digitálním záznamu extrémně degradujícím faktorem. Kazí kvalitu fotografie, snižuje její ostrost, pohlcuje detaily a zakrývá (ničí) jinak ostré barevné přechody. Lze jej eliminovat pouze na úkor detailů fotografie (např. prokreslení vlasů, vzoru na látce, atd.). Eliminace šumu je čím dále více patrná především u digitálních fotoaparátů s malým čipem, který má velké rozlišení.\n\nVývoj čipů jde kupředu především v hustotě světlocitlivých buněk. S ohledem na výrobní náklady není často kladen důraz na snižování jejich vlastního elektrického šumu, který má na zkreslení výsledné informace o intenzitě dopadajícího světla největší vliv. Problém je řešen až odšumovacími algoritmy v procesoru fotoaparátu, který fotografii před uložením „vyčistí“. Zanikají tím detaily, snižuje se čitelnost kresby a v nejhorším případě je pak výsledek více podobný malbě než fotografii. Je to levné řešení se snadnou výrobou nových modelů fotoaparátů, ale řešení s velmi nízkým skutečným růstem technické kvality fotografie při rostoucím rozlišení.\n\n"}
{"id": "52773", "url": "https://cs.wikipedia.org/wiki?curid=52773", "title": "Historické kraje ve Finsku", "text": "Historické kraje ve Finsku\n\nFinské kraje (\"\") představovaly územně-správní celky, na které se Finsko dělilo téměř čtyři století. Tento systém fungoval mezi roky 1634 a 2009. 1. ledna 2010 byly kraje nahrazeny úřady aluehallintovirasto a elinkeino-, liikenne- ja ympäristökeskus.\nSystém administrativního dělení Finska do krajů byl zaveden v roce 1634 za švédské správy finského území. Vzniklo 5 krajů.\nPodepsáním Nystadské smlouvy mezi Švédskem a Ruskem byla ukončena Severní válka. K Rusku bylo připojeno území na jihozápadě okolo města Vyborg. Zmenšené kraje Käkisalmi a Vyborg a Savo byly sloučeny do nově vytvořeného kraje Savo a Kyminkartano.\n\nRusko a Švédsko svedly mezi roky 1741 - 1743 rusko-švédskou válku. Švédsko válku prohrálo a podepsáním smlouvy z Turku připadlo Rusku další území na jihovýchodě Finska.\n\nRoku 1775 proběhlo výrazné přeorganizování krajů. K Finsku byla připojena nová území na severu.\n\nV roce 1809 přešlo území dnešního Finska pod ruskou nadvládu jako tzv. Finské velkoknížectví. Roku 1812 byl k Finsku připojen kraj Vyborg, který byl do té doby součástí Ruska. Zároveň pokračovala územní expanze Finska severním směrem. Zásadnější územní změny byly provedeny v roce 1831.\n\nAž do 2. světové války byl zachovány kraje vzniklé v roce 1831. Jediné změny spočívaly v začlenění Alandského souostroví k Finsku (1918) jako samostatného kraje. Roku 1920 podepsáním smlouvy z Tartu Finsko získalo nové území Pečenga a ztratilo oblasti Repola a Porajärvi. V roce 1938 se z Oulského kraje vyčlenil nový kraj Laponsko.\n\nKonec 2. světové války znamenal pro Finsko výrazné územní ztráty ve prospěch Sovětského svazu. Sovětskému svazu připadla většina Vyborského kraje, dále pak Pečenga a území na pomezí Oulského kraje a Laponska při sovětských hranicích. Po těchto územních ztrátách se území Finska již ustálilo v takových hranicích, které známe v 21. století.\n\nRoku 1960 vznikly dva nové kraje (Střední Finsko a Severní Karélie).\n\nV roce 1997 byl počet krajů zredukován z 12 na 6.\n\nFinsko sestávalo ze šesti krajů (finsky \"lääni\", švédsky: \"län\"). Úřady krajů zastupovaly centrální výkonnou moc. Kraje fungovaly spíše jako čistě administrativní jednotky, protože jejich hranice už nerespektovaly jazykové a kulturní rozdíly. V roce 2010 byly kraje nahrazeny novým systém územně-administrativní správy.\n\nKaždý kraj byl veden hejtmanem (\"maaherra, landshövding\"), který je jmenován prezidentem po návrhu vlády. Hejtman byl hlava Krajského úřadu (\"lääninhallitus\", \"länsstyrelse\"), který zastupoval místní úřady na sedmi ministerstvech v následujících oblastech:\n\n\nÚřady spadající pod krajský úřad byly registrační úřad (\"maistraatti, magistrat\") a státní místní okrsky (\"kihlakunta, härad\" - okrsky pro policii, výběr daní a státní zastupitelství).\n\nPost hejtmana byl obecně známý jako místo pro vysloužilé politiky.\n\n"}
{"id": "52835", "url": "https://cs.wikipedia.org/wiki?curid=52835", "title": "BeBox", "text": "BeBox\n\nBeBox byl osobní počítač se dvěma procesory PowerPC 603, který krátce nabízela firma Be Incorporated pro provozování vlastního operačního systému BeOS.\n\nPočítač BeBox měl svou premiéru v říjnu 1995 (BeBox Dual603-66 MHz). V srpnu 1996 byly oba procesory PowerPC vylepšeny na 133 MHz (BeBox Dual603e-133 MHz). Výroba BeBoxu se zastavila na konci roku 1996, protože se mateřská firma rozhodla soustředit pouze na software a udělala úspěšný port svého systému BeOS na počítače PowerPC počítače Apple Macintosh. Celkově se prodalo asi 1000 počítačů BeBox Dual603-66 MHz a přibližně 800 počítačů BeBox Dual603e-133 MHz.\n\nBeBox s jedním procesorem PowerPC nebyl nikdy uveden na trh. Jeho základní deska nabízela dvě klasické sběrnice PCI/ISA (3 + 5), akceptovala levné PC karty a plně ovládala tradiční přenosové normy EIDE a Fast-SCSI 2. Celý BeBox, včetně režimu BusMastering a DMA, byl vyladěn pro náročné víceprocesorové prostředí. Paměť RAM, která byla tvořena normálními SIMM moduly, mohla mít velikost až 256 MB. Vzadu byly k dispozici dva porty pro joystick a čtyři vysokorychlostní sériové porty. Navíc byly k dispozici dva oddělené MIDI kanály a kvalitní 16bitový stereo systém. \n\nFirma Be Inc. sama prohlásila, že tyto počítače jsou určeny pro uživatele, kteří používají aplikace na zpracování digitálního audia i videa, špičkové aplikace pro zpracování obrazu, trojrozměrné aplikace (hry) a moderní komunikaci. \n"}
{"id": "52836", "url": "https://cs.wikipedia.org/wiki?curid=52836", "title": "Merton (londýnský obvod)", "text": "Merton (londýnský obvod)\n\nMěstská část Merton, oficiální název - \"London Borough of Merton\", je londýnský městský obvod nacházející se na jihozápadě města, který je součástí Vnějšího Londýna.\n\nMerton hraničí s Wandsworthem a Lambethem na severu, Croydonem na východě, Suttonem na jihu a Kingstonem a Richmondem na západě.\n\nMěstská část vznikla v roce 1965 a zahrnuje bývalé části Surrey - \"Municipal Borough of Mitcham\", \"Municipal Borough of Wimbledon\" a \"Merton a Morden Urban District\". Jméno je odvozeno z malé vesnice v centru obvodu.\n\n\n"}
{"id": "52837", "url": "https://cs.wikipedia.org/wiki?curid=52837", "title": "Newham (londýnský obvod)", "text": "Newham (londýnský obvod)\n\nMěstský obvod Newham (oficiální název \"London Borough of Newham\") je městský obvod na východě Londýna a je součástí Vnějšího Londýna.\n\nMěstská část vznikla v roce 1965 a zahrnuje bývalé části \"East Ham\" a \"West Ham\". Hranici mezi těmito obvody tvoří \"Green Street\". \"Metropolitan Borough of Woolwich\" spolu s malým územím východně od řeky \"Rodnig\" – původně součásti Barking a Dagenham - byly začleněny do Newhamu později.\n\nNewham hraničí s Barking a Dagenham na východě, Greenwichem řekou Temží na jihu, Tower Hamlets a Hackney řekou \"Lee\" na západě a Waltham Forestem a Redbridge na severu.\n\nNa rozdíl od většiny londýnským městských části je rada obvodu vedena přímo voleným starostou.\n\nÚdaje ze sčítání obyvatel ukazují na to, že Newham je nejvíce kulturně různorodá oblast Velké Británie. Obvod má druhý nejvyšší podíl muslimů mezi místními obvody Velké Británie.\n\nNewham je jedním z obvodů, kde se konaly Letní olympijské hry 2012 a část městské části spadá do rozvojové oblasti údolí řeky Temže – \"Thames Gateway\".\n\n\nV poslední době došlo v dopravě v Newhamu k podstatnému zlepšení vybudováním Docklands Light Railway (DLR) a stavbou trasy metra \"Jubilee Line\" s novými nebo obnovenými stanicemi \"Canning Town\", \"West Ham\" a \"Stratford\". V Newhamu se nachází letiště City Airport a ve stanici \"Stratford\" budou zastavovat vlaky spojení Eurotunel, které zrychlí vnitrostátní a mezinárodní železniční spojeni. Projekt \"Crossrail\" přinese zlepšení železničního spojení obvodu s okolím a vybudování několika dalších zastávek. Další rozšíření sítě DLR spojí City Airport, Newham a \"Woolwich\".\n\n\nWWW stránky Newham London Borough Council\n"}
{"id": "52838", "url": "https://cs.wikipedia.org/wiki?curid=52838", "title": "Redbridge (londýnský obvod)", "text": "Redbridge (londýnský obvod)\n\nMěstská část Redbridge, oficiální název - \"London Borough of Redbridge\", je městským obvodem na severovýchodě Londýna a je součástí Vnějšího Londýna.\n\nMěstská část vznikla v roce 1965 a zahrnuje bývalé části \"Municipal Borough of Ilford\" a \"Municipal Borough of Wanstead a Woodford\" a část \"Municipal Borough of Dagenham\" a část \"Chigwell Urban District\", které byly součástí Essexu.\n\nJméno pochází z mostu přes řeku \"Rodingg\", postaveného z červených cihel, na rozdíl od ostatních mostů v této oblasti, které jsou z bílého kamene.\n\n\nŽelezniční trasa společnosti \"Great Eastern Mainline\" ze stanice \"Liverpool Street station\" prochází obvod z východu na západ se stanicemi \"Ilford\", \"Seven Kings\" a \"Goodmayes\". Projekt \"Crossrail\" má zlepšit spojení obvodu s ostatními částmi Londýna.\n\nTrasa metra \"Central Line\" rovněž vede obvodem ze stanicemi \"Snaresbrook\", \"South Woodford\", \"Woodford\", \"Wanstead\" na části \"Epping\" a \"Redbridge\", \"Gants Hill\", \"Newbury Park\", \"Barkingside\", \"Fairlop\" a \"Hainault\" na části \"Hainault\".\n\nWWW stránky Redbridge London Borough Council\n"}
{"id": "52839", "url": "https://cs.wikipedia.org/wiki?curid=52839", "title": "Svátek Křtu Páně", "text": "Svátek Křtu Páně\n\nSvátek Křtu Páně připomíná křest Ježíše Krista v řece Jordán prorokem Janem Křtitelem. Tímto svátkem končí Vánoce a začíná liturgické mezidobí.\n\nPůvodně se svátek slavil 13. ledna, kteréžto datum zůstává závazné pro slavení tradiční liturgie. V roce 1970 jej Pavel VI. přesunul na neděli po slavnosti Zjevení Páně, tedy po 6. lednu. Svátek Svaté rodiny, který se v tento den slavil dříve, byl touž reformou přesunut na neděli v oktávu Narození Páně.\n\n"}
{"id": "52840", "url": "https://cs.wikipedia.org/wiki?curid=52840", "title": "Richmond (londýnský obvod)", "text": "Richmond (londýnský obvod)\n\nRichmond (oficiálně \"London Borough of Richmond upon Thames\") je městským obvodem na jihozápadě Londýna a je součástí Vnějšího Londýna.\n\nMěstská část vznikla v roce 1965 a zahrnuje bývalé části Middlesexu \"Municipal Borough of Twickenham\" a \"Municipal Borough of Richmond upon Thames\" a \"Municipal Borough of Barnes\" ze Surrey.\n\nMěstská je jediná Londýnu na oba březích Temže.\n\n\nObvod nemá souvislou městskou zástavbu a jsou zde rozsáhlá otevřená prostranství. Hlavními centry Richmondu jsou \"Hampton\" a \"Teddington\" na jihu, \"Twickenham\" (včetně \"St Margarets\" a \"Whitton\") v centrální oblasti západně od řeky Temže a koridor Richmond – \"Kew\" – \"Mortlake\" – \"Barnes\" v údolí Temže se sídlišti na obou březích řeky. Richmond je jedinou městskou částí s obvody na obou březích Temže.\n\nParky tvoří větší část obvodu a zahrnují například Richmond Park, Bushy Park, Královské botanické zahrady a \"Hampton Court Park\". V Richmondu je více než 100 parků a otevřených prostranství a 31 km říčních údolí.\n\nObvod je také sídlem Národní fyzikální laboratoře (National Physical Laboratory), paláce Hampton Court, Twickenhamského stadionu (Twickenham stadium) a přírodní rezervace WWT London Wetland Centre, které jsou zajímavé jak pro domácí, tak pro zahraniční turisty. \"York House\", historický dům v Twickenhamu, je Richmondská radnice.\n\nRichmond spojuje s centrem Londýna trať \"National Rail\" společnosti \"South West Trains\". Trasa metra \"District Line\" vede do Richmondu a Kew Gardens, obě sídla jsou také spojena železniční tratí \"London Overground\".\n\n\n\n"}
{"id": "52841", "url": "https://cs.wikipedia.org/wiki?curid=52841", "title": "Svátek Svaté rodiny", "text": "Svátek Svaté rodiny\n\nSvátek Svaté rodiny, tedy společenství Ježíše Krista, Panny Marie a sv. Josefa, v liturgickém kalendáři římskokatolické církve připadal před liturgickou reformou po druhém vatikánském koncilu na neděli v oktávu Zjevení Páně (mezi 7. a 13. lednem), kdy jej stále slaví tradiční katolíci. Pavel VI. jej při své reformě liturgického kalendáře přesunul na neděli v oktávu Narození Páně s výjimkou roku, kdy slavnost Narození Páně a Matky Boží Panny Marie (1. ledna) připadá na neděli, pak se slaví v pátek 30. prosince.\n\nSvátek Svaté rodiny je dnem, kdy manželé obnovují manželský slib.\n\n"}
{"id": "52843", "url": "https://cs.wikipedia.org/wiki?curid=52843", "title": "Southwark (londýnský obvod)", "text": "Southwark (londýnský obvod)\n\nMěstská část Southwark, oficiální název - \"London Borough of Southwark\", je městským obvodem na jihu Londýna a je součástí Vnitřního Londýna.\n\nSouthwark sousedí s City a Tower Hamlets na severu podél Temže, Lambethem na západě a Lewishamem na východě.\n\nMěstská část vznikla v roce 1965 a zahrnuje bývalé části \"Metropolitan Borough of Southwark\", \"Metropolitan Borough of Camberwell\" a \"Metropolitan Borough of Bermondsey\".\n\nJméno pochází z jména oblasti bezprostředně na jih od London Bridge, který byl osídlen již v době vlády Římanů, a poprvé se toto jméno objevilo v 9. století.\n\n\n\n\n\n\n\nWWW stránky Southwark London Borough Council\n"}
{"id": "52844", "url": "https://cs.wikipedia.org/wiki?curid=52844", "title": "Sutton (londýnský obvod)", "text": "Sutton (londýnský obvod)\n\nSutton, oficiálně London Borough of Sutton, je městský obvod na jihu Londýna, součást Vnějšího Londýna.\n\nSutton hraničí s Kingstonem na západě, Mertonem na severu a Croydonem na východě.\n\nMěstská část vznikla v roce 1965 a zahrnuje bývalé části \"Municipal Borough of Sutton\" a \"Cheam\" s částmi Surrey \"Municipal Borough of Beddington\" a \"Carshalton Urban District\".\n\n\nWWW stránky Sutton London Borough Council\n"}
{"id": "52845", "url": "https://cs.wikipedia.org/wiki?curid=52845", "title": "Tower Hamlets (londýnský obvod)", "text": "Tower Hamlets (londýnský obvod)\n\nMěstská část Tower Hamlets, oficiální název – \"London Borough of Tower Hamlets\", je městský obvod na východě Londýna severně od Temže a je součástí vnitřního Londýna.\n\nToto území bylo známo jako Tower Hamlets po celá staletí. Původně označovalo malé osady (\"hamlets\") na východ od City poblíž Toweru. Jméno bylo odvozeno od středověké povinnosti dané zákonem ze 16. století, který těmto malým osadám ukládal, aby poskytovaly muže jako strážce Toweru.\n\nMěstská část vznikla v roce 1965 a zahrnuje bývalé části \"Bethnal Green\", \"Poplar\" a \"Stepney\", které tvořily původní East End.\n\nNa rozdíl od ostatních částí se v Tower Hamlets nachází staré doky (Docklands), což je nejlépe renovovaná oblast Londýna, v níž leží \"West India Docks\" a Canary Wharf. V obvodu je velké množství vysokých budov, které patří v Londýně k nejvyšším. Je zde také velký zábavní komplex O, jehož součástí je O Arena.\n\nTower Hamlets byl jedním z pěti obvodů, kde se konaly Letní olympijské hry 2012. Část obvodu patří do plánu rozvoje údolí Temže (\"Thames Gateway\").\n\nObvod je s podílem 34,5 % oblastí s nejvyšším podílem muslimů ve Velké Británii.\n\n\n\n\nWWW stránky Tower Hamlets London Borough Council\n"}
{"id": "52846", "url": "https://cs.wikipedia.org/wiki?curid=52846", "title": "Waltham Forest (londýnský obvod)", "text": "Waltham Forest (londýnský obvod)\n\nMěstská část Waltham Forest, plným názvem \"London Borough of Waltham Forest\", je městským obvodem na severovýchodě Londýna a je součástí Vnějšího Londýna.\n\nMěstská část vznikla v roce 1965 a zahrnuje bývalé části Essexu \"Municipal Borough of Chingford\", \"Municipal Borough of Leyton\" a \"Municipal Borough of Walthamstow\".\n\nV obvodu je mnoho pozůstatků doby kamenné a také roztroušené stopy osídlení v době Římanů.\n\nObvod byl pojmenován po zalesněném území nyní známém jako \"Epping Forest\". Zákon \"Epping Forest Act\" z roku 1878 zajistil ochranu lesa a vymezil oblasti, kde je možno rozvíjet městskou zástavbu v jeho okolí – \"Chingford\", \"Walthamstow\" a \"Leyton\".\n\nHlavními centry obvodu jsou \"Chingford\" na severu, \"Walthamstow\" v centru (administrativní středisko obvodu) a \"Leyton\" a \"Leytonstone\" na jihu.\n\nWaltham Forest je jedním z pěti obvodů, kde se konaly Letní olympijské hry 2012.\n\n\n"}
{"id": "52847", "url": "https://cs.wikipedia.org/wiki?curid=52847", "title": "Wandsworth (londýnský obvod)", "text": "Wandsworth (londýnský obvod)\n\nMěstská část Wandsworth (oficiální název \"London Borough of Wandsworth\") je městským obvodem na jihozápadě Londýna a je součástí Vnitřního Londýna.\n\nWandsworth hraničí s City, Kensington a Chlesea a Hammersmith a Fulhamem na severu, Richmondem na západě, Kingstonem na jihu a Lambethem na východě.\n\nMěstská část vznikla v roce 1965 a zahrnuje bývalé části \"Metropolitan Borough of Battersea\", \"Metropolitan Borough of Wandsworth\" s výjimkou \"Claphamu\" a \"Streathamu\".\n\nWandsworh, podobně jako Westminster, má jedny z nejnižších místních daní ve Velké Británii.\n\n\n\n"}
{"id": "52848", "url": "https://cs.wikipedia.org/wiki?curid=52848", "title": "Kensington a Chelsea (londýnský obvod)", "text": "Kensington a Chelsea (londýnský obvod)\n\nMěstská část Kensington a Chelsea (oficiální název \"Royal Borough of Kensington and Chelsea\") je městský obvod na západě Londýna, součást Vnitřního Londýna.\n\nMěstská část vznikla v roce 1965 a zahrnuje bývalé části Kensington a Chelsea. Tato obytná oblast byla při sčítání obyvatel v roce 2001 označena jako obvod s největší hustotou obyvatel ve Velké Británii.\n\nKensington a Chelsea sousedí na východě s Westminsterem a je tedy v blízkosti centra Londýna. V obvodu je značný počet významných institucí například velká muzea, univerzity, velké obchodní domy (např. Harrods) a velvyslanectví. Je zde zároveň i mnoho exkluzivních obytných oblastí.\n\n\nPodle zprávy Národního statistického úřadu (Office for National Statistics) z roku 2004 činí předpokládaná délka života žen narozených v obvodu 84,8 let, což je nejvyšší hodnota v rámci Velké Británie. Předpokládaná délka života mužů zde narozených dosaje 79,8, což je třetí pořadí v rámci Velké Británie. Tyto údaje pro Kensington a Chelsea byly v období let 1991 až 1993 znatelně menší – 73,0 pro muže (301. pořadí) a 80,0 pro ženy (129. pořadí).\n\nBlahobyt tohoto obvodu je demonstrován faktem, že má nejvyšší podíl lidí s vysokými výdělky (nad 60 000 £) v Británii – 16,6 %. Má také nejvyšší počet obyvatel pracujících ve finančním sektoru a nejnižší počet obyvatel prodávajících v obchodech; má rovněž nejvyšší podíl vysokoškolsky vzdělaných obyvatel – 56 %.\n\nPro volby do Parlamentu je městská část rozdělena na dva obvody:\n\n\n\n"}
{"id": "52849", "url": "https://cs.wikipedia.org/wiki?curid=52849", "title": "Kingston (londýnský obvod)", "text": "Kingston (londýnský obvod)\n\nMěstská část Kingston, oficiální název Royal Borough of Kingston upon Thames, je městským obvodem na jihozápadě Londýna a je součástí Vnějšího Londýna. Je nejstarším královským obvodem (\"royal borough\") v Anglii a Walesu.\n\nMěstská část vznikla v roce 1965 a zahrnuje bývalé části \"Royal Borough of Kingston upon Thames\" a \"Malden and Coombe\" a \"Surbiton\" ze Surrey.\n\nHlavním město obvodu Kingston, rozkládající se na březích Temže na jihozápadě Londýna, má staletou, pokud ne tisíciletou, historii. Nejstarší známé pozůstatky osídlení jsou staré 300 000 let. V okolí města bylo nalezeno i mnoho stop osídlení Římany.\n\n\nKingston byl významný už ve středověku tím, že zde proběhla korunovace sedmi anglosaských králů.\n\nV Kingstonu je dosud připomínka těchto událostí – korunovační kámen, u kterého panovníci seděli, když byli korunováni. Mince z dob vlády každého krále z výše uvedeného seznamu je vložena v podstavci tohoto kamene, který nyní stojí poblíž místního úřadu – \"Guildhall\".\n\nSoučasný Kingston těží z toho, že je zde jedno z nejlepších nákupních středisek mimo centra Londýna, s různými typy pouličních obchodů a velkého množství soukromých butiků a malých krámků.\n\nNejznámějším obchodem v obvodu je \"Bentalls\", založený Frankem Bentallem v roce 1867 na \"Clarence Street\", kde (kompletně renovovaný) stojí dodnes.\n\nPoblíž Kingstonu mezi Kingstonem, Richmondem a Roehamptonem je \"Richmond Park\", jeden z nejstarších královských parků.\n\n"}
{"id": "52850", "url": "https://cs.wikipedia.org/wiki?curid=52850", "title": "Petrov", "text": "Petrov\n\nPetrov může být:\n\n\n\n\n\n"}
{"id": "52852", "url": "https://cs.wikipedia.org/wiki?curid=52852", "title": "Metropolitní město Bologna", "text": "Metropolitní město Bologna\n\nMetropolitní město Bologna (\"Città metropolitana di Bologna\") je italský správní celek druhé úrovně v regionu Emilie-Romagna. Vzniklo ze stejnojmenné provincie v roce 2015. Šest jeho obcí se nachází na území Romagne, ostatní na území Emilie. Sousedí na severu s provincií Ferrara, na východě s provincií Ravenna, na jihu s provinciemi Firenze, Prato a Pistoia a na západě s provincií Modena.\n\nVětšinu území metropolitního města tvoří kopce a nížiny.\n\nMezi nejdůležitější místní řeky patří Reno, Samoggia, Setta, Savena, Idice, Sillaro a Santerno.\n\n"}
{"id": "52854", "url": "https://cs.wikipedia.org/wiki?curid=52854", "title": "Seán Fortune", "text": "Seán Fortune\n\nSeán Fortune (1953 Gorey, hrabství Wexford – 13. března 1999 New Ross, hrabství Wexford) byl irský katolický kněz, který byl obviněn a souzen za pohlavní zneužívání chlapců.\n\nJiž v diecézním semináři se ukázalo, že zneužívá děti. Přesto byl vysvěcen.\n\nFortune zneužíval děti jako kněz ve vsi Poulfour v hrabství Wexford, v Belfastu a v Dundalku.\n\nV březnu 1999 spáchal sebevraždu v New Ross. V té době byl obviněn pohlavního zneužívání v šedesáti šesti případech, zneužil dvacet devět chlapců. Několik dní před sebevraždou byl propuštěn z vazby.\n\nV březnu 2002 vysílala stanice BBC dokumentární pořad „Žaloba proti papeži“ o podrobnostech případu a o nečinnosti diecéze ve Fernsu, což vedlo k odstoupení biskupa Brendana Comiskeyho. Biskup popisoval Seána Fortuna jako člověka, s nímž nebylo možno vyjít.\n\nZ vyšetřování vyplynulo, že dvě z obětí Seána Fortuna spáchaly sebevraždu.\n\n"}
{"id": "52855", "url": "https://cs.wikipedia.org/wiki?curid=52855", "title": "Volné sdružení obcí Trapani", "text": "Volné sdružení obcí Trapani\n\nVolné sdružení obcí Trapani (\"Libero consorzio comunale di Trapani\") je italský správní celek druhé úrovně v autonomní oblasti Sicílie. Vznikla ze stejnojmenné provincie 4. srpna 2015. Na západě, severu a jihu ho omývá Středozemním mořem. Sousedí na východě s metropolitním městem Palermo a volným sdružením obcí Agrigento.\n\nSoučástí volného sdružení obcí jsou i ostrovy Egadi a Pantelleria a jezera Lago Rubino a Lago di Madonna Buona.\n\nVe volném sdružení obcí se nachází architektonické památky, například Segesta či Erice.\n\n"}
{"id": "52857", "url": "https://cs.wikipedia.org/wiki?curid=52857", "title": "Metropolitní město Palermo", "text": "Metropolitní město Palermo\n\nMetropolitní město Palermo (\"Città metropolitana di Palermo\") je italský správní celek druhé úrovně v autonomní oblasti Sicílie. Vznikl ze stejnojmenné provincie 4. srpna 2015. Na severu ho omývá Tyrhenským mořem. Sousedí na západě s volným sdružením obcí Trapani, na jihu s volnými sdruženími obcí Agrigento a Caltanissetta a na východě s metropolitním městem Messina a volným sdružením obcí Enna. Součástí volného sdružení obcí je i obec a ostrov Ustica.\n\nZákladem znaku metropolitního města je černý orel. Součástí znaku je čtvrcený štít se znaky čtyř měst, která jsou centry správy čtyř okresů, jež se na základě královské vyhlášky z 9. srpna 1910 staly základem provincie Palermo jako vyššího správního celku. Jedná se o města Palermo, Corleone, Termini Imerese a Cefalú.\n\nNa území metropolitního města se nacházejí jezera Lago Frattina, Lago Poma, Lago di Piana degli Albanesi, Lago di Scanzano a Serbatoio Fanaco.\n\n\n"}
{"id": "52859", "url": "https://cs.wikipedia.org/wiki?curid=52859", "title": "Intermetalická fáze", "text": "Intermetalická fáze\n\nIntermetalická fáze je homogenní substance sestávající ze dvou nebo více kovů. Na rozdíl od intermetalické sloučeniny nemá intermetalická fáze pevně daný stechiometrický poměr komponent. Jako fázová tolerance jsou označovány poměry mezi jednotlivými komponenty intermetalické fáze, ve kterých se obsah jednotlivých kovů pohybuje. Například se vyskytuje ε-AgCd s obsahem kadmia 70–82 %.\n\nStruktura a typ atomové mřížky intermetalické fáze se často značně odlišuje od původní struktury zúčastněných kovů. Důvodem je existence různých chemických vazeb (kovová, iontová, kovalentní, atd.) v intermetalické fáze. Tyto látky mají zpravidla technicky zajímavé vlastnosti jako pevnost, magnetické vlastnosti, stabilitu za vysokých teplot, supravodivost, atd. Na druhé straně jsou většinou těžko opracovatelné a křehké. Je možno je zařadit mezi kovové slitiny a keramické materiály.\n\nIntermetalické fáze jsou vyráběny jednak technologií práškové metalurgie nebo konvenčním tavícím procesem. Jejich výroba a zpracování jsou však značně obtížné.\n\n"}
{"id": "52860", "url": "https://cs.wikipedia.org/wiki?curid=52860", "title": "Volné sdružení obcí Caltanissetta", "text": "Volné sdružení obcí Caltanissetta\n\nVolné sdružení obcí Caltanissetta (\"Libero consorzio comunale di Caltanissetta\") je italský správní celek druhé úrovně v autonomní oblasti Sicílie. Vznikla ze stejnojmenné provincie 4. srpna 2015. Na jihu ho omývá Středozemní moře. Sousedí na západě s volným sdružením obcí Agrigento, na severu s metropolitním městem Palermo a volným sdružením obcí Enna a na východě s metropolitním městem Catania a volným sdružením obcí Ragusa.\n\nUvnitř území se nacházejí enklávy metropolitního města Palermo a volného sdružení obcí Enna\n"}
{"id": "52862", "url": "https://cs.wikipedia.org/wiki?curid=52862", "title": "Volné sdružení obcí Enna", "text": "Volné sdružení obcí Enna\n\nVolné sdružení obcí Enna (\"Libero consorzio comunale di Enna\") je italský správní celek druhé úrovně v autonomní oblasti Sicílie. Vznikla ze stejnojmenné provincie 4. srpna 2015. Sousedí na severu s Metropolitním městem Messina, na západě s Metropolitním městem Palermo, na jihozápadě s volným sdružením obcí Caltanissetta a na východě a na jihu s Metropolitním městem Catania.\n"}
{"id": "52864", "url": "https://cs.wikipedia.org/wiki?curid=52864", "title": "Metropolitní město Messina", "text": "Metropolitní město Messina\n\nMetropolitní město Messina (\"Città metropolitana di Messina\") je italský správní celek druhé úrovně v autonomní oblasti Sicílie. Vznikl ze stejnojmenné provincie 4. srpna 2015. Na severu její břehy omývá Tyrhénské moře, na východě Messinská úžina a na jihovýchodě Iónské moře. Sousedí na západě s metropolitním městem Palermo a na jihu s volným sdružením obcí Enna a s metropolitním městem Catania.\n\nSoučástí metropolitního města jsou i Liparské ostrovy.\n\nÚzemí metropolitního města je převážně hornaté kromě oblastí kolem vodních toků. Největší nížiny jsou mezi Milazzem a Barcellona Pozzo di Gotto. Čtvrtina až třetina populace žije v konurbaci města Messina a okolních obcí.\n\nPohoří Monti Peloritani (až 1300 m n. m.) a Monti Nebrodi (až 1900 m n. m.) jsou přirozeným pokračováním Apenin na Sicílii.\n\n"}
{"id": "52866", "url": "https://cs.wikipedia.org/wiki?curid=52866", "title": "Metropolitní město Katánie", "text": "Metropolitní město Katánie\n\nMetropolitní město Katánie (\"Città metropolitana di Catania\") je italský správní celek druhé úrovně v autonomní oblasti Sicílie. Vznikl ze stejnojmenné provincie 4. srpna 2015. Na východě jeho břehy omývá Iónské moře. Sousedí na severu s metropolitním městem Messina, na západě s volnými sdruženími obcí Enna a Caltanissetta a na jihu s volnými sdruženími obcí Ragusa a Siracusa.\n\nNa území metropolitního města se v Parco Regionale Etna nachází největší evropská sopka Etna (3 340 m n. m.).\n"}
{"id": "52868", "url": "https://cs.wikipedia.org/wiki?curid=52868", "title": "Volné sdružení obcí Ragusa", "text": "Volné sdružení obcí Ragusa\n\nVolné sdružení obcí Ragusa (\"Libero consorzio comunale di ragusa\") je italský správní celek druhé úrovně v autonomní oblasti Sicílie. Vznikla ze stejnojmenné provincie 4. srpna 2015. Na jihu její břehy omývá Středozemní moře. Sousedí na severu s metropolitním městem Catania, na severozápadě s volným sdružením obcí Caltanissetta a na východě s volným sdružením obcí Siracusa.\n"}
{"id": "52871", "url": "https://cs.wikipedia.org/wiki?curid=52871", "title": "Volné sdružení obcí Siracusa", "text": "Volné sdružení obcí Siracusa\n\nVolné sdružení obcí Siracusa (\"Libero consorzio comunale di Siracusa\") je italský správní celek druhé úrovně v autonomní oblasti Sicílie. Vznikla ze stejnojmenné provincie 4. srpna 2015. Na jihu a východě její břehy omývá Jónské moře. Sousedí na severu a severozápadě s metropolitním městem Catania a na západě s volným sdružením obcí Ragusa.\n"}
{"id": "52873", "url": "https://cs.wikipedia.org/wiki?curid=52873", "title": "The Cure", "text": "The Cure\n\nThe Cure je anglická alternativní rocková hudební skupina založená v roce 1976 zpěvákem a kytaristou Robertem Smithem v Crawley, Západním Sussexu. Během své existence zaznamenala kapela mnoho změn v sestavě a její současný frontman Smith je jejím jediným stálým členem. Svou hudební kariéru začali The Cure s deskou \"Three Imaginary Boys\", která společně s prvními singly začlenila kapelu mezi post-punková hnutí, generaci nové vlny, která vedla k vybuzení punk rockové revoluce ve Spojeném království. V osmdesátých letech zařadila skupinu její ponurá až trýznivá hudba do oblasti gothic rocku.\n\nPo vydání alba \"Pornography\" v roce 1982 nebyla budoucnost kapely jistá. Robert Smith chtěl skupinu vymanit z reputace kapely hrající velmi ponurou muziku. Počínaje singlem „Let's Go to Bed“, vydaným ve stejném roce, začal Smith do hudby i textu písní přidávat mnohem více popového vlivu (včetně specifického vzezření při koncertech). Díky tomu popularita kapely během 80. let rostla, ve Spojených státech dosáhly tři singly „Just Like Heaven“, „Lovesong“ a „Friday I'm in Love“ na umístění v žebříčku Billboard Hot 100. Bývá označována za jednu z nejvlivnějších kapel 80. let, na začátku let devadesátých se z nich stala jedna z nejoblíbenějších alternativně rockových kapel. Jejich hudba je charakteristická zejména svým melancholickým nábojem. Mezi dosud nejúspěšnější alba patří již zmíněné \"Pornography\" (1982), \"The Head On The Door\" (1985), \"Disintegration\" (1989) a \"Wish\" (1992). Třinácté studiové album \"\" vyšlo v říjnu 2008.\n\nSkupinu, která se nejdříve jmenovala Easy Cure založil v roce 1976, tehdy sedmnáctiletý, Robert Smith spolu se svými spolužáky ze střední školy Michaelem Dempsey (basová kytara), Lolem Tolhurstem (bicí), zpěvákem Peterem O´Toolem a kytaristou Porlem Thompsonem. Zpočátku psali písně a nahrávali dema, na jaře 1977 vyhráli v Londýně spolu s dalšími sedmi kapelami soutěž talentů, což pro ně znamenalo tisíc liber a možnost nahrát desku u německé společnosti Hansa. Začátkem roku 77´ odchází z kapely zpěvák Peter O´Toole, za mikrofonem ho nahrazuje Robert Smith. Easy Cure navrhují, aby první písní na novém albu byla \"Killing an Arab\" o čemž Hanza nechce ani slyšet. Robert Smith marně vysvětluje, že song nemá žádný rasistický obsah, nýbrž se jedná o text inspirovaný románem \"Cizinec\" od Alberta Camuse. Hanza není spokojená ani s ostatními nahrávkami Easy Cure a koncem března 1978 s nimi vypovídá smlouvu.\n\nZásadní změny se dějí v dubnu 78´- kytarista Porl je vyhozen (Smithovi se prý zdálo, že hraje špatně) a kapela si zkracuje jméno na současné “The Cure”. Dále pracují na nových písních v domácím Crawley a svoje nahrávky (mezi nimi i píseň “Boys Don´t Cry”) se snaží dostat do rádií. Nedlouho nato si skupiny všimne Chris Parry, který se věnuje vyhledávání talentů ve vydavatelské společnosti Polydor. Skupině nabídne smlouvu s jeho nově založeným vydavatelstvím Fiction a také se chce stát manažerem skupiny. Členové kapely nabídku nadšeně přijímají a v prosinci vychází první singl \"Killing an Arab\". Dva tisíce kopií je brzy prodáno a skupiny si začínají všímat hudební časopisy a rádia.\n\nV roce 1979 vychází úspěšná debutová deska Three Imaginary Boys, její příznivý ohlas zajistí The Cure koncertování po celé Británii. Na konci roku opouští kapelu Michael Dempsey, střídají ho Simon Gallup (basová kytara) a Matthieu Hartley (klávesy). Skupina pak pokračuje na turné jako první část skupiny Siouxsie and the Banshees, se kterou bude Robert Smith hrát i na kytaru\n\n\n\n\n\n\n\n"}
{"id": "52878", "url": "https://cs.wikipedia.org/wiki?curid=52878", "title": "Provincie Vercelli", "text": "Provincie Vercelli\n\nVercelli (\"Provincia di Vercelli\") je provincie v oblasti Piemont. Na severu sousedí se Švýcarskem a provincií Verbano-Cussio-Ossola, na východě s provinciemi Novara a Pavia, na jihu s provincií Alessandria a na západě s provinciemi Torino a Biella a s Valle d'Aosta.\n\nKolem Vercelli jsou rozlehlé úrodné nížiny (rýže), omývané řekami a potoky. Jedna z nich, Sesia, protékající stejnojmenným údolím, pramení až na ledovci hory Monte Rosa, která se na území také nachází.\n\n"}
{"id": "52882", "url": "https://cs.wikipedia.org/wiki?curid=52882", "title": "Atari Falcon", "text": "Atari Falcon\n\nAtari Falcon byl posledním počítačovým produktem firmy Atari, který je rovněž známý pod přesnějším označením \"Atari Falcon030 Computer System\". Počítač byl založený na tehdy hodně výkonném hlavním procesoru Motorola 68030 a kvalitním DSP procesoru Motorola 56001, což byla relativně běžná kombinace u skutečně vyspělých multimediálních počítačů typu NeXTstation, SGI Indigo a Macintosh.\n\nAtari Falcon byl oficiálně představen 23. srpna 1991 v Německu, ale na trh se reálně dostal až za sedm měsíců. Jeho hlavní smůlou bylo, že se mateřská firma během roku 1993 rozhodla reorganizovat a plně specializovat na vypuštění a podporu revoluční 64-bitové konzole Atari Jaguar.\nAtari Falcon030 však měl tolik silných schopností při práci se zvukem a videem, že byl ve svém zlatém období (1992–1993) zcela nedostižným multimediálním strojem.\n\n\n\n"}
{"id": "52883", "url": "https://cs.wikipedia.org/wiki?curid=52883", "title": "Go-Suzaku", "text": "Go-Suzaku\n\nGo-Suzaku byl v pořadí 69. japonským císařem, panoval v letech 1036-1045. Narodil se 14. prosince 1009, zemřel 7. února 1045. jeho osobní jméno bylo Atsunaga/Atsuyoshi.\n\nGo-Suzaku byl synem císaře Go-Ichijoa Fujiwary no Shoshi (nebo Akiko), dcery Fujiwary no Michinaga. Dva císařovi synové se později stali japonskými císaři. Vládli pod jmény Go-Reizei a Go-Sanjo.\n"}
{"id": "52884", "url": "https://cs.wikipedia.org/wiki?curid=52884", "title": "Provincie Verbano-Cusio-Ossola", "text": "Provincie Verbano-Cusio-Ossola\n\nVerbano-Cusio-Ossola (\"Provincia del Verbano-Cusio-Ossola\") je provincie v oblasti Piemont. Sousedí na severu, západě a východě se Švýcarskem, na východě s provincií Varese a na jihu s provinciemi Novara a Vercelli.\n\nProvincie vznikla v roce 1992 odtržením od provincie Novara. Hlavním městem provincie je Verbania, přestou jsou některé úřady i ve městech Baveno, Crevoladossola, Domodossola a Gravellona Toce.\n"}
{"id": "52886", "url": "https://cs.wikipedia.org/wiki?curid=52886", "title": "Web 2.0", "text": "Web 2.0\n\nWeb 2.0 je termín pro ustálené označení etapy vývoje webu, v níž byl pevný obsah webových stránek nahrazen prostorem pro sdílení a společnou tvorbu obsahu. Tento pojem se nevztahuje k žádným technickým specifikacím, ale ke změnám ve způsobu, jakým jsou webové stránky navrženy a používány.\n\nTim O’Reilly definoval Web 2.0 jako revoluci podnikání v počítačovém průmyslu způsobenou přesunem k chápání webu jako platformy a pokus porozumět pravidlům, které na této platformě povedou k úspěchu. Jako klíčové pravidlo uvedl tvoření aplikací, které využívají síťový efekt a budou se zlepšovat s přibývajícím počtem uživatelů, což Tim O’Reilly jinde označil jako využívání kolektivní inteligence. Dalším z možných způsobů, jak termín Web 2.0 definovat, nebo jak popsat, co projekty Web 2.0 splňují, je tag cloud (na obrázku vpravo), tedy množina klíčových a mezi sebou vzájemně provázaných slov.\nTermín Web 2.0 poprvé použila Darcy DiNucci v roce 1999 ve svém článku \"Fragmented future\":\n\n\"Web, jak ho známe teď, který se jako statický text načte do okna prohlížeče, je jen zárodek webu, který přijde. První záblesky Webu 2.0 se již začínají objevovat a my sledujeme, jak se toto embryo začíná vyvíjet. Web bude chápán ne jako obrazovky plné textu a grafiky, ale jako prostředí, jako éter, jehož prostřednictvím dochází k interaktivitě. Objeví se na obrazovce počítače, na televizním přijímači, na palubní desce, na mobilním telefonu, na herní konzoli, a možná, že i na vaší mikrovlnné troubě.\"\n\nO rozšíření povědomí o tomto termínu se zasloužila “Web 2.0 Conference\", první konference zabývající se tématem Webu 2.0, pořádaná O’Reilly Media a MediaLive 5. října 2004 v San Franciscu. Zde John Battelle a Tim O’Reilly definovali pojem “Web jako platforma“, kde softwarové aplikace jsou postaveny na webu, nikoli na ploše. Předložili zde také myšlenku, že činnost uživatelů generující obsah (například ve formě textů, obrázků, videí, nebo nápadů) může být využita pro vytváření různých hodnot a uvedli, že unikátní na Webu 2.0 je například to, že váš byznys pro vás mohou budovat sami zákazníci.\n\n\nTabulka charakterizující a srovnávající Web 1.0 a Web 2.0, kterou v roce 2005 zformulovali Tim O’Reilly a Dale Dougherty na společném brainstormingu konference o Webu 2.0 v San Franciscu.\n\n\nTo, že dnešní aplikace Webu 2.0 jsou volně přístupné a dynamicky vytvářené, způsobuje bezpečnostní riziko - uživatel může nahrát obsah, který bude obsahovat malware, za účelem provedení nějaké škodlivé operace. To může být kupříkladu nahrání (neplaceného) antiviru na webovou stránku (často sociální sítě – např. Facebook), který poté namísto ochrany proti virům nějaký vir načte, nebo třeba nahrání škodlivého kódu obsahujícího keylogger, což je software, který zaznamenává stisknuté klávesy oběti (včetně informací o kreditních kartách, heslech, atd.) a posílá je zpátky útočníkovi.\n\nNíže jsou popsány některé ze slabin Webu 2.0 \n\n\n\n\n"}
{"id": "52888", "url": "https://cs.wikipedia.org/wiki?curid=52888", "title": "Go-Reizei", "text": "Go-Reizei\n\nGo-Reizei byl v pořadí 70. japonským císařem, vládl v letech 1045-1068. Narodil se 28. srpna 1025, zemřel 22. května 1068. Jeho vlastní jméno bylo Chikahito.\n\nGo-Reizei byl nejstarším synem císaře Go-Suzaka a Fujiwary no Kishi. Císař Go-Reizei neměl v době své smrti žádné žijící dítě. Proto se po jeho smrti stal císařem jeho nevlastní bratr Takahito.\n\nVláda císaře Go-Reizeie se rozděluje do několika období:\n\n"}
{"id": "52890", "url": "https://cs.wikipedia.org/wiki?curid=52890", "title": "Provincie Varese", "text": "Provincie Varese\n\nVarese (\"Provincia di Varese\") je provincie v oblasti Lombardie. Sousedí na severu a východě se Švýcarskem, na východě s provincií Como, na jihu s provincií Milano a na západě s piemontskými provinciemi Novara a Verbano-Cusio-Ossola.\n\n"}
{"id": "52892", "url": "https://cs.wikipedia.org/wiki?curid=52892", "title": "Kočka pouštní", "text": "Kočka pouštní\n\nKočka pouštní nebo také kočka písečná (\"Felis margarita\") je jedna z nejmenších divokých kočkovitých šelem, obývá pouštní oblasti severní Afriky a Blízkého východu.\n\n\nKočka pouštní se od kočky domácí kromě velikosti odlišuje nápadně širokou hlavou a velkými ušními boltci. Má kulaté tělo a krátké končetiny. Srst je měkká, hustá, jednotvárně pískově nebo šedě zbarvená. Na končetinách a ocasu může být naznačené mourování, záleží na poddruhu. Špička ocasu je černá. Mezi prstními polštářky jí vyrůstá hustá, hrubá, černá srst, která zabraňuje tomu, aby se kočka bořila do písku.\n\nKočka písečná se vyskytuje v aridních oblastech severní Afriky a Blízkého východu, v Alžírsku, Egyptě, Libyi, Maroku, prakticky na celém Arabském poloostrově, v Izraeli, Jordánsku, Íránu, Iráku, její areál zasahuje přes Afghánistán až do Pákistánu.\nV Africe se vyskytuje i v Čadu a Nigeru. Její populace je ale rozdělena do pěti oddělených míst výskytu, dvě jsou v Africe, jedna je na Arabském poloostrově, jedna má centrum v Pákistánu a poslední je v okolí Kaspického moře.\n\nJestli byl někdy areál kočky písečné jednotný, není jisté. Nicméně, vzhledem k obtížnosti najít kočku písečnou v jejím přirozeném prostředí, je možné, že kočky žijí i na mnoha místech, kde jejich výskyt není potvrzen.\n\nKočka písečná žije v písečných nebo kamenitých pouštích, vyhýbá se oblastem s utuženou půdou. Žije také v pouštních horských oblastech.\n\nKromě doby páření žijí samotářsky. Není zcela jasné, jakým způsobem v přírodě naleznou partnera k páření, neboť žijí roztroušeně, jejich teritorium může mít rozlohu až 16 km². V době páření vydávají štěkavé zvuky, ty zřejmě slouží k přilákání opačného pohlaví.\n\nV zajetí se páří i vícekrát ročně. Saharské populace se páří od ledna do dubna, v Turkmenistánu se kočky páří v dubnu, v Pákistánu od září do října. Březost trvá 59-67 dní, pak se rodí 1-8 koťat, průměrně 3-4. Koťata sexuálně dospívají v 9-14 měsících věku. Mladí jedinci mají velkou úmrtnost, až 41%. V zajetí se kočka písečná dožívá až 13 let.\n\nKočka písečná je aktivní v noci. Přes den se skrývá ve vyhrabaných doupatech. Jedna kočka může mít i více takových nor. Vzácně je pozorována, jak přes den leží na zádech před doupětem. Má výborně vyvinutý čich a zejména sluch, který používá při lovu. Dokáže slyšet svou kořist pod vrstvou písku, následně ji vyhrabe. Její hlavní kořistí je pískomil, loví také hmyz, ještěrky a ptáky, někdy i drůbež. Dokáže ulovit také jedovaté hady, které nejprve je omráčí úderem tlapky. V podstatě je to oportunista, který nevynechá žádnou příležitost jak se v poušti nasytit. Kořist je pro ní také hlavním zdrojem vody.\n\nKočka písečná není moc dobrý běžec nebo skokan, ale výborně hrabe. Její drápy nejsou tak ostré jako u jiných koček, protože v poušti není příliš příležitostí si je nabrousit.\n\nJejími přirozenými nepřáteli jsou šakali, draví ptáci, sovy a jedovatí hadi.\n\nKočka písečná se velmi špatně pozoruje v přírodě. Téměř nezanechává stopy v písku, zbarvení srsti ji činí neviditelnou. Je o ní známo, že při oslnění baterkou zavírá oči, takže nejsou vidět ani odlesky jejích očí.\n\nJako jedna z mála kočkovitých šelem není ohrožována úbytkem svého přirozeného prostředí. Místní obyvatelstvo ji nezabíjí, navzdory tomu, že někdy loví i domácí ptáky. Kočka pouštní totiž údajně dělala společnost proroku Mohamedovi, a to ji chrání. Je ale ohrožována lovem za účelem prodeje do soukromých zoo. Důsledek válek v oblasti jejího výskytu na populaci písečných koček je neznámý. IUCN odhaduje její početní stavy na 5000 dospělých jedinců. Jak již bylo zmíněno, zjišťování stavu populací je velmi obtížné, ne-li nemožné.\n\nKočka písečná je zapsána v příloze CITES 2.\n\nV Česku je chována např. v ZOO Brno.\n\n"}
{"id": "52894", "url": "https://cs.wikipedia.org/wiki?curid=52894", "title": "Provincie Como", "text": "Provincie Como\n\nComo (\"Provincia di Como\") je provincie v oblasti Lombardie. Sousedí na severu a západě se Švýcarskem, na východě s provinciemi Sondrio a Lecco, na jihu s provincií Milano a na západě s provincií Varese. Na břehu Luganského jezera na švýcarském území je enkláva provincie Como Campione d'Italia.\n\nÚzemí provincie je fyzickogeografického hlediska různorodé, od horských oblastí (nejvyšší hora Cardinello, 2 521 m n. m.) přes jezera (největší Lario) až k nížninám.\n"}
{"id": "52899", "url": "https://cs.wikipedia.org/wiki?curid=52899", "title": "Aldózy", "text": "Aldózy\n\nAldózy (nebo aldosy) jsou monosacharidy se sumárním vzorcem CHO, obsahující v acyklické (necyklické) formě aldehydovou skupinu, resp. v cyklické formě hemiacetalovou (poloacetálovou) skupinu. Po chemické stránce se tedy jedná o polyhydroxyaldehydy se strukturou\n\nUhlíky, které jsou ve shora uvedeném vzorci uzavřeny v závorce, se nazývají \"chirální centra\", neboť představují prvek asymetrie, který je odpovědný za optickou aktivitu monosacharidů. Na každém z těchto center může konfigurace hydroxyskupiny nabývat dvou možných prostorovým uspořádání; proto celkový počet prostorových izomerů u molekul s \"n\" chirálními centry se rovná 2.\n\nPodle celkového počtu uhlíků se aldózy dělí na:\nNázvy těchto skupin jsou složeny z úvodní předpony \"aldo\", vyjadřujícího přítomnost aldehydové skupiny v lineární formě molekuly, kmene odvozeného od řecké číslovky vyjadřujícího celkový počet uhlíkových atomů v molekule (\"tri\" až \"hept\") a koncovky \"óza\".\n\nLineární formy aldóz se obvykle zobrazují za použití tzv. Fischerovy projekce. Pro potřeby chemické nomenklatury jsou uhlíkové atomy v molekule aldóz očíslovány lokačními (\"pořadovými\") čísly tak, aby číslo 1 bylo přiřazeno uhlíku aldehydové skupiny, např.\n\nZatímco nejvýznamnější aldózou je bezesporu aldohexóza s názvem D-glukóza, nejjednodušší je aldotrióza, zvaná glyceraldehyd, existující ve dvou stereoizomerech, které jsou vzájemně svými zrcadlovými obrazy, čili enantiomery\n\nSymboly D a L, použité u glyceraldehydu, souvisejí s konfigurací na chirálním uhlíku s nejvyšším lokačním číslem. To platí i u aldóz s větším počtem uhlíků v řetězci. Jestliže chirální centrum nejvzdálenější od aldehydové skupiny má stejnou konfiguraci jako D-glyceraldehyd, pak příslušná aldóza má opět označení D. Stejný název, ale označení L, pak má její enantiomer (\"zrcadlový obraz\").\n\nMolekuly aldóz (s výjimkou aldotrióz a aldotetróz) se však jak v pevném skupenství (\"v krystalické formě\"), tak v roztoku převážně nacházejí v cyklické formě, která vzniká adicí (\"připojením\") hydroxylové skupiny nacházející se na uhlíku č. 4 nebo 5 k aldehydové skupině za vzniku hemiacetálu, přičemž současně vzniká buď pětičlenný nebo šestičlenný kyslíkatý heterocyklus.\n\nVarianty s pětičlenným tetrahydrofuranovým cyklem se nazývají \"furanózy\", se šestičlenným tetrahydropyranovým cyklem se nazývají \"pyranózy\" a v názvech příslušných forem cukrů pak tyto výrazy nahrazují koncovku „óza“. Při cyklizaci (\"uzavírání cyklu\") vznikající hemiacetálová skupina může zaujmout jednu ze dvou možných prostorových orientací; vytváří se tak v molekule další chirální centrum. Tyto dvě formy nazýváme \"anomery\". Podle relativní orientace tohoto hydroxylu je rozlišujeme připojením symbolu α- nebo β- před název sloučeniny. Např. nejznámější aldohexóza - D-glukóza - může teoreticky existovat ve čtyřech cyklických formách.\n\nV roztoku může jeden anomer přecházet ve druhý procesem, který se nazývá \"mutarotace\". (Ve skutečnosti však glukóza neexistuje ve formě furanos; furanózy vznikají především z ketohexos, např. u D-fruktózy. Zde je glukóza použita jen jako teoretický příklad).\n\nCyklické formy aldóz se obvykle zobrazují v Haworthově (viz vzorce glukóz uvedené výše) nebo v Tollensově projekci.\n\nProtože aldehydová skupina v jejich molekule se může snadno oxidovat na karboxylovou skupinu, mají redukční účinky. Proto bývají označovány za třídu \"redukujících monosacharidů\". Již slabými oxidačními činidly, jako jsou např. soli jednomocného stříbra či dvojmocné mědi nebo brom se oxidují na \"kyseliny aldonové\", např.\n\nŠetrnou oxidací primární alkoholické skupiny na posledním uhlíku s nejvyšším lokačním číslem a při současném zachování aldehydové skupiny v nezměněném stavu vznikají kyseliny alduronové\n\nPůsobením silnějších oxidačních činidel, např. kyseliny dusičné se kromě aldehydové skupiny oxiduje i primární alkoholická skupina na opačném konci uhlíkového řetězce. Vznikají tak dikarboxylové kyseliny, v tomto případě nazývané \"kyseliny aldarové\", např.\n\nNaopak redukcí aldóz např. jejich hydrogenací působením vodíku za přítomnosti katalyzátorů se jejich aldehydová skupina mění na primární alkoholickou skupinu, přičemž vznikají \"cukerné alkoholy\", nazývané \"alditoly\", např.\n\nJiné chemické reakce jsou společné s ketózami a jsou uvedeny v hesle o monosacharidech.\n"}
{"id": "52901", "url": "https://cs.wikipedia.org/wiki?curid=52901", "title": "Provincie Sondrio", "text": "Provincie Sondrio\n\nSondrio (\"Provincia di Sondrio\") je provincie v oblasti Lombardie. Sousedí na severu a západě se Švýcarskem, na západě s provinciemi Como a Lecco, na jihu s provincií Bergamo a na východě s provinciemi Brescia, Bolzano a Trento.\n\nV letech 1486 - 1797 tvořilo území dnešní provincie nejjižnější část švýcarského Graubündenu, v jehož rámci se členilo na hrabství Chiavennu, Veltlin a Bormio.\n"}
{"id": "52904", "url": "https://cs.wikipedia.org/wiki?curid=52904", "title": "Provincie Lecco", "text": "Provincie Lecco\n\nLecco (\"Provincia di Lecco\") je provincie v italské oblasti Lombardie. Sousedí na východě s provinciemi Sondrio a Bergamo, na jihu s provincií Milano a na západě a severu s provincií Como.\n\nProvincie vznikla v roce 1992 odtržením obcí od provincií Como a Bergamo.\n"}
{"id": "52906", "url": "https://cs.wikipedia.org/wiki?curid=52906", "title": "Zadarská župa", "text": "Zadarská župa\n\nZadarská župa (chorvatsky Zadarska županija) je jedna z žup v Chorvatsku. Leží na jihu země. Historicky náleželo její území ke dvěma celkům: území města Gračac náleželo k vlastnímu Chorvatsku, zatímco ostatní obce leží již v Dalmácii.\nZadarská župa je přímořské území, na východě hraničí s Bosnou a Hercegovinou, na jihu se Šibenicko-kninskou župou a na severu s Licko-senjskou župou. Její území je většinou hornaté, patří k němu četné ostrovy (Dugi Otok, z části i Pag). Velký význam zde má turistika; a to jak ve vnitrozemí, kde se nachází mnoho národních parků (Velebit, Telaščica, Paklenica a samozřejmě i známá Plitvická jezera). Obyvatelé jsou Chorvati, přesto hlavně díky nadvládě Itálie nad Zadarem na začátku 20. století zde malá část obyvatel stále mluví ještě italsky. Do občanské války v Jugoslávii žili ve vnitrozemí ve větším počtu také i Srbové, velká část z nich ale odešla. Z dopravního hlediska jsou zde velmi významné tahy, spojující Záhřeb se Splitem (dálnice a železnice). Hlavní město Zadar se nachází mimo tyto komunikace, má ale dobrý přístup k lodní dopravě.\n\n\n"}
{"id": "52909", "url": "https://cs.wikipedia.org/wiki?curid=52909", "title": "Metropolitní město Milán", "text": "Metropolitní město Milán\n\nMetropolitní město Milán (\"Città metropolitana di Milano\") je italský správní celek druhé úrovně v regionu Lombardie. Sousedí na severu s provinciemi Varese, Como a Monza e Brianza, na východě s provinciemi Bergamo, Cremona a Lodi, na jihu s provincií Pavia a na západě s piemontskou provincií Novara.\n\nV roce 1992 odtržením z provincie Milano vznikla provincie Lodi a v roce 2004 provincie Monza a Brianza.\n"}
{"id": "52912", "url": "https://cs.wikipedia.org/wiki?curid=52912", "title": "Neviditelná univerzita", "text": "Neviditelná univerzita\n\nNeviditelná univerzita je ve fiktivním světě Zeměplochy magická škola ve městě Ankh-Morporku (v části Ankh). Její vedení je tvořeno z valné části bláznivými nebo pošetilými starými mágy. Neviditelná univerzita se považuje za největší a nejlepší, protože je jedinou svého druhu na Zeměploše - v knize Poslední kontinent ovšem zjistíme, že existuje alespoň jedna další (Gumagongská univerzita). Studenti se zde učí, jak používat a hlavně nepoužívat magii, protože správný mág ví, že je zrádná a že každá akce má svou reakci.\n\n\n"}
{"id": "52915", "url": "https://cs.wikipedia.org/wiki?curid=52915", "title": "Provincie Monza a Brianza", "text": "Provincie Monza a Brianza\n\nMonza e Brianza (italsky: \"Provincia di Monza e della Brianza\") je provincie v oblasti Lombardie ustanovená 12. května 2004. Sousedí na severu s provinciemi Como a Lecco, na západě s provincií Varese, na východě s provinciemi Bergamo a na jihu s provincií Milano.\n"}
{"id": "52917", "url": "https://cs.wikipedia.org/wiki?curid=52917", "title": "Provincie Pesaro a Urbino", "text": "Provincie Pesaro a Urbino\n\nPesaro a Urbino (\"Provincia di Pesaro e Urbino\") je provincie v oblasti Marche. Sousedí na severu s provinciemi Rimini a Forlì-Cesena a státem San Marino, na východě s Jaderským mořem, na jihovýchodě s provincií Ancona, na jihu s provincií Perugia a na západě s provincií Arezzo.\n\nV roce 2009 bylo území provincie zmenšeno o sedm obcí údolí Valmarecchia, které přešly do provincie Rimini, potažmo z kraje Marche do kraje Emilia-Romagna.\nObyvatelstvo je soustředěno zejména podél pobřeží, kde od poloviny 20. století probíhá silná urbanizace, zatímco hornaté vnitrozemí v okolí Urbina se spíše vylidnilo.\n\nNejvětším městem je Pesaro (94 000 obyvatel, 2009), dále Fano (64 000), Urbino (15 500) a Mondolfo (12 000).\n\n"}
{"id": "52919", "url": "https://cs.wikipedia.org/wiki?curid=52919", "title": "Provincie Rimini", "text": "Provincie Rimini\n\nRimini (\"Provincia di Rimini\") je provincie v oblasti Emilia-Romagna. Sousedí na jihu s provincií Pesaro e Urbino, na východě s Jaderským mořem, na severu s provincií Forlì-Cesena, na západě se státem San Marino a na západě s toskánskou provincií Arezzo.\n\nProvincie vznikla v roce 1992 odtržením od provincie Forlì, která se po rozdělení přejmenovala na Forlì-Cesena.\n\nV roce 2009 bylo do té doby velmi skrovné území (513 km²) rozšířeno o sedm obcí údolí Valmarecchia (Casteldelci, Maiolo, Novafeltria, Pennabilli, San Leo, Sant'Agata Feltria a Talamello) z provincie Pesaro e Urbino, které tak přešly z kraje Marky do kraje Emilia-Romagna.\n\nPřehled větších měst:\n\n"}
{"id": "52923", "url": "https://cs.wikipedia.org/wiki?curid=52923", "title": "Dune II", "text": "Dune II\n\nDune II je počítačová hra; je považována za první realtimovou strategii populárního konceptu (managementu a bojové taktiky) organizovaného hráčem z pohledu ptačí perspektivy.\n\n\"Dune II\" je často považována za zakladatele realtimových strategií, nicméně částečně vychází ze starších her jako \"Herzog Zwei\" nebo \"The Ancient Art of War\" a tento koncept značně rozvíjí. Poprvé se objevuje možnost ovládat armádu myší, fog of war (oblasti mapy, kam hráč ještě nevstoupil, jsou začerněné) a mikromanagement základen a jednotek pro tento herní žánr typický.\n\n\"Dune II\" není následníkem prvního dílu od Cryo Interactive, toto očíslování vzniklo poměrně kuriózním způsobem, kdy vydavatel Virgin sice nebyl s průběhem a rychlostí prací francouzského studia spokojen, ale nedopatřením jim zapomněl doručit sdělení o zrušení projektu. Proto, když jim předložili hotovou hru, rozhodli se chystanou verzi od Westwood Studios označit jako druhý díl hry \"Dune\".\n\n\n\"Dune II\" je inspirována a tematicky čerpá z románové série \"Duna\" Franka Herberta. Hráč ovládá armádu jednoho ze znepřátelených šlechtických rodů na pouštní planetě Arrakis. Těžebními vozidly sbírá v poušti melanž, za niž si kupuje nové budovy a bojovou techniku. Cílem většiny úrovní je zničit celou protivníkovu armádu, přičemž zpočátku má hráč pouze jednoho protivníka, později dva a v poslední úrovni dokonce tři, když se do bojů zapojí i imperiální vojska. V každé úrovni hráč získává možnost postavit stále lepší bojovou techniku.\n\nVe hře se objevuje celá řada prvků z vesmíru Duny, například Kosmická gilda, která dodává těžební vozidla, píseční červi, kteří v poušti ohrožují bojovou techniku nebo pouštní lid fremeni, sloužící rodu Atreidů. Naopak v žádné knize celé série se neobjevuje rod Ordosů, na rozdíl od Atreidů a Harkonnenů, kteří jsou nesmiřitelnými nepřáteli románové série.\n\nWestwood Studios vydali další dvě pokračování hry Dune II.\nPrvní nese název Dune 2000 a byla vydána v roce 1998. Nicméně Dune 2000 není plnohodnotný nástupce, ale pouze remake. Druhé pokračování nazvané bylo jednou z prvních kompletně 3D strategických her.\n\nPrvní verze Duny II vyšla v roce 1992 pro DOS. Dune II byla první hra podporující Roland Sound Canvas General MIDI a jedna z prvních používajících digitální samply, používající k tomu karty Adlib a Sound Blaster.\n\nVerze pro Megadrive měla vzhledem k pozdějšímu datu vydání o něco kvalitnější grafiku a přepracované ovládaní a interface pro gamepad.\n\nAmiga verze měla stejnou grafiku a obdobné ovládání a interface jako PC verze, nevýhodou bylo časté střídání disket (hra jich používala 5).\n\nHra se stala inspirací pro několik dalších her. V Česku byla jejím věrným klonem hra Paranoia a její pokračování Paranoia II a principy této hry využila následně i hra Husita z historického prostředí.\n\n\n"}
{"id": "52924", "url": "https://cs.wikipedia.org/wiki?curid=52924", "title": "Clippertonův ostrov", "text": "Clippertonův ostrov\n\nClippertonův ostrov (francouzsky \"l'île de Clipperton\", často též nazývaný Ostrov vášně \"l'île de la Passion\") je francouzský ostrov, nacházející se v Tichém oceánu 1280 km jihozápadně od Mexika. Jedná se o neobydlený ostrov o rozloze přibližně 8 km². Je spravován Vysokým komisařem pro Francouzskou Polynésii, ale přímo není její součástí.\n\nOstrov byl pojmenován po námořníkovi jménem John Clipperton, který plul na lodi anglického navigátora Williama Dampiera. V roce 1704 došlo k hádce mezi Clippertonem a Dampierem v zálivu Nicoya, po níž se Clipperton spolu s jinými 21 námořníky zmocnili lodi a křižovali východním Pacifikem jako piráti. Tento ostrov se jim v roce 1705 stal útočištěm. Atol má kolem 8 km v obvodu a má uprostřed lagunu, kde lodě mohly najít úkryt či ochranu. (Nyní je vjezd do laguny uzavřen korálovým útesem.) Tento ostrov byl výslovně jmenován jako jeden z ostrovů na základě amerického Zákona o guánových ostrovech 1856, nicméně Spojenými státy obsazen nebyl.\n\nDne 17. listopadu 1858 Francie deklarovala zabrání tohoto ostrova. Až v roce 1895 se pokusila skupina Američanů těžit guáno (ptačí trus) na ostrově. V roce 1897 se pokusila Francie prosadit své vlastnictví ostrova, ale Mexiko drželo ostrov pod svou kontrolou a zaručilo právo těžby. Byla zřízena mexická vojenská posádka. V roce 1906 Mexiko vyslalo posádku 7 mužů s jejich rodinami (celkem 40 osob) a povolilo těžbu guána nikoliv Američanům, ale Britům. Těžba guána na ostrově pak trvala od roku 1906 do roku 1917; prováděla jí britská firma Pacific Islands Company. V té době pro tuto firmu pracovalo asi 100 lidí. Osadníci a mexická vojenská posádka byli zásobováni loďmi z Mexika, ale při vypuknutí I. světové války v roce 1914 byli mexickými orgány zcela zapomenuti. Po revoluci v Mexiku v roce 1910 mexická posádka utekla a stala se obětí kurdějí. Guvernér ostrova Ramon D'Arnaud a tři z jeho přeživších mužů se roku 1915 pokusil s pomocí voru, který si sami zhotovili, doplout do oblasti, kterou křižují lodní linky, ale všichni se utopili. Na ostrově zůstaly pouze 4 ženy (včetně vdovy po D'Arnaudovi), sedm dětí a správce majáku černoch Victoriano Alvarez. Ženy jím byly znásilňovány a do roku 1917 dvě z nich zavražděny. Alvarez se prohlásil králem. Ale ani on neušel svému osudu: byl 17. července 1917 zavražděn sekyrou mladou ženou, kterou se pokusil zotročit.\nMezitím USA z obav, že by Německo mohlo Clipperton používat jako svou námořní základnu, vyslaly válečnou loď USS \"Yorktown\", která zjistila, že na ostrově se žádní Němci nenacházejí. Dne 18. července 1917 loď zachránila z ostrova zbylé ženy a děti, které přežily Alvarezovu tyranii.\n\nOstrov byl však nadále jablkem sváru mezi Francií a Mexikem. Otázka vlastnictví ostrova byla rozřešena teprve arbitráží italského krále Viktora Emanuela, který dne 31. ledna 1930 deklaroval Clipperton jako francouzské vlastnictví. Ačkoliv Mexiko prohlásilo, že nebyla brána v potaz Monroeova doktrína, předalo nicméně ostrov Francii v listopadu roku 1932. Formálně se Clipperton stal součástí Francie až 26. ledna 1935 kdy poručík Gauthier na lodi \"Jean d'Arc\" jej prohlásil francouzskou državou. Dne 12. června 1936 byl Clipperton začleněn do správy Francouzské Oceánie. V roce 1942 na něm Američané zřídili stanici letecké pomoci a o dva roky později i radiovou a meteorologickou stanici. Ale toto vše bylo opuštěno a zrušeno v roce 1945. Zásoby fosfátu byly vyčerpány a ostrov zůstal od té doby opuštěn.\n\nDnes je ostrov neobydlen a navštěvován je pouze vědci a přírodovědci, kteří se zabývají sledováním tohoto odlehlého místa v Tichém oceánu.\n"}
{"id": "52927", "url": "https://cs.wikipedia.org/wiki?curid=52927", "title": "Cowperova žláza", "text": "Cowperova žláza\n\nCowperova žláza (\"gl. bulbourethralis, gl. Cowperi\") je jedna z přídatných pohlavních žláz savčích samců. Vyskytuje se u člověka a všech druhů domácích savců kromě psa. Přídatné pohlavní žlázy jsou žlázy připojené na vývodní cesty pohlavní, při ejakulaci se jejich sekret mísí se spermiemi a zvyšuje životaschopnost spermií. Cowperova žláza je homologní struktura k Bartholiniho žlázám samic.\n\nCowperovy žlázy se nacházejí mezi močovou trubicí a konečníkem v místě přechodu močové trubice přes sedací oblouk. Je to párový útvar velikosti hrachu, má laločnatou stavbu a žlutou barvu.\n\nKaždá žláza ústí samostatným, 2,5 cm dlouhým vývodem do močové trubice.\n\n\nBulbouretrální žláza je mucinózní tuboalveolární žláza s apokrinní sekrecí. Rozvětvené tubuly se rozšiřují v alveoly vystlané jednovrstevným plochým až cylindrickým epitelem, podle fáze sekrečního cyklu - cylindrický tvar mají buňky, které ještě nevyloučily svůj sekret, když se tak stane, jsou z nich ploché buňky.\n\nTubuly žláz ústí do tzv. sběrných prostorů, které se spojují ve vývod žlázy (bývá jeden, kromě koně). Vývody jsou vystlány jednovrstevným kubickým nebo cylindrickým epitelem, hlavní vývod je vystlán víceřadým cylindrickým epitelem, u koně přechodným epitelem.\n\nNa povrchu je žláza pokryta vazivovým pouzdrem, které v parenchymu žlázy tvoří přepážky a rozděluje žlázu na několik lalůčků.\n\nSekret je čirý, hlenovitý a zásaditý. Obsahuje aminocukry a sialoproteiny.\nZásadité prostředí vytvářené Cowperovou žlázou neutralizuje kyselé prostředí pochvy samice a má příznivý vliv na pohyblivost spermií.\nZvyšuje také viskozitu ejakulátu.\n"}
{"id": "52930", "url": "https://cs.wikipedia.org/wiki?curid=52930", "title": "Provincie Forlì-Cesena", "text": "Provincie Forlì-Cesena\n\nForlì-Cesena (\"Provincia di Forlì-Cesena\") je provincie v oblasti Emilia-Romagna. Sousedí na severu s provincií Ravenna, na východě s Jaderským mořem a provincií Rimini, na jihu s provincií Pesaro e Urbino a na jihozápadě s provinciemi Arezzo a Firenze.\n\nDo roku 1992, kdy se odtrhla provincie Rimini, se provincie nazývala Forlì.\n\n"}
{"id": "52940", "url": "https://cs.wikipedia.org/wiki?curid=52940", "title": "Provincie Ravenna", "text": "Provincie Ravenna\n\nRavenna (\"Provincia di Ravenna\") je provincie v oblasti Emilia-Romagna. Sousedí na severu s provincií Ferrara, na západě s provincií Bologna, na jihu s provinciemi Firenze a Forlì-Cesena a na východě její břehy omývá Jaderské moře.\n\n"}
{"id": "52942", "url": "https://cs.wikipedia.org/wiki?curid=52942", "title": "Dolní Poustevna", "text": "Dolní Poustevna\n\nDolní Poustevna () je město v okrese Děčín, v západní části Šluknovského výběžku. Žije v ní obyvatel a PSČ obce je 407 82. Sídlištně navazuje na německé město Sebnitz a je ze dvou stran obklopeno německým územím. Dolní Poustevna se dělí na pět částí: Dolní Poustevna, Horní Poustevna, Karlín, Marketa a Nová Víska.\n\nPrvní písemná zmínka o obci pochází z roku 1241. V tomto roce potvrdil král Václav I. hraniční listinu biskupství míšeňského a Horní Lužice. V listině je prvně uvedeno místo, kde později vznikla ves Poustevna a uvádí, že v těchto končinách bydlíval poustevník podle něhož dostala osada jméno.\n\nV roce 1918 povýšil císař Karel I. ves Dolní Poustevnu na město. V roce 1921 bylo ve městě 297 domů a 3066 obyvatel (313 Čechů, 2561 Němců).\n\n\n\n"}
{"id": "52943", "url": "https://cs.wikipedia.org/wiki?curid=52943", "title": "Provincie Ferrara", "text": "Provincie Ferrara\n\nFerrara (\"Provincia di Ferrara\") je provincie v oblasti Emilia-Romagna. Sousedí na severu s provinciemi Rovigo a Mantova, na západě s provincií Modena a na jihu s provinciemi Bologna a Ravenna. Na východě její břehy omývá Jaderské moře.\n\n"}
{"id": "52945", "url": "https://cs.wikipedia.org/wiki?curid=52945", "title": "Theatergraph", "text": "Theatergraph\n\nTheatregraph je pojmenování scénického postupu. Jde o kombinaci promítaného obrazu (film, diapozitivy, světla) a jevištní (herecké) akce. Technika (obraz), pak funguje jako důležitá, významotvorná složka divadelní inscenace (může posouvat, děj, vytvářet hereckého partnera, umožňuje metaforické vyjadřování atd.). Tímto experimentováním se v Divadle D 34 zabýval E. F. Burian. Systém představil inscenací Wedekindova \"Procitnutí jara\" v roce 1935, kdy byl obraz promítán na průhledný tyl, za nímž hráli herci. S filmem se v divadle experimentovalo zajisté i jinde, Burianův theatregraph byl ale určitě jedním z nejpropracovanějších systémů, obraz totiž nefungoval pouze jako ilustrace, ale jako aktivní významová složka díla. Tento postup později zúročil Burianův žák Alfréd Radok spolu se scénografem Josefem Svobodou. Systém rozpracovali a dotáhli „k dokonalosti“ a pod názvem Laterna magika uvedli v roce 1958 na Světové výstavě v Bruselu a ohromili celý svět.\n\n"}
{"id": "52946", "url": "https://cs.wikipedia.org/wiki?curid=52946", "title": "Provincie Rovigo", "text": "Provincie Rovigo\n\nRovigo (\"Provincia di Rovigo\") je provincie v oblasti Benátsko. Sousedí na severu s provinciemi Verona, Padova a Venezia, na západě s provincií Mantova a na jihu s provincií Ferrara. Na východě její břehy omývá Jaderské moře, do něhož ústí deltou řeka Pád.\n\nOblast zvláště proslulá rybařením, které se stává pro velké množství obyvatelstva hlavním zdrojem odpočinku, ale i obživy. Málokdy průzračně čisté moře omývající břehy této části Itálie je přesto často navštěvovaným letoviskem většinou chudších a středních vrstev evropanů. Jedním z největších letních zážitků bývá tzv. oslavování vesnic, které se každoročně konají v srpnu. Tyto oslavy jsou doprovázeny hudbou, trhy, zábavnými atrakcemi a hlavním vyvrcholením bývá velkolepý ohňostroj.\n\n"}
{"id": "52948", "url": "https://cs.wikipedia.org/wiki?curid=52948", "title": "Odpustek", "text": "Odpustek\n\nOdpustek (plurál odpustky, latinsky \"indulgentia\") je odpuštění časných trestů za hříchy (zpočátku chápáno jako počet dní pokání, později nesprávně chápáno jako zkrácení trestu pobytu v očistci), které může být úplné (plnomocné odpustky), nebo částečné (částečné odpustky). Odpustky může člověk získat buď pro sebe, nebo pro duše v očistci. Proti \"kupčení\" (též \"kramaření\", tzn. možnosti získání za peníze) s odpustky ve středověku vystupovali církevní reformátoři jako např.: Jan Viklef nebo Martin Luther. Jan Hus odmítal odpustky celkově jako takové, protože podle něj byly zbytečné.\n\nV katolické teologii jsou odpustky v úzké souvislosti se svátostí smíření . Odpustek pak označuje odpuštění časného trestu za hříchy na základě nového postoje vůči Ježíšovu přikázání lásky (např. modlitba, almužna, pouť). Získání odpuštění je možné podle křesťanství pouze na základě vykupitelské oběti Ježíše Krista a vztahu k němu.\n\nV raném křesťanství se kladl důraz na to, že Boží odpuštění hříchů vyžaduje ze strany člověka skutečné obrácení a změnu života. Tuto změnu představoval zpočátku pouze křest, avšak teprve později přibyla také možnost dalšího pokání za hříchy, kterých se křesťan dopustil po křtu. Jako znamení nového obrácení pak penitent obdržel od biskupa na dnešní poměry těžké pokání, obvykle v podobě dlouhotrvajícího postu a nemožnosti mít účast na eucharistii či dalších křesťanských shromážděních. Kdo toto pokání absolvoval, mohl být znovu přijat do plného společenství církve. Při takovém pokání mohla mít vliv na zmírnění tohoto pokání přímluva zbožných křesťanů, zvláště tzv. \"confessores\" čili vyznavačů, kteří přežili mučení či pronásledování.\n\nPočínaje 11. stoletím v katolické církvi dochází pod vlivem právnického vnímání k posunu ve vnímání smíření. Podle tohoto pojetí zásluhy Ježíše Krista a svatých vytvářejí nepředstavitelný poklad milosti, z něhož církev jakožto ta, které náleží Petrova „moc klíčů“ a tento poklad víry spravuje, může rozdělovat. V odpuštění (či odpustku) tedy církev dává hříšníkovi z tohoto pokladu milosti, co mu schází, aby byl u Boha hned ospravedlněn. Odpustkem tak byl hříšník zproštěn tzv. časného trestu za hřích a v případě úmrtí nemusel za své provinění pykat v očistci.\n\nOdpustky se často „měřily“ ve dnech – těmi se rozuměl počet dní, jichž byl křesťan zproštěn od přísného církevního pokání o chlebu a vodě. Církev stanovovala různé podmínky, na jejichž základě tyto odpustky bylo možné získat – např. modlitbu, pouť, almužnu nebo návštěvu kostela –, a které měly označovat navenek skutečné vnitřní obrácení. Pozdějším vývojem pak došlo k tomu, že odpustek bylo možné získat nejen pro sebe, ale také pro druhé. Odpustky se začaly rozlišovat na plnomocné a částečné, které se lišily podmínkami a „rozsahem“ prominutí trestu za hřích.\n\nV pozdním středověku se na základě tohoto pojetí vyvinuly různé formy suscepce (tj. způsoby zajištění odpustku pro sebe či někoho dalšího) – tak bylo pro zajištění financování různých podniků církve (např. špitály, stavbu kostelů, v případě zneužití i války) možné získat odpustky i příspěvkem, tedy finančním obnosem. V některých dobách odpustkové listiny plnily až úlohu jakýchsi cenných papírů.\n\nPenězi či jinak majetkově zajištěná garance odpustku byla postupně v některých diecézích hojně kritizována. Tamější kazatelé odpustků, kteří je zjevně vyžadovaly k nadstandardnímu (ve významu slova \"oproti úzu\") obohacení sebe a své diecéze, nebývali mezi lidem populární. K odpustkovým bouřím dochází před husitstvím i v Praze roku 1412, podobná situace nastává i kolem roku 1517 v Německu, kde jakožto odpustkový kazatel proslul Johann Tetzel. Odpustky byly v této době vnímány již jako čistě lidský skutek, který měl před Bohem zajistit ospravedlnění. Poprávu proti takovým nešvarům vystupovali reformátoři, zvláště Martin Luther, který právě v návaznosti na obecnou praxi reagoval učením o ospravedlnění (tzv. sola fide).\n\nKatolická církev se těmto zneužitím postavila v průběhu katolické reformace, která stavěla na usneseních Tridentského koncilu, kdy se vracela k původnímu smyslu učení o odpustcích – trest za hřích \"vyrovnat\" dobrým skutkem nebo modlitbou. Reformu této nauky provedl roku 1967 papež Pavel VI., k dalšímu pokroku došlo roku 1998 zásluhou Jana Pavla II. během přípravy na jubilejní rok 2000. V katolické teologii se v současnosti klade důraz na původní chápání svátosti smíření, do jejíhož rámce učení o odpustcích patří. Proto je k získání odpustků třeba přijmout v dohledné době svátost smíření a přijímání, nemít zalíbení v žádném hříchu a vykonat určitou modlitbu nebo dobrý skutek. Také se zdůrazňuje (např. i ve \"Společném prohlášení k nauce o ospravedlnění\" Světového luterského svazu a Apoštolského stolce), že ospravedlnění člověk dochází jedině skrze spásné jednání Boha v Ježíši Kristu. V současné praxi se katolický věřící s odpustky nejčastěji setká kolem svátku všech zemřelých (dušičky), kdy vyprošuje odpustky zemřelým, nebo během jubilejního roku.\n\nOdpustkové listy jsou projevem nešvarů pozdního středověku. Jednalo se vlastně o formulář o přijetí daru, do kterého při jeho vzniku stačilo doplnit jméno dárce a informace o vystavení. Tyto listiny pak vlastně byly ekvivalentem jiného uloženého pokání. Mohlo se jednat o příspěvek na farnost, příspěvek na křížovou výpravu nebo např. dostavbu některého z kostelů.\n\nNa konci roku 2005 Národní knihovna získala jako jeden z vůbec nejstarších tisků na světě Gutenbergovu odpustkovou listinu z roku 1454. Tato listina byla objevena v knihovně chebských františkánů na přídeští jedné z knih). Tato odpustková listina sloužila konkrétně pro financování války, kterou vedlo Království kyperské proti Turkům v období, kdy došlo k pádu Byzantské říše a Evropa si silně uvědomovala nebezpečí turecké expanze.\nOdpustky jsou užívány v církvích, které uznávají papežský primát, tedy především v římskokatolické a řeckokatolické církvi. Reformátor Martin Luther postupně dospěl k úplnému odmítnutí odpustků. Církve, které navazují na reformaci (protestanti a anglikáni), odpustky zavrhují. Odmítavý vztah k odpustkům má také starokatolická církev a učení o odpustcích neuznávají ani pravoslavné církve.\n\nV roce 1054 došlo k rozkolu prvotní křesťanské církve na církev západní a východní (pravoslaví). Nauka o odpustcích se rozvinula v západní církvi až po tomto datu; teprve od druhé poloviny 12. století se v římskokatolické církvi teorie o odpustcích postupně\nzapracovávala do teologické soustavy jako součást nauky o svátosti pokání. Podle pravoslavných teologů však nemají odpustky podklad ani v Písmu svatém, ani v tradici.\n\nPravoslavný katechismus k tomu uvádí: \"Žádný světec nevykonal více, než Bůh od něho žádá, proto též žádný si nemohl získat přebytečných zásluh, z jejichž přebytků by mohl povstati poklad. Bohočlověk Pán Ježíš získal si ovšem nekonečný poklad zásluh, nikoho však nepověřil, aby z tohoto pokladu mimo svatou tajinu\" [svátost] \"pokání přiděloval něco komukoliv. Církev apoštolská vůbec takového učení neznala.\" Ujištění Pána Ježíše, že co církev sváže nebo rozváže na zemi, bude svázáno neb rozvázáno na nebi (Mat. 18,18), je dle pravoslavných teologů na udílení odpustků vztahováno neoprávněně.\n\n\n"}
{"id": "52950", "url": "https://cs.wikipedia.org/wiki?curid=52950", "title": "Seznam norských panovníků", "text": "Seznam norských panovníků\n\nToto je seznam norských panovníků. Po mnoho let bylo Norsko pod nadvládou Dánska a Švédska, a norskými panovníky byli dánští a švédští králové, kteří byli zastoupeni v Norsku svými místodržícími (ladejarly, jarly, regenty).\n\nV níže uvedeném seznamu lze nalézt v prvé řadě obvyklá jména norských panovníků používaná v české literatuře, dále jsou uvedena jména v norštině (bokmål) a léta, kdy král anebo jeho místodržící panovali. Norské názvy obsahující písmeno å byly dříve psány s aa, proto lze najít i jinak psaná jména. Některá jména se přepisují, a některá zůstávají nepřepisována – oproti .\n\n\"Dynastie Haralda Krásnovlasého a místodržících jarlů (Hårfagreætta og Ladejarlene)\"\n\n\"(1177–1387)\"\n\n\n\"(1397–1448–1523–1536)\"\n\n\"Personální unie s Dánskem\"\n\n\n\"Personální unie se Švédskem\"\n\n\"Personální unie se Švédskem (Pontecorvo)\"\n\n1: bezdětný Karel XIII. (Karl II.) adoptoval Jeana-Baptistu Bernadotta, který byl později znám jako Karel XIV. Jan (Karl III. Johan)\n\n\n\n"}
{"id": "52951", "url": "https://cs.wikipedia.org/wiki?curid=52951", "title": "Provincie Verona", "text": "Provincie Verona\n\nVerona (\"Provincia di Verona\") je provincie v oblasti Benátsko. Sousedí na severu s provinciemi Trento, na východě s provinciemi Vicenza a Padova, na jihu s provincií Rovigo a na jihu a západě s lombardskými provinciemi Mantova a Brescia.\n"}
{"id": "52953", "url": "https://cs.wikipedia.org/wiki?curid=52953", "title": "Hippolyt Římský", "text": "Hippolyt Římský\n\nHippolyt či Hippolytus (asi 170 zřejmě na východě římské říše – 235 na Sardinii) byl první vzdoropapež (od roku 217). Od roku 192 byl v Římě presbyterem. Byl žákem Ireneje z Lyonu a je považován za nejdůležitějšího církevního Otce Západu této doby. Církev ho prohlásila za svatého a jeho svátek slaví 13. srpna (východní církev 10. srpna).\n\nK hippolytskému schizmatu došlo roku 217 v okamžiku, kdy římský biskup Kalixt I. umožnil druhé pokání pro hříchy sexuální povahy, ačkoli byly dosud smilstvo, vražda a odpad od víry považovány za smrtelné hříchy, které se církev neodvažovala promíjet. Hippolyt Kalixtovi mj. předhazoval, že nedostatečně brání církev proti sabellianismu, modalistickému monarchianismu. Nakonec Hippolyt Kalixta obvinil z peněžní zpronevěry a dalších prohřešků a nechal se zvolit římským biskupem, za něhož ho uznávala skupina, která se držela rigidního učení zvláště v oblasti sexuální morálky.\n\nZa vlády Maximina Thraxe došlo k novému pronásledování křesťanů a roku 235 byl Hippolyt spolu s právoplatným římským biskupem Pontianem poslán do dolů na Sardinii, kde oba zahynuli; oba dva církev uznává jako svaté, neboť během tohoto vyhnanství došlo ke smíření Hippolyta s církví a k ukončení schizmatu.\n\nHippolyt je autorem převážně řecky psaných komentářů ke knize Daniel a k Apokalypse, dogmatických a církevně právních pojednání a polemického spisu proti gnostikům (\"Vyvrácení všech herezí\"), které obviňuje z toho, že zastávají 32 herezí. Kromě toho Hippolyt stanovil výpočet data Velikonoc.\n\nNejznámějším Hippolytovým dílem je dnes \"Apoštolská tradice\" (latinsky \"Traditio apostolica\"). Tento spis vznikl mezi lety 210 a 215 a umožňuje nám pohled do života církve té doby. Protože se původní řecký text ztratil, je dílo dostupné pouze v latinském, arabském, sahidském a etiopském překladu; ty však nejsou vždy zcela dochované a mezi sebou se někdy i výrazně liší. V \"Traditio\" nalézáme první záznam průběhu biskupského svěcení a nejstarší eucharistickou modlitbu, která se v moderní době dočkala nového užití, neboť její přepracování se stalo součástí liturgie vícero církví (např. tzv. druhá eucharistická modlitba užívaná římskokatolickou církví).\n\n\n\n"}
{"id": "52956", "url": "https://cs.wikipedia.org/wiki?curid=52956", "title": "Liv Tyler", "text": "Liv Tyler\n\nLiv Tyler * 1. července 1977, New York, USA) je americká herečka známá rolemi ve filmu \"Armageddon\" a v trilogii \"Pán prstenů\".\n\nNarodila se bývalé modelce Bebe Buell a frontmanovi kapely Aerosmith Stevenu Tylerovi, který byl však v té době závislý na drogách, a proto se nejevil jako zrovna nejlepší otec. Bebe proto mu o jeho otcovství neřekla a malou Liv vychovávala společně se svým přítelem Toddem Rundgrenem, proto se jmenovala Rundgrenová. Svého pravého otce Stevena Tylera potkala až ve svých deseti letech na koncertě. Teprve ve dvanácti si nechala změnit jméno na Liv Tyler. V patnácti se za pomoci Pavlíny Pořízkové začala věnovat modelingu, ten ji však brzo přestal bavit a rozhodla se zkusit dráhu herečky.\n\nPoprvé se na televizní obrazovce objevila ve videoklipu Aerosmith s názvem \"Crazy\". Začala se věnovat i dabingu a namluvila postavičku Asteria v kresleném televizním seriálu \"Herkules\". Nedávno se stala tváří značky Givenchy a získala i vlastní parfém \"Very Irresistible\" (Velmi neodolatelná). Tři roky se věnovala rodině a především synovi Milovi Williamu Langdonovi (nar. 14. prosince 2004), jehož otcem je muzikant Royston Langdon. Poté se opět vrátila k herectví.\n\n"}
{"id": "52957", "url": "https://cs.wikipedia.org/wiki?curid=52957", "title": "Autonomní provincie Trento", "text": "Autonomní provincie Trento\n\nAutonomní provincie Trento ( ', též známá jako Trentino, případně Tridentsko) je autonomní provincie v autonomním regionu Tridentsko-Horní Adiže (Trentino-Alto Adige). Sousedí na severu s autonomní provincií Bolzano, na východě s provincií Belluno, na jihovýchodě s provincií Vicenza, na jihu s provincií Verona a na západě s lombardskými provinciemi Brescia a Sondrio. Znakem tridentského knížectví a biskupství je Svatováclavská orlice, udělená roku 1339 českým králem Janem Lucemburským tridentskému knížeti-biskupovi Mikuláši Brněnskému.\n\nProvincie vykonává mnoho funkcí, které jinde vykonává oblast. Provincie se člení na 11 okresů a ty dále na 223 obcí.\nCelý region je horský, 75 % území sahá nad 1000 metrů nad mořem a je posetý stovkami malých horských jezer. Mezi nejvýznamnější pohoří patří Ortles, Adamello-Presanella a Brenta na západě a Dolomity na východě. Na jižní hranici se rozkládá Gardské jezero (Lago di Garda).\nLago di Garda je největší italské jezero (370km²) s maximální hloubkou 346 m a je považováno za nejčistší v Evropě. Na severu, v oblasti Garda Trentino, je vklíněno mezi hory a budí dojem norského fjordu. Sytě modrou vodu jezera obklopuje bohatá středozemní vegetace, citrónovníky, olivovníky, oleandry, agave a palmy působí až absurdně v pásmu zasněžených horských hřebenů. Tato oblast má své mikroklima díky bohatému masivu Dolomit, který ji chrání před severními větry. Jezero Lago di Garda je rájem surfařů a jachtařů. Krajina v oblasti Garda Trentino je pro cyklistiku jako stvořená. Nejen pro silniční závody, ale díky své členitosti i pro cyklokros.\n\n"}
{"id": "52968", "url": "https://cs.wikipedia.org/wiki?curid=52968", "title": "Jižní Tyrolsko", "text": "Jižní Tyrolsko\n\nJižní Tyrolsko (též \"Jižní Tyroly\", ) je historické území v severní Itálii, součást historické země Tyrolsko. Jedná se o část Tyrolska, která byla mírovou smlouvou ze Saint-Germain ze září 1919 odtržena od Rakouska a připojena k Itálii.\n\nDnes historické území Jižní Tyrolsko tvoří převážně autonomní oblast Tridentsko-Horní Adiže. V roce 1923 byla část tohoto území s městem Cortina d'Ampezzo a jeho okolím přesunuta do oblasti Benátsko a provincie Belluno.\n\n"}
{"id": "52970", "url": "https://cs.wikipedia.org/wiki?curid=52970", "title": "Karosa ŠM 11", "text": "Karosa ŠM 11\n\nKarosa ŠM 11 je model městského autobusu vyráběného národním podnikem Karosa mezi lety 1964 a 1981. Je to nástupce městské modifikace vozu Škoda 706 RTO.\n\nOd předchozích autobusů Škoda 706 RTO se ŠM 11 odlišoval celou koncepcí. Měl samonosnou karoserii panelové konstrukce, motor umístěný uprostřed mezi nápravami pod karoserií (místo na přední nápravě) a pneumatické odpružení. Cestující ocenili zejména troje nástupní a výstupní dveře, přičemž přední dveře byly umístěny ještě před přední nápravou. Podlaha byla umístěna také níže, dveře byly širší a výhled ze stanoviště řidiče byl lepší než u typu 706 RTO. Stejně jako jeho předchůdce měl vůz ŠM 11 dělené přední okno (kromě několika málo výjimek), které bylo odstraněno až u jeho nástupce – Karosy B 731.\n\nŠM 11 je standardní dvounápravový autobus určený především pro městskou hromadnou dopravu (Škoda městský – označení Škoda pochází od výrobce motorů pro celou karosáckou řadu Š). Vůz byl dlouhý přibližně 11 m (odtud číslice 11 v označení) a v pravé bočnici měl umístěny troje skládací, pneumaticky ovládané dveře (přední trojkřídlé, ostatní čtyřkřídlé). Pérování autobusu bylo vzduchové. Do verze ŠM 11 výrobce standardně montoval automatickou převodovku. Během výroby byly autobusy postupně zdokonalovány (např. zavedení samočinného centrálního mazání podvozku, oplechování boků karoserie rovnými plechy namísto vlnitých hliníkových, výkonnější topení, silnější motor atd.).\n\nAutobus ŠM 11 měl být unifikován s trolejbusem Škoda T 11, projekt však byl zrušen a vozů T 11 bylo vyrobeno pouze osm kusů.\n\nPrvní funkční vzorek byl vyroben již roku 1961, některé jeho součástky však pocházely ze západní Evropy (motor, zadní náprava). Další dva prototypy se objevily v letech 1962 a 1963. V roce 1964 byla vyrobena ověřovací série, sériová výroba začala koncem roku 1965 a trvala až do roku 1981, kdy byl vůz ŠM 11 ve výrobě nahrazen autobusem B 731. Celkem bylo vyrobeno přibližně 9 900 vozů ŠM 11.\n\nVzhledem k monopolu, který společnost Karosa do roku 1989 měla, se vozy typu ŠM 11 objevily ve všech československých městech. Nejvíce jich ale jezdilo v Praze, v roce 1978 1249 kusů (celkem Dopravní podnik hl. m. Prahy zakoupil více než 2100 kusů ŠM 11). Nejdéle byly v provozu v Opavě, poslední vozy zde dojezdily v roce 1994.\n\nNa rozdíl od vozů 706 RTO, které byly ve velkém exportovány, vozy ŠM 11 takto úspěšné nebyly (i když se jednalo o nejexportovanější variantu řady Š). Do zahraničí jich bylo prodáno okolo 2 000 kusů. Objevily se např. v Bulharsku, Maďarsku, Mongolsku, Polsku nebo Tunisku.\n\n\nSlovensko:\n\nSoukromé sbírky:\n\n\n"}
{"id": "52974", "url": "https://cs.wikipedia.org/wiki?curid=52974", "title": "Provincie Macerata", "text": "Provincie Macerata\n\nMacerata (\"Provincia di Macerata\") je provincie v oblasti Marche. Sousedí na severu s provincií Ancona, na východě s Jaderským mořem, na jihovýchodě s provincií Fermo na jihu s provincií Ascoli Piceno, na západě s umbrijskou provincií Perugia.\n\n"}
{"id": "52976", "url": "https://cs.wikipedia.org/wiki?curid=52976", "title": "Provincie Perugia", "text": "Provincie Perugia\n\nPerugia (\"Provincia di Perugia\") je provincie v oblasti Umbrie. Sousedí na severu s provincií Pesaro e Urbino, na východě s provinciemi Ancona, Macerata a Ascoli Piceno, na jihu s provinciemi Rieti a Terni a na západě s provinciemi Siena a Arezzo.\n\n"}
{"id": "52978", "url": "https://cs.wikipedia.org/wiki?curid=52978", "title": "Provincie Rieti", "text": "Provincie Rieti\n\nRieti (\"Provincia di Rieti\") je provincie v oblasti Lazio. Sousedí na západě s provinciemi Viterbo a Roma, na severu s umbrijskými provinciemi Perugia a Terni, na východě s provinciemi Ascoli Piceno, L'Aquila a Teramo.\n\n"}
{"id": "52981", "url": "https://cs.wikipedia.org/wiki?curid=52981", "title": "Provincie Viterbo", "text": "Provincie Viterbo\n\nViterbo (\"Provincia di Viterbo\") je provincie v oblasti Lazio. Sousedí na severozápadě s provinciemi Grosseto a Siena, na severovýchodě s umbrijskou provincií Terni, na východě s provincií Rieti, na jihu s provincií Roma a na západě její břehy omývá Tyrrhenské moře.\n\n"}
{"id": "52990", "url": "https://cs.wikipedia.org/wiki?curid=52990", "title": "Zesilovače v automatizaci", "text": "Zesilovače v automatizaci\n\nZesilovače v automatizaci\n\nProtože většina signálů, které vystupují ze sínusů se nedá použít k přímé regulaci a signál se musí zesílit, požadavkem je, aby zesílení signálu bylo nezkreslené a mělo co největší \"účinnost\", zesilovače se vyskytují v různých konstrukčních provedeních. Nejčastěji v těchto: elektronické, elektromechanické, hydraulické, pneumatické, magnetické, točivé atd. Zesílení některých zesilovačů je 1:10000 i více. \n\n\n\nZesílení je 700-10 000x, předností je malá časová konstanta oproti jiným točivým zesilovačům.\n\n"}
{"id": "52992", "url": "https://cs.wikipedia.org/wiki?curid=52992", "title": "Dhammapada", "text": "Dhammapada\n\nDhammapada či Dhammapadam (Páli, je možno velké množství překladů: \"Stezka dharmy\", \"Stezka ctnosti\", \"Cesta spravedlnosti\", \"Stopa vyznání\", \"Verš o držmu\" atd.; v Sanskrtu \"Dharmapada\") je buddhistický kanonický text, který je součástí Suttapitaky Pálijského kánonu (\"Tipitaka\") a je považována za jeden z nejdůležitějších zdrojů théravádinského učení.\n\nObsahuje 423 veršů v 26 kapitolách a podle tradice jde o výroky samotného Buddhy při různých příležitostech. Většina z nich je sebraná z jiných míst kánonu a sestavená tematicky do jednotlivých kapitol. Jsou zde ale i výroky, které čerpají spíše z obecného indického prostředí a lidových příběhů (zvláště z Mahábháraty a Rámájany) než čistě z buddhismu.\n\nCelá sbírka vznikla asi někdy mezi 3. a 1. stol. př. n. l. Jednotlivé průpovědi jsou nestejného stáří i různé literární kvality - některé jsou poučkami některé jsou spíše básně. Dhammapadam sestává z 26 kapitol, z nichž je 24 kapitol věnováno určitým tématům a dvě zbylé kapitoly jsou netematické. Téma, která pojí některé kapitoly je občas spíše formální (např. výroky ve 4. kapitole spojuje jen to, že jsou v nich zmíněny květiny).\n\nObsah sbírky je natolik široký, že kdyby neexistovaly žádné jiné buddhistické texty, tak by přesto bylo možno zrekonstruovat velkou část buddhistické nauky jen na základě tohoto díla\n\nPálijské Dhammapadam je nejstarší a jedinou úplnou dochovanou verzí. Existuje ale i gándharí (středoindický prákrt) napsaná \"Dharmapada\", z níž se zachovala asi polovina. Severní sanskrtská recenze \"Udánavarga\" je zachovaná asi ze dvou třetin (jako celek se zachovala jen v čínských a tibetských překladech). Existují ještě další varianty tohoto textu, ale vesměs se z nich mnoho nezachovalo (svědčí to alespoň o popularitě).\n\nVzniklo samozřejmě velké množství komentářů k tomuto dílu. Z nejznámějších jmenujme alespoň \"Dhammapadadatthakatha\", který vznikl okolo roku 450 n. l. a obsahuje filologický a exegetický rozbor všech průpovědí i s dokreslením situací mravoučnými příběhy. Mnoho těchto příběhů jsou staré lidové povídky, které se staly součástí světového kulturního dědictví. A naopak třeba příběh o dřevěném slonu, ve kterém se ukrylo 60 bojovníků (\"Udénavatthu\" k Dhp. 21-23) svědčí o zdomácnění báje o trojském koni v Indii.\n\nPrvní dva české překlady vznikly ve 40. letech. V časopise Nový Orient, roč. II., č. 1 a 2, byly nejdříve anonymně uveřejněny dvě ukázky překladů a čtenáři měli vybrat ten lepší. Vybrán byl překlad Vincence Lesného, který roku 1947 vyšel v nakladatelství Symposion. Autorem druhého (nevydaného) překladu byl Pavel Poucha. Oba překlady byly veršované a Pouchův byl i rýmovaný (ačkoli originál je veršovaný, ale bez rýmů). Lesného překlad je ale podle mnohých odborníků příliš poznamenán křesťanstvím, takže do některých myšlenek vkládá význam jim zcela cizí. Navíc přesnost překladu mnohdy musela ustoupit snaze o básnickou podobu.\n\nAutorem dalšího českého překladu je profesor Karel Werner (indolog). Jeho první překlad vznikl okolo roku 1964 a na rozdíl od obou předchozích dal přednost přesnému překladu pálijského textu nad formou a čtivostí. Tento překlad dlouho existoval pouze jako samizdat a upravený vyšel až roku 1992 v nakladatelství Odeon. Nejnovější verze tohoto překladu vyšla roku 2001 v nakladatelství CAD Press.\n\n\n\n"}
{"id": "52993", "url": "https://cs.wikipedia.org/wiki?curid=52993", "title": "Provincie Grosseto", "text": "Provincie Grosseto\n\nGrosseto (\"Provincia di Grosseto\") je provincie v oblasti Toskánsko. Sousedí na severozápadě s provincií Livorno, na severu s provinciemi Pisa a Siena a na jihovýchodě s provincií Viterbo. Na západě její břehy omývá Tyrrhenské moře. Součástí provincie jsou i ostrovy Giglio a Formiche di Grosseto.\n\n"}
{"id": "52997", "url": "https://cs.wikipedia.org/wiki?curid=52997", "title": "Česká Třebová", "text": "Česká Třebová\n\nČeská Třebová (německy: \"Böhmisch Trübau\") je město na východě Čech v okrese Ústí nad Orlicí, podle počtu obyvatel čtvrté a podle rozlohy (zastavěné plochy) druhé největší město Pardubického kraje. Česká Třebová má rozlohu 41 km² a žije zde obyvatel. Nachází se v přibližně severo-jižně orientované kotlině řeky Třebovky, která je ze západní a východní strany ohraničena zalesněnými hřebeny s nejvyššími kopci v okolí: Kozlovský kopec (601 m n. m.) a Palice (613 m n. m.). Město a okolí se někdy nazývá Českotřebovsko, okolní krajina bývá označována jako Českotřebovské mezihoří. Do České Třebové byla v roce 1845 přivedena železnice a brzy na to se stala významným železničním uzlem. V roce 1995 byl střed města vyhlášen městskou památkovou zónou.\n\nMěsto se člení na 6 katastrálních území (zároveň místní části):\nDo roku 1990 byla součástí města obec Rybník (součástí od 1. ledna 1975), do roku 1991 obec Přívrat (součástí od roku 1989) a do roku 1997 i vesnice Semanín (součástí od 30. dubna 1976).\n\nVe městě a okolí se dá najít řada různých fosílií – důkaz existence pravěkého moře.\n\nPrvní písemná zmínka o České Třebové je z roku 1278. Předchůdcem města byla osada na pravém břehu řeky Třebovky s románskou rotundou sv. Kateřiny postavenou v 1. polovině 13. století (první zmínka o ní je však až z roku 1335). Jako město je osada poprvé jmenována roku 1292. V těch dobách patřilo k lanšperskému panství. V darovací listině Václava II. bylo město dáno roku 1304 Zbraslavskému klášteru. V těchto dobách se v České Třebové rozvíjí cechy tkalcovský, hrnčířský a další. V předhusitských dobách patřilo město biskupům litomyšlským, ale v husitských dobách se město přiklonilo k Husovu učení.\n\nPo husitské době město patřilo několika majitelům: Kostkové z Postupic, Vilém z Pernštejna, Petr Bohdanecký z Hodkova. Poslední jmenovaný nechal vystavět na náměstí renesanční radnici, na které je jeho erb. Za vlády Jiřího z Poděbrad pobili českotřebovští občané v roce 1469 zbloudilý oddíl vojska Matyáše Korvína nedaleko města. V Třebové měla sbor jednota bratrská.\n\nV době pobělohorské se stal pánem města rod Lichtenštejnů. V této době byla městu odňata většina práv a město postupně chudlo. Dalšími ranami byly třicetiletá válka, hladomory a požáry. Při požáru v roce 1636 bylo celé město téměř zničeno. Přes všechny překážky ve městě kvetlo lidové umění. Dochovaly se např. malby na skle, řezbářské výtvory a hlavně vyřezávané, malované betlémy. V roce 1848 město získává samostatnost a prvním starostou se stává František Rybička. Z města například pocházeli významní národní buditelé Jan Hýbl a František Matouš Klácel.\nNejbouřlivější rozvoj prodělalo město po roce 1845, když zde Jan Perner vybudoval železnici Olomouc – Česká Třebová – Praha a v roce 1849 trať Brno – Česká Třebová. Od této doby město začíná rapidně růst.\n\nZa 2. světové války byla Česká Třebová hraničním městem: ležela na hranicích Protektorátu. Dříve německá vesnice Rybník, která leží hned vedle města, byla už v Sudetech. Za války bylo málem místní nádraží a část města vyhozena do povětří: na nádraží zastavil německý vlak plný nepoužitého střeliva a výbušnin z východní fronty. Na druhé koleji stál vlak s německým lazaretem. Velitel vlaku se střelivem chtěl svůj vlak vyhodit do povětří, aby nepadl do rukou Rusů. Velitel lazaretního vlaku ho však zastřelil, aby zachránil zraněné vojáky ve svém vlaku.\n\nPo roce 1945 se rozhořel dávný boj České Třebové, Ústí nad Orlicí a Lanškrouna o nové okresní město. Díky protekci u předsedy vlády Zdeňka Fierlingera (jeho žena pocházela z Ústí) se okresní městem stalo Ústí nad Orlicí (k veliké nelibosti obyvatel Třebové a Lanškrouna). Podle nového územního uspořádání z roku 1948 byla na okresní město navržena Třebová a i ve vládě (na popud občanů) se začalo jednat o přesunutí okresního úřadu z Ústí do Třebové. O výhodnosti tohoto přesunu nasvědčoval i fakt, že Třebová byla větším městem s evropsky významným železničním uzlem a nacházela se ve středu okresu (což bylo výhodné zejména pro Lanškroun). Konexe ústeckých občanů na novou komunistickou vládu však tento plán na poslední chvíli, na úkor Třebováků, zmařily (pro prostory okresního úřadu již byla v Třebové vyklizena Základní škola v Nádražní ulici), což vedlo českotřebovské občany k protestním shromážděním a sepsání rezoluce tehdejší československé vládě. Dodnes tato nepříjemná událost vyvolává mezi občany Třebové a Ústí zášť.\n\nU příležitosti výročí 700 let od první zmínky udělil městu Česká Třebová prezident Gustáv Husák státní Vyznamenání Za zásluhy o výstavbu (1978). Rada MěstNV udílela ročně titul Budovatel města.\n\nPo válce byla nedaleko města postavena kasárna železničního vojska ČSLA. Po srpnu 1968 byl areál kasáren zabrán sovětskou armádou, která ho opustila v květnu 1990. Od té doby jsou objekty bývalých kasáren využívány různými firmami a institucemi. Z přilehlých paneláků (jež obývali ruští vojáci) se stalo čtvrté českotřebovské sídliště Borek.\n\nPo roce 1989 se Česká Třebová začala pilně rozvíjet kulturně, hospodářsky, společensky a technicky a navázala řadu mezinárodních styků.\n\n\nZ hlediska heraldiky patří uvedený znak do kategorie tzv. záhadných znaků, tj. znaků, u nichž není jasný jejich původ, ani význam.\n\n\n\nPodle sčítání 1921 zde žilo v 1 031 domech 8 380 obyvatel, z nichž bylo 4 284 žen. 8 044 obyvatel se hlásilo k československé národnosti, 264 k německé a 3 k židovské. Žilo zde 6 093 římských katolíků, 224 evangelíků, 165 příslušníků Církve československé husitské a 27 židů. Podle sčítání 1930 zde žilo v 1 425 domech 9 629 obyvatel. 9 160 obyvatel se hlásilo k československé národnosti a 427 k německé. Žilo zde 5 331 římských katolíků, 418 evangelíků, 620 příslušníků Církve československé husitské a 32 židů.\n\nDo roku 1970 byl v České Třebové pivovar. Poté, co byla výroba piva ukončena, fungovala v jeho prostorách několik let sodovkárna. V polovině 80. let byl starý závod zbourán a na jeho místě vyrostla nová hala pro sousední n. p. Sigma (dříve Armaturka, dnes LDM). V těchto prostorách nyní vyrábí rakouská firma Pewag sněhové řetězy.\n\nV tehdy samostatné místní části Parník byl v roce 1849 založen velký textilní závod. V historii vystřídal několik jmen: Hermann Pollack, HPS, DETAG, Perla n.p., Primona a.s.. Závod se orientoval na zpracování bavlny a v roce 1960 mu byl vládou a prezidentem udělen Řád práce. V dobách své největší slávy zaměstnával přes 2500 zaměstnanců a dodával látky např. i anglické královské rodině. Závod však v devadesátých letech zkrachoval, některé provozy využívají jiné firmy, jiné jsou prázdné či byly zbourány – např. na místě tkalcovny vyrostl v roce 2003 supermarket Lidl, na místě teplárny z roku 1963 byl v roce 2005 postaven hypermarket (Tesco) a na místě bývalé výrobní haly hypermarket Kaufland (2011). V devadesátých letech byl za podpory Evropské rozvojové banky významně rozšířen podnik KORADO (dříve Koventa), přední český výrobce radiátorů. Ve městě dosud také působí strojírny a opravny lokomotiv CZ LOKO (dříve ŽOS a ČMKS, kterým v roce 1974 propůjčil prezident republiky státní Vyznamenání Za zásluhy o výstavbu) a výrobce kompresorů Orlík.\n\nNejdůležitější dopravou pro Českou Třebovou je železnice, jíž vděčí město za svůj bouřlivý rozvoj po roce 1845, kdy zde byla zřízena stanice Olomoucko-pražské dráhy; o čtyři roky později byla zřízena spojka údolím Svitavy do Brna a Česká Třebová se tak stala jedním z prvních železničních uzlů na českém území (vedle Břeclavi a Přerova, dříve než Praha). Jsou sem zaústěny tři dvoukolejné elektrifikované tratě, součásti tranzitních železničních koridorů:\nV České Třebové zastavuje většina vlaků osobní dopravy včetně některých mezinárodních expresů. Vyjíždějí odtud i vlaky pokračující z Třebovice v Čechách po regionální trati do Moravské Třebové a z Rudoltic v Čechách po regionální trati do Lanškrouna.\n\nNynější osobní nádraží bylo dokončeno v roce 1924; mezi lety 1995 a 2005 byla jeho budova v několika krocích kompletně zrekonstruována. Některé další opravy (např. nástupiště) však pokračují dodnes a v roce 2010 byla dokončena velká přestavba přednádražního prostoru – zastřešení zde umístěného autobusového nádraží a výstavba velkých podzemních garáží, tzv. Terminál Jana Pernera. Ve vstupní hale nádraží jsou na zdi namalovány fresky od Stanislava Víši z roku 1974, které znázorňují nejdůležitější hospodářská odvětví České Třebové v minulosti i v současnosti. Kromě osobního nádraží zde dosud funguje jedno z největších seřaďovacích nádraží ve střední Evropě (avšak již od rozdělení ČSFR v roce 1993 se jedná o jeho útlumu či zrušení), lokomotivní depo Českých drah, železniční opravny a strojírny (dnes CZ LOKO) a firma Elektrizace železnic.\n\nVýznamná je ve městě také autobusová doprava. Na severovýchodním okraji města zřídil Aeroklub Česká Třebová malé letiště.\n\nVe městě se nachází Městská poliklinika, která byla v letech 2004 až 2005 nákladně rekonstruována a nově otevřena. Nedaleko od ní je „Dům lékařů“ TEZA, kde je např. ortopedie, stomatologie nebo gynekologie. Ve Třebové jsou také soukromé ordinace (asi přes deset). S vážnějšími případy musí lidé do nemocnice v Ústí nad Orlicí, popřípadě do nemocnice v Litomyšli.\n\n\n\n\n\n\n\n\nMimo románské rotundy sv. Kateřiny (se Starým hřbitovem) stojí za zhlédnutí také centrum – Staré náměstí, které je dnes středem města. Na náměstí stojí renesanční Stará radnice z roku 1547, jež byla několikrát přestavována a opravována. Dnes slouží jako obřadní síň a pro reprezentační účely. Vedle Staré radnice stojí o několik let novější a větší radnice, tzv. Nová radnice. V ní sídlí městský úřad a městská policie. Vedle obou radnic dnes stojí hotel Bravo (dříve hotel Korado). Před radnicí stojí Mariánský sloup z roku 1706. Od roku 1950 na náměstí stál bronzový pomník „Sbratření“, od Karla Pokorného, na kterém se objímá český partyzán s rudoarmějcem. 25. května 1996 byl přemístěn do blízkosti nádraží. Na náměstí stojí také několik historických domů s podloubím. V roce 1995 bylo centrum města vyhlášeno městskou památkovou zónou (i s kostelem sv. Jakuba Většího a farou). V roce 1996 bylo náměstí kompletně zrekonstruováno a na místě pomníku „Sbratření“ byla postavena replika italské kašny. Za náměstím stojí velký empírový kostel sv. Jakuba Většího postavený v roce 1801 podle plánů lichtenštejnského architekta Josefa Hardtmutha (1758 – 1816) s půdorysem v podobě kříže. Kostel byl postaven na místě vyhořelého chrámu. Před kostelem stojí barokní sochy sv. Kateřiny (1712), sv. Barbory (1717) a sv. Jana Nepomuckého (1719). Naproti kostelu stojí nově zrekonstruovaná stavba místní fary. Kousek od Starého náměstí stojí modernější Nové náměstí, které bylo vybudováno na přelomu 60. a 70. let 20. století. Za zhlédnutí stojí Nový hřbitov z roku 1905 a Městské muzeum založené v roce 1887 Janem Tykačem, který byl jeho prvním ředitelem. V depozitáři je určitě nejvýznamnější expozice betlémů, model staré čtvrti Trávník, model rotundy sv. Kateřiny s okolím atd.\nNedaleko Nového náměstí se nalézá park Javorka, založený v roce 1885. Rozkládá se v úžlabině pod svahy Robova kopce, kde se dá dobře lyžovat. V jeho dolní části je malý rybníček, uprostřed kterého je nově restaurovaná socha vodníka. U rybníčka je dětské hřiště se „Selkou“ (jedná se o pohyblivé loutky několika známých postaviček). Dál v parku je několik moderních betonových soch, ale také historicky hodnotné, např. „Šárka“ od Quido Kociana, Husův pomník od V. Kvasničky, nebo pomník Masaryka (ty jsou ve městě tři). V Javorce jsou taktéž i dva hudební pavilony, jeden moderní a druhý postavený v roce 1904. V parku vyvěrá mohutný pramen výborné pitné vody „Javorka“. Park je velmi příjemné a okouzlující místo s několika výbornými zákoutími. Už několik let trvá úspěšná rekonstrukce parku. Ve městě je ještě jeden park, Perlácký park, ten je momentálně zavřený. \n\nZ Javorky vede tzv. Liščí stopa, která vede na Kozlovský kopec (601 m n. m.), na kterém se nachází nově zrekonstruovaná Chata Maxe Švabinského, která byla postavena v roce 1933 a rozšířěná v roce 1936. Nachází se v ní restaurace a několik pokojů k ubytování. V roce 2001 byla na kopci postavena Rozhledna Maxe Švabinského s výškou 52 m. U kopce je malebná vesnička Kozlov, ve které stojí Chaloupka Maxe Švabinského. V ní Švabinský pobýval v letech 1895 – 1919.\n\nNad Třebovou na vysokém kopci stojí oblast, která se nazývá Hory. Je zde kaple Panny Marie Pomocné z roku 1834 s Křížovou cestou, pod ní vyvěrá léčivý pramen. Stály zde v předminulém století věhlasné lázně. Asi 20 metrů dál je restaurace s pamětní deskou, která připomíná, že zde pár týdnů v roce 1851 pobývala Božena Němcová i se svými dětmi. Pod Horami vede cesta zvaná Křivolík, kde se výborně jezdí na běžkách.\n\nTřebovské stěny ležící východně od města jsou nejmladší přírodní rezervací v regionu. Táhne se v délce šestnácti kilometrů od obce Damníkov ke zřícenému hradu Lanšperk. V obci Rybník začíná naučná stezka Údolím Skuhrovského potoka, kde je patnáct zastávek s naučnými tabulemi. Stezka prochází malebným údolím a kolem vodní nádrže Srnov. Nad ní stojí výborná restaurace Srnov.\n\n\n\n\"Pozn.: † – činitel zemřel v období výkonu funkce; NSK – Německá správní komise; MNV – Místní národní výbor; MěstNV – Městský národní výbor\"\n\n\"* Hynek Rybička zahynul při požáru vídeňského divadla Ringtheater\"\n\nCeny města Česká Třebová (Ceny Kohout) každoročeně udílí starosta města (po schválení Zastupitelstva města na doporučení kulturní a sportovní komise rady města), za výborné výsledky občanů a spolků města za předchozí rok. Cena má podobu keramického poháru se stylizovaným českotřebovským kohoutem ze Šíchovy keramické dílny.\n\n\n\n\n\n\n\n\n\n\n\n\n\n\n\n\n\n\n\n\n\nRozšířené pravomoci má Česká Třebová u těchto obcí:\n\n\n\n"}
{"id": "52999", "url": "https://cs.wikipedia.org/wiki?curid=52999", "title": "Tipitaka", "text": "Tipitaka\n\n\"Toto heslo pojednává o buddhistických kanonických textech. Mnichovi, který se stal předobrazem postavy Tripitaky v románu Opičí král, je věnováno heslo Süan-cang.\"\n\nTipitaka (páli, v sanskrtu Tripitaka) je souhrnný název pro buddhistické kanonické texty. Existuje mnoho různých verzí, přičemž nejznámější je Pálijský kánon théravádinské školy, pojmenovaný podle jazyka, v němž byl původně napsán. Pravděpodobně v druhé polovině prvního tisíciletí před Kristem.\n\nTipitaka se skládá ze dvou slov. \"Ti\" (sa. \"Tri\") označuje číslovku tři a \"pitaka\", v překladu znamená koš. Překlad tedy zní \"Trojí koš\", případně \"trojkoš\".\n\nTexty Tripitaky, které byly původně předávány ústní tradicí, se rozdělují na tři části. Podle tradice jejich jméno vzniklo tak, že svitky (psané na palmových listech) byly kdysi přechovávány ve třech koších, nicméně se zdá, že rozdělení textů na \"Tři koše\" se objevilo ještě před jejich zapsáním. Těsně po Buddhově smrti se konal první buddhistický koncil, na kterém byly všechny jeho výroky zpaměti recitovány, roztříděny a kodifikovány.\n\nPrvní část, Vinajapitaka („koš kázně“), je souhrn pravidel, kterými se mají řídit mniši a mnišky \"sanghy\". Tradice praví, že mnich Upáli na prvním buddhistickém koncilu odpovídal na otázky Mahákášjapy a prakticky sám dal vzniknout celému souboru vinajapitaky.\n\nDruhý oddíl, Suttapitaka („koš rozprav“, sa. \"Sútrapitaka\"), se dále dělí na pět sbírek (\"nikájí\") a obsahuje zachycené Buddhovy výroky a události jeho života. Tyto texty jsou uznávány za autentické všemi buddhistickými školami, i když mahájána a vadžrajána mají řadu dalších vlastních súter. Podle tradice je autorem celé Suttapitaky Ánanda.\n\nTřetí část, Abhidhammapitaka („koš vyššího učení“, sa. \"Abhidharmapitaka\"), je souhrn textů pravděpodobně pozdějšího data oproti první dvěma sbírkám. V tomto „koši“ je Buddhova nauka, která je v Koši rozprav podaná běžným jazykem, systematicky rozvedena, vysvětlena a popsána přísně filozofickým jazykem. Abhidhammapitaka je specifická pro théravádu, nicméně ostatní školy mají své vlastní sbírky komentářů.\n\n"}
{"id": "53001", "url": "https://cs.wikipedia.org/wiki?curid=53001", "title": "Triangulace", "text": "Triangulace\n\nV trigonometrii a elementární geometrii je triangulace způsob zjišťování souřadnic a vzdáleností. Provádí se trigonometrickým výpočtem. Sestrojí se pomyslný trojúhelník, jehož jedna strana je strana již známého jiného trojúhelníku s dvěma koncovými referenčními body a třetím bodem je místo, jehož souřadnice se zjišťuje. Triangulace se nejčastěji užívá pro účely geodézie, navigace, metrologie, astrometrie nebo při řízení palby.\n\nV obrázku napravo je příklad výpočtu vzdálenosti lodi \"d\" od břehu. V bodě \"A\" změříme teodolitem úhel \"α\" a v bodě \"B\" provedeme stejné měření pro úhel \"β\". Předpokládáme, že vzdálenost obou bodů \"l\" je známá. Podle pravidla součtu vnitřních úhlů vypočítáme úhel \"θ\" u lodi: θ = 180° – α – β. K zjištění délek zbývajících stran trojúhelníku dále využijeme sinovou větu: \"sin\"(α) / \"a\" = \"sin\"(β) / \"b\" = \"sin\"(θ) / \"l\". Nakonec můžeme podle definice goniometrické funkce sinus vypočítat vzdálenost \"d\": sin(α) = \"d\" / \"b\" nebo sin(β) = \"d\" / \"a\".\n\nPři výpočtu se aplikují následující pravidla (platí pouze na rovinné ploše):\n\nV praktické terénní geodézii je možno se setkat ve volné krajině se sítí konkrétních triangulačních bodů (lidově nazývaných jakožto \"triangly\" či \"trigasy\"). Jedná se o geodetické body označené vždy kamennými geodetickými označníky (speciální terénní patníky). Ty mají na temeni kamene umístěn záměrný křížek. V minulosti bývaly tyto kamenné označníky velmi často doplněny o jednoduchou dřevěnou konstrukcí jehlanovitého tvaru − triangulační věž, jež bývala viditelná z velké dálky. Tyto \"triangly\" bývaly ve volné krajině umístěny zpravidla někde na kopci či na návrší a proto bývaly dobře viditelné z mnoha stran v okolí trianguačního bodu. Kromě své základní funkce též mimo jiné velmi dobře sloužily pro základní orientaci v neznámé krajině. Je ovšem třeba také podotknout, že triangulační systém ve volné krajině (spolu se systémem nivelačním resp. nivelizačním) je plně státní záležitost, jedná se tedy o zcela veřejný geodetický systém.\n\n\n\n"}
{"id": "53002", "url": "https://cs.wikipedia.org/wiki?curid=53002", "title": "Sekvoj vždyzelená", "text": "Sekvoj vždyzelená\n\nSekvoj vždyzelená (\"Sequoia sempervirens\") je stálezelený jehličnatý strom s úzce kuželovitou korunou dosahující výšky až 116 m a stáří až 2200 let. Je to jediný recentní druh z rodu sekvoj (\"Sequoia\"). Jeho název byl odvozen od jména náčelníka indiánského kmene Čerokíjů Sequoyaha (1770–1883), tvůrce indiánského písma. Je národním stromem Kalifornie.\n\nČeské jazykové slovníky uvádějí v prvním pádu pouze tvar sekvoje, v botanických slovnících se objevuje i název sekvoja. Rod je náleží do čeledi cypřišovitých (\"Cupressaceae\"), podčeledi \"Sequoioideae\", v minulosti byl řazen do nyní již zrušené čeledi tisovcovitých (\"Taxodiaceae\").\n\nSekvoj je mohutný strom dorůstající značných výšek (běžně 60–90 metrů). Výška některých stromů poražených v 19. století byla odhadnuta na 144 m, což jsou však údaje, které již nelze zpětně ověřit. Nejvyšším žijícím stromem na světě je sekvoj vždyzelená s výškou 115,5 m, objevená roku 2006 a pojmenovaná Hyperion; řada dalších dosahuje výšky přes 110 metrů. Průměr kmene může dosáhnout až 6 metrů, borka je červenohnědá, měkká a vláknitá se širokými hřebeny, může dosahovat tloušťky až 30 cm, což strom činí odolným proti požárům. Strom produkuje tanin, který se ukládá do kůry a chrání ho tak proti hmyzu.\n\nJehlice jsou čárkovité, až 2 cm dlouhé, uspořádané po obou stranách větévky; na konci jsou špičaté, na líci tmavozelené, na rubu se dvěma bílými pásy průduchů.\n\nSamčí šištice mají barvu žlutohnědou, samičí jsou zelené, jsou umístěny na téže rostlině. Vyrůstají od konce zimy do počátku jara. Plodem je sudovitá až kulovitá červenohnědá šiška, dlouhá až 3 cm, která zraje po dobu jednoho roku.\n\nČerveně rezavě hnědá barva mladých výhonků dala název anglickému označení sekvojí – \"redwood\" („červené dřevo“) – i Národnímu parku Redwood, kde je soustěděna většina zbývajících starých porůstů sekvojí.\n\nVýskyt sekvojí je v současnosti omezen pouze na Spojené státy americké – pobřeží jižního Oregonu a Kalifornie; ve třetihorách však byli vymřelí zástupci rodu roztroušeni po většině severní polokoule. Rostou v pásu mlžných pacifických lesů zhruba do vzdálenosti 60 km od pobřeží. Klima je zde relativně mírné, rozhodujícím činitelem je stálá vlhkost přicházející jednak vysokým celkovým úhrnem srážek a velkou zimní sněhovou pokrývkou, jednak přítomností letních oceánických mlh. Přímou blízkost oceánu se slaným sprejem však sekvoje nesnášejí, oproti tomu jim nevadí povodně ani zvýšená hladina spodní vody a dobře zmlazují po poškození požárem nebo bleskem. Jsou to klimaxové dřeviny vyrůstající ve vlhkých údolích protkaných vodními toky. V mládí jsou značně tolerantní k zástinu, pod mateřským porostem dokážou mladí jedinci vegetovat i stovky let při nepatrném vzrůstu.\n\nKvalitní dřevo sekvojí dobře odolává hnilobě, proto bylo v minulosti využíváno například na výrobu železničních pražců nebo nábytku, a sekvojové porosty proto byly masivně káceny. V mnoha oblastech jsou pěstovány jako okrasné dřeviny v několika kultivarech, ve středoevropských klimatickým podmínkách je však dlouhodobě udržet prakticky nelze.\n\n\n"}
{"id": "53004", "url": "https://cs.wikipedia.org/wiki?curid=53004", "title": "Marduk (hudební skupina)", "text": "Marduk (hudební skupina)\n\nMarduk je švédská blackmetalová hudební skupina založená v roce 1990 v Norrköpingu. Kapelu založil Morgan Håkansson. Název kapely je odvozen od akkadského boha Marduka, protože podle Håkanssona „v sobě měl obě strany mince. Moudrost i hněv, stejně jako spravedlnost a běs.“\n\nKapela je typická texty, které jsou silně inspirovány smrtí, válkou a také Třetí říší. Některé texty jsou zaměřeny proti křesťanství. Marduk se často ve svých textech vracejí k nejtemnějším obdobím historie lidstva. Příkladem může být píseň „The Hangman of Prague“, která je o říšském protektorovi Reinhardu Heydrichovi (říšský protektor Protektorátu Čechy a Morava od roku 1941 do 1942).\n\nSkupina byla několikrát obviněna z nacismu, avšak nikdy se to nepotvrdilo. Po důkladném průzkumu všech jejich interview a textů jsou obvinění neplatná, avšak Marduk pořád čelí anti-fašistickým skupinám a rušení koncertů.\n\n\n\n\n\n"}
{"id": "53007", "url": "https://cs.wikipedia.org/wiki?curid=53007", "title": "Vinaja", "text": "Vinaja\n\nVinaja (doslova ‚kázeň‘ v pálí i v sanskrtu) je v užším významu souhrn pravidel jednání pro buddhististickou mnišskou komunitu, neboli sanghu. Buddhovo učení lze obecně rozdělit do dvou částí: \"Dharma\" neboli nauka a \"Vinaja\" neboli kázeň. Lze říci, že první se zabývá teorií a druhá praxí, i když ve skutečnosti se do značné míry překrývají.\n\"Vinaja-pitaka\" je první částí buddhistického kánonu Tipitaka. Její jádro tvoří Patimokkha (pálí) neboli Pratimókša (sanskrt). V théravádinské tradici obsahuje 227 pravidel pro mnichy (bhikkhu) a 311 pro mnišky (bhikkhuní). Jiné školy mají odlišný počet pravidel.\n\nSoučástí Vinaja-pitaky je mnoho dalších textů, z nichž některé vysvětlují původ řádových pravidel z konkrétních incidentů v mnišské komunitě. Jiné obsahují detaily ze života význačných Buddhových žáků a jejich osvícení. Další texty popisují, jak mají být pravidla uplatňována a jak mají být řešeny rozepře mezi mnichy. \n\n"}
{"id": "53008", "url": "https://cs.wikipedia.org/wiki?curid=53008", "title": "Hanazono", "text": "Hanazono\n\nHanazono (14. srpna 1297 – 2. prosince 1348) byl v pořadí 95. japonským císařem. Vládcem se stal v roce 1308, v roce 1318 abdikoval, tj. dobrovolně se vzdal trůnu. Jeho vlastní jméno bylo \"Tomihito\".\n\nHanazono byl čtvrtým synem císaře Fushimiho. Císařem se stal v roce 1308 poté, co na nemoc zemřel císař Go-Nijo. Během Hanazonovy vlády došlo k ujednání s šógunátem, že každých deset let se budou na trůnu střídat dvě linie vládnoucího rodu. Tato smlouva ale dlouho nevydržela, byla zrušena již následujícím císařem Go-Daigem.\n\nPo své abdikaci v roce 1318 začal s výchovou svého synovce, který byl budoucím císařem Kogonem. V roce 1335 se Hanazono stává buddhistickým knězem větve Zen. V roce 1348 umírá.\n"}
{"id": "53010", "url": "https://cs.wikipedia.org/wiki?curid=53010", "title": "Tromsø", "text": "Tromsø\n\nTromsø (sámsky Romsa, též \"Paříž severu\") je město a samosprávné území (kommune) v kraji Troms v Norsku. Městské samosprávné území Tromsø zahrnuje velké území v okolí města – 2 557 km², podle rozlohy je největším v Norsku. Počet obyvatel je 67 091 (k 1. říjnu 2009).\n\nTromsø je osmé největší město podle počtu obyvatel v Norsku (2005), sedmé k roku 2004, je sídlem nejseverněji položené univerzity – Universitetet i Tromsø, je zde také údajně nejsevernější pivovar na světě a nejsevernější botanická zahrada.\n\nStřed města je na východní straně ostrova Tromsøya – přibližně 400 km za polárním kruhem – . Předměstské oblasti zahrnují Tromsdalen (na pevnině východně od ostrova Tromsøya), východní část ostrova Kvaløya a západ ostrova Tromsøya. Most v Tromsø a čtyřproudový tunel spojuje ostrov Tromsøya s pevninou, na západě spojuje most Sandnessund ostrov Tromsøya s ostrovem Kvaløya.\n\nPůlnoční slunce je viditelné v Tromsø od 18. května do 26. července. Na druhou stranu slunce zůstává pod obzorem od 26. listopadu do 15. ledna. Nicméně město je obklopeno horami a ve skutečnosti je půlnoční slunce pozorovatelné jen od 21. května do 21. července, a temné období trvá již od 21. listopadu do 21. ledna. Návrat slunce je vhodná událost pro oslavy.\n\nTromsø (a Hammerfest) jsou známy pro své množství sněhu v zimní sezóně, ačkoli se množství sněhu rok od roku velmi liší. V zimní sezóně 1996–1997 dosáhla sněhová pokrývka rekordní hodnoty, když bylo 29. dubna 1997 na meteorologické stanici na vrcholku ostrova Tromsøya s jistými obtížemi naměřeno 240 cm sněhu. Nejnižší teplota byla zaznamenána −18,6 °C, zatímco v létě roku 1972 teploty dosáhly 30 °C.\n\nArcheologické výzkumy prokázaly osídlení v této oblasti již před 9 000 lety. První písemná zmínka o dnešním městě Tromsø se nachází ve středověké kronice z doby panování krále Alfréda v Anglii, kterého navštívil jakýsi severonorský náčelník Ottar z lidu Sami a vyprávěl mu o své zemi. Tato událost se údajně odehrála v roce 892 a Ottarovo sídlo se nacházelo jižně od dnešního Tromsø.\n\nV roce 1252 se Tromsø stalo církevní obcí, jejíž omezená obchodní privilegia závisela po celý středověk na větším a bohatším Bergenu. Status samostatného města se všemi privilegii získalo Tromsø až v roce 1794. V roce 1927 byla zde otevřena Observatoř pro výzkum polární záře a v roce 1972 nejseverněji položená univerzita na světě (Universitet i Tromsø).\n\nU Tromsø působila i německá válečná loď Tirpitz.\n\nStřed města je největší koncentrací historických dřevěných domů na sever od Trondheimu.\nVelké množství domů pochází z období mezi lety 1789 a 1904, kdy byla stavba dřevěných domů ve středu města zakázána. Historické domy tak stojí vedle moderní architektury. Pamětihodnosti zahrnují Tromsøkatedral (norská celodřevěná katedrála, postavena roku 1861), Ishavskatedral (pozoruhodný moderní kostel z roku 1965) a akvárium Polaria z roku 1998.\n\nNejstarším domem v Tromsø je Skansen, postaven roku 1789 na pozůstatcích rašeliništní hradby ze 13. století. Nejstarší norské kino v provozu – Verdensteatret – bylo postaveno v letech 1915–1916. Leží přímo v Tromsø a  jeho zajímavostí jsou také velké nástěnné malby zobrazující scény z norských pohádek a lidových tradic. Vytvořil je místní umělec Sverre Mack v roce 1921.\n\nTromsø Museum je univerzitní muzeum, které je věnováno kultuře a přírodě Severního Norska. Malinké Polární muzeum věnuje pozornost minulosti Tromsø a  jeho významu při dobývání a při pořádání arktických výprav, muzeum je v přístavním domě z roku 1837.\n\n\n\n"}
{"id": "53011", "url": "https://cs.wikipedia.org/wiki?curid=53011", "title": "Přímořsko-gorskokotarská župa", "text": "Přímořsko-gorskokotarská župa\n\nPřímořsko-gorskokotarská župa (chorvatsky Primorsko-goranska županija) je jedna z žup Chorvatska. Nachází se na severozápadě území státu, z části v užším Chorvatsku a z části v Istrii.\n\nŽupa hraničí na západě s Istrijskou župou, na severu se Slovinskem a na východě s Karlovackou a Licko-senjskou župou. Patří k ní Kvarnerský záliv a ostrovy Krk, Cres, Lošinj a Rab. Vnitrozemí jejího území se nachází ve vyšších nadmořských výškách, u pobřeží pak prudce klesá. Významnými hřebeny jsou Velka Kapela a Ćićarija u hranice s Istrijskou župou. Pobřeží moře i ostrovy jsou hustě osídlené, na rozdíl od vnitrozemí; hlavní město Rijeka je jedno z největších v Chorvatsku a zároveň i důležitá křižovatka silniční, železniční a námořní dopravy. Je spojena dálnicí i železnicí s hlavním městem Záhřebem, trajekty pak s všemi velkými městy na pobřeží Jaderského moře.\n\n\n"}
{"id": "53012", "url": "https://cs.wikipedia.org/wiki?curid=53012", "title": "William R. Forstchen", "text": "William R. Forstchen\n\nWilliam R. Forstchen (* 11. října 1950, New Jersey) je americký spisovatel, autor mnoha sci-fi povídek.\n\nBydlí ve West Lafayette v Indianě. Stal se profesorem dějepisu a učil tvůrčí psaní v Maine. V roce 1990 dokončil doktorát se zaměřením na americké vojenské dějiny v 19. století.\n\nJeho první kniha, Ledový prorok byla vydána v roce 1983 a od té doby napsal mnoho dalších. Napsal spoustu krátkých povídek.\nv Česku je známý především svou sbírkou povídek \"Wing Commander\" a románem z prostředí hry nazvaným Aréna.\nPoslední kniha v češtině Vteřinu poté (One Second After, 2009) vyšla v r. 2012 v Knižním klubu vydavatelství Euromedia Group.\nZajímá se o také o potápění, jízdu na kole, vlaky a jako vojín 20. maineského dobrovolného pluku se účastní rekonstrukcí historických bitev.\n\n\n\n\n\n\n"}
{"id": "53015", "url": "https://cs.wikipedia.org/wiki?curid=53015", "title": "Robert Kennedy", "text": "Robert Kennedy\n\nRobert Francis „Bobby“ Kennedy, známý také jako „RFK“, (20. listopadu 1925 – 6. června 1968), byl americký politik, jeden ze dvou mladších bratrů prezidenta USA Johna F. Kennedyho, který jej jmenoval do své vlády jako ministra spravedlnosti. Robert F. Kennedy úzce se svým bratrem spolupracoval během invaze v Zátoce sviní a Karibské krize. V roce 1964, rok po smrti svého bratra, byl Robert F. Kennedy zvolen do Senátu za stát New York a o čtyři roky později kandidoval na prezidenta. Byl zavražděn 5. června 1968, krátce poté, co na demokratických primárkách, které se konaly v hotelu Ambassador v Los Angeles, přednesl svůj projev.\n„RFK“ se narodil 20. listopadu 1925 v Brookline, v Massachusetts. Jeho otec byl významný americký podnikatel a politik Joseph Kennedy, jeho matka Rose byla dcerou Bostonského starosty. Jeho starší bratr John Fitzgerald Kennedy byl 35. prezident USA. Podobně jako ostatní děti Josepha Kennedyho, byl i Robert veden k velké ctižádosti. Ctižádost, ambice a soutěživost jsou vlastnosti, které hrály v rodinně Kennedyů hlavní roli. Ve třicátých letech se rodina na čas odstěhovala do Velké Británie, neboť Joseph Kennedy se zde stal velvyslancem USA. Před hrozbou války se pak vrátili zpět do Spojených států amerických. Po návratu do Massachusetts, Kennedy absolvoval Milton Academy, která jej měla připravit na studium na Harvardu. Po smrti nejstaršího bratra Josepha, který zemřel během 2. světové války, přerušil studium a připojil k námořnictvu. Po dvou letech ve službě se Kennedy dostal na Harvardovu univerzitu, kde studoval práva. V roce 1951 složil advokátské zkoušky a stal se absolventem právnické školy\n\nV roce 1952 pomáhal svému bratrovi Johnovi s volební kampaní za jeho zvolení do Senátu USA. Poté, co se stal jeho bratr v roce 1953 stal senátorem, se Robert začal věnovat vlastní kariéře. Začal pracovat jako právní zástupce jednoho ze senátních výborů. V roce 1959 „JFK“ oznámil svůj úmysl kandidovat na prezidenta USA. Robert znovu vedl bratrovu kampaň. V prezidentských volbách v roce 1960 porazil John F. Kennedy viceprezidenta a kandidáta Republikánské strany Richarda Nixona. Robert byl při sestavování vlády \"odměněn\" a stal se ministrem spravedlnosti.\n\nV lednu 1961 se stal 64. ministrem spravedlnosti Spojených států amerických. Jakmile Robert Kennedy nastoupil do úřadu ministra spravedlnosti, tak se pustil do nekompromisního boje proti organizovanému zločinu a rasové diskriminaci. Ministerstvo spravedlnosti se pod jeho vedením rychle stalo trnem v oku různým zločineckým organizacím. Pro prezidenta představoval Robert velkou oporu, neboť ho nebral jen jako ministra ve své vládě, ale také jako věrného poradce, kterému mohl ve všem naprosto důvěřovat. Síla jejich vztahu se projevila na několika krizích, se kterými se Kennedyho administrativa potýkala. Kromě pomoci při řešení krachu v Zátoce sviní a Karibské krize, také zařizoval odtrhnutí Kennedyů od Franka Sinatry. Sinatra byl totiž velmi úzce spojen jak s prezidentem, tak i s několika šedými eminencemi z řad zločineckých organizací. To byl více než racionální důvod, který by mohl ohrozit možné znovuzvolení Johna F. Kennedyho prezidentem. Byl to právě ministr spravedlnosti, kdo poslal agenty, aby pročesali dům Marylin Monroe krátce po její smrti a zjistili, zda tam není nějaký důkaz spojitosti mezi ní a prezidentem, se kterým měla poměr. Kennedyho rostoucí vliv na prezidenta z pozice ministra spravedlnosti odsouval stále více do pozadí viceprezidenta Lyndona B. Johnsona. I to byl důvod, proč se v kruzích Demokratické strany začalo spekulovat o tom, že by do prezidentských voleb šla strana s duem Kennedy & Kennedy. Navíc se pomalu začalo počítat i s možností, že by Robert svého bratra v Oválné pracovně v roce 1969 vystřídal. Všechny tyto potenciální možnosti byly zmařeny v roce 1963, kdy byl John Fitzgerald Kennedy zavražděn. Necelých 11 měsíců po smrti bratra skončil RFK ve funkci ministra spravedlnosti.\n\nVelmi komplikovaný a napjatý byl vztah ministra spravedlnosti s viceprezidentem. Počátky svárů začaly, když „RFK“ přijel navštívit Lyndona B. Johnsona na jeho ranč. Bylo to ještě před tím, než byli známí kandidáti do primárních voleb Demokratické strany. „Bobby“ měl za úkol zjistit, zda se Johnson hodlá ucházet o nominaci Demokratické strany na post prezidenta. Lyndon Baines Johnson bral významné hosty na lov vysoké zvěře, kterou měl ve svém revíru. Tato zkušenost se nevyhnula ani „Bobbymu“. Problém nastal, když Bobby vystřelil na jelena, neboť zpětný náraz pušky jej srazil na zem a pažba mu rozsekla kůži nad okem. Johnson se předklonil a natáhl ruku, aby Bobbymu pomohl vstát na nohy, ale nemohl odolat, aby si do něho taky kapku nerýpl. Proto Roberta počastoval slovy: \"„Synku, musíš se naučit střílet jako chlap,“\". Pro mladého Kennedyho, který byl vychován s určitým standardem, to byl šok. Jinými slovy na to nebyl zvyklý, takže si to vyložil jako urážku – tím byl jejich vztah poznamenán po celou dobu. Vzájemnému vztahu nepomohl ani Johnsonův egoismus, neboť neustále toužil být středem pozornosti.\n\nKennedy dosáhl významného vítězství na cestě ke kandidatuře na prezidenta za Demokratickou stranu 4. června 1968, když zvítězil v primárkách v Jižní Dakotě a Kalifornii. Poté, co promluvil ke svým příznivcům 5. června časně z rána z balkónu v hotelu Ambassador v Los Angeles, směřoval do kuchyně, aby tam některé z nich pozdravil. V úzké chodbě plné lidí vytáhl Sirhan Bishara Sirhan, čtyřiadvacetiletý mladík původem z Palestiny, malý revolver a Kennedyho střelil do hrudi. Jeden z policistů, který byl nejblíž, jej okamžitě povalil na stůl, který stál hned vedle Sirhana a přimáčkl mu paži na desku stolu. Než ho však zcela zpacifikoval, útočník stačil ještě několikrát stisknout spoušť a vystřelit do davu, který Kennedyho obklopoval. Bylo tak zraněno několik dalších lidí, z toho někteří těžce. V tomto případu vznikají obdobné teorie jako v případě JFK, že za vraždou stojí CIA (v případě JFK kvůli jeho projevu z roku 1961 o „tajných spolcích“ – např. svobodní zednáři, mimo jiné např. G. H. Bush sr, který v tu dobu byl agentem CIA a nacházel se v den vraždy JFK v Dallasu). Bobby Kennedy byl ihned převezen přivolanou sanitkou do nemocnice, ale již se neprobral z bezvědomí a zemřel ráno následujícího dne ve věku 42 let. Zemřel muž, jenž vystupoval proti rasové diskriminaci, prosazoval smlouvu o nešíření jaderných zbraní, navrhl koncept nové politiky vůči Latinské Americe a poukazoval na údajnou nemorálnost a nesmyslnost vietnamské války. Robert Kennedy je pohřben na Arlingtonském národním hřbitově ve Washingtonu.\n\nRobert Kennedy byl od roku 1950 ženat s Ethel roz. Skakel (* 1928). Měli spolu 11 dětí (poslední se narodilo jako pohrobek).\n\n\n"}
{"id": "53016", "url": "https://cs.wikipedia.org/wiki?curid=53016", "title": "Pálijský kánon", "text": "Pálijský kánon\n\nPálijský kánon je nejznámější verzí Tipitaky, jednoho z nejstarších souborů buddhistických kanonických textů. Tyto texty byly původně přechovávány ústní tradicí od doby Buddhova života a byly poprvé zapsány na Cejlonu okolo roku 30 př. n. l. Jsou napsány v jazyce páli a tvoří kánon théravádové školy. Řada spisů Pálijského kánonu je, často s menšími rozdíly, obsažena i v kánonech jiných buddhistických škol, které jsou napsány v sanskrtu, v čínštině, nebo v jiných jazycích.\n\nNěkdy se při výčtu spisů Pálijského kánonu uvádí i post-kanonické pálijské texty, které nejsou striktně vzato jeho součástí, ale jsou důležité pro théravádovou tradici. Jsou to například komentáře, zejména od Buddhaghósy, ale také od Buddhadatty nebo Dhammapaly, nebo spis \"Milindapaňha\" (‚Milindovy otázky‘), ve kterém spolu diskutují mnich Nágaséna a král Menandros I. (Milinda), vládnoucí helénistickému řecko-baktrijskému království, které se ve 2. století př. n. l. rozkládalo na území dnešního Afghánistánu.\n\n\n"}
{"id": "53017", "url": "https://cs.wikipedia.org/wiki?curid=53017", "title": "New Jersey", "text": "New Jersey\n\nNew Jersey (anglická výslovnost , oficiálně ) je stát nacházející se na východním pobřeží Spojených států amerických, ve Středoatlantské oblasti severovýchodního regionu USA. New Jersey hraničí na severovýchodě a severu s New Yorkem, na západě s Pensylvánií a na jihozápadě s Delawarem. Jižní a východní ohraničení státu tvoří Atlantský oceán.\n\nSe svou rozlohou 22 591 km² je New Jersey čtvrtým nejmenším státem USA, v počtu obyvatel (8,9 milionu) je však jedenáctým nejlidnatějším státem a s hodnotou hustoty zalidnění 470 obyvatel na km² je na prvním místě. Hlavním městem je Trenton s 85 tisíci obyvateli. Největšími městy jsou Newark s 280 tisíci obyvateli, dále Jersey City (250 tisíc obyv.), Paterson (150 tisíc obyv.) a Elizabeth (130 tisíc obyv.). New Jersey patří 209 km pobřeží Atlantského oceánu. Nejvyšším bodem státu je vrchol High Point s nadmořskou výškou 550 m. Největšími toky jsou řeky Hudson, která tvoří hranici se státem New York, a Delaware, jež vytváří hranici s Pensylvánií a Delawarem.\n\nNew Jersey vzniklo v roce 1664 poté, co Angličané obsadili Nové Nizozemí, jehož součástí byla i oblast New Jersey. Novou provincii pojmenovali podle ostrova Jersey v Lamanšském průlivu. Provincie se roku 1776 stala jedním z původních třinácti zakládajících států USA. Během americké války za nezávislost v poslední čtvrtině 18. století proběhlo na jejím území několik rozhodujících bitev. New Jersey jako třetí stát v pořadí ratifikovalo Ústavu Spojených států amerických, k čemuž došlo 18. prosince 1787.\n\n\nPodle sčítání lidu z roku 2010 zde žilo 8 791 894 obyvatel. Zajímavý je stejně jako u státu New York velký počet obyvatel italského a irského původu, kteří zde vytvářejí specifickou kulturu.\n\n\nObyvatelé hispánského nebo latinskoamerického původu, bez ohledu na rasu, tvořili 17,7% populace.\n\n\n\nNa území New Jersey jsou již od poloviny 19. století objevovány fosilie pozdně křídových dinosaurů, jako je \"Dryptosaurus\", \"Hadrosaurus\" ad. Nacházejí se tu i horniny, dokládající katastrofu na konci křídy (iridiová vrstvička ve fosilním jílu o stáří 66 milionů let).\n\n"}
{"id": "53018", "url": "https://cs.wikipedia.org/wiki?curid=53018", "title": "Maine", "text": "Maine\n\nMaine (anglická výslovnost , oficiálně ) je stát nacházející se na východním pobřeží Spojených států amerických, v oblasti Nové Anglie severovýchodního regionu USA. Maine, nejvýchodnější stát kontinentálních USA, hraničí na západě s New Hampshire, na severozápadě s kanadskou provincií Québec a na severu a východě s kanadskou provincií Nový Brunšvik; jihovýchodní ohraničení státu tvoří Atlantský oceán.\n\nSe svou rozlohou 91 646 km² je Maine 39. největším státem USA, v počtu obyvatel (1,3 milionu) je 42. nejlidnatějším státem a s hodnotou hustoty zalidnění 17 obyvatel na km² je na 38. místě. Hlavním městem je Augusta s 19 tisíci obyvateli. Největšími městy jsou Portland se 67 tisíci obyvateli, Lewiston (37 tisíc obyv.), Bangor (33 tisíc obyv.) a South Portland (25 tisíc obyv.). Maine patří 367 km pobřeží Atlantského oceánu. Nejvyšším bodem státu je vrchol Mount Katahdin s nadmořskou výškou 1606 m, nacházející se v Appalačském pohoří, které prostupuje severní částí celého státu. Největšími toky jsou řeky Saint John, jež tvoří část hranice s Novým Brunšvikem, Penobscot a Kennebec, největší vodní plochou je jezero Moosehead.\n\nNa začátku 20. let 17. století zde vznikla anglická provincie, pojmenovaná pravděpodobně podle francouzského historického regionu Maine. Ta byla v 50. letech 17. století začleněna do massachusettské kolonie, která se později stala jedním z původních třinácti zakládajících států USA. Samotné Maine se od Massachusetts oddělilo v 19. století a 15. března 1820 se stalo 23. státem USA.\n\nPůvodními obyvateli Maine byli Abenakiové a Penobscotové. První bělošskou osadu založil roku 1604 francouzský mořeplavec Pierre Dugua, oblast byla součástí Akádie a dostala jméno pravděpodobně podle francouzského kraje Maine. Roku 1652 ovládli Maine Angličané a připojili ji ke své kolonii Massachusetts, jejíž součástí zůstalo i po vzniku USA, ačkoli bylo fyzicky odděleno územím New Hampshire. Členským státem Unie se stalo v roce 1820 jako 23. stát v pořadí, v důsledku tzv. Missourského kompromisu (když měl vzniknout stát Missouri, kde existovalo otrokářství, objevily se protesty, že by tak otrokáři získali v Kongresu většinu; pro udržení nerozhodného stavu byl tedy vytvořen Maine jako nový neotrokářský stát). Severní hranice s Kanadou byla dlouho předmětem sporu, což využili roku 1827 místní osadníci k vyhlášení mezinárodně neuznávané republiky Madawaska. K vytyčení stávající hranice došlo roku 1842.\n\nMaine je převážně zemědělskou oblastí, hlavními produkty jsou brambory, jablka a kanadské borůvky. V okolním moři se loví ryby a humři. Vzhledem k množství lesů je nejrozšířenějším průmyslem zpracování dřeva a papírenství. Na jižním předměstí Portlandu sídlí velká elektrotechnická firma Fairchild Semiconductor. Významný je i turistický ruch: Maine má nejzachovalejší přírodu v rámci Nové Anglie, je také státem s nejnižší kriminalitou v USA.\n\nPodle sčítání lidu z roku 2010 zde žilo 1 328 361 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 1,3 % populace. Maine má ze všech států Unie nejvyšší podíl francouzsky mluvícího obyvatelstva, při sčítání roku 2011 se 16,3 % obyvatel přihlásilo k francouzskému a 7,6 % k frankokanadskému původu.\n\n\n\n\n\n\n"}
{"id": "53019", "url": "https://cs.wikipedia.org/wiki?curid=53019", "title": "Kvarnerský záliv", "text": "Kvarnerský záliv\n\nKvarnerský záliv (chorvatsky \"Kvarnerski zaljev\", italsky Golfo del Quarnero / Quarnaro / Carnaro) je záliv v Chorvatsku.\n\nZáliv se nachází mezi Dalmácií a poloostrovem Istrie, v severovýchodní části Jaderského moře. Největším městem na pobřeží zálivu je Rijeka, zároveň jedno z nejdůležitějších měst země. Díky velké hloubce v zálivu v ní mohou kotvit i velké lodě (tankery atp.).\n\nV oblasti zálivu se také nacházejí ostrovy Krk, Cres, Rab, Lošinj, Pag a ještě mnoho dalších menších. Ostrov Krk je s pevninou spojen mostem.\n"}
{"id": "53028", "url": "https://cs.wikipedia.org/wiki?curid=53028", "title": "Volna", "text": "Volna\n\nNosná raketa Volna je konvertovaná sovětská mezikontinentální balistická raketa R-29R (SS-N-18) používaná k nízkorozpočtovému vynášení satelitů na oběžnou dráhu. Nosič byl vyvinut Konstrukční kanceláří akademika Makejeva.\n\nDne 20. července 2001 tato raketa odstartovala z atomové ponorky třídy Delta III v Barentsově moři. Vynesla na oběžnou dráhu sluneční plachetnici Cosmos 1, vyvinutou vědci USA a Ruskem. Nezdařilo se však oddělení plachetnice od třetího stupně rakety proto, že raketa nezískala dostatečný výkon, tah a řídící počítač povel k oddělení nevydal. Třetí stupeň i s pouzdrem dopadl na Kamčatku. Nepodařily se ani další starty.\n\n"}
{"id": "53029", "url": "https://cs.wikipedia.org/wiki?curid=53029", "title": "Vaslui", "text": "Vaslui\n\nVaslui je hlavní město stejnojmenné župy v rumunské Moldávii. Má 70 000 obyvatel.\n\nPrvní zmínka o městě Vaslui je z roku 1435. Mezi lety 1439 a 1440 bylo během tatarských vpádů vypáleno. V roce 1475 se zde konala bitva, při níž moldavský princ Stefan cel Mare porazil osmanská vojska. Před druhou světovou válkou zde existovala početná židovská komunita. Po pádu socialismu a pozvolné transformaci v moderní zemi zde dnes vládne 15% nezaměstnanost, jedna z nejvyšších v zemi.\n\n"}
{"id": "53030", "url": "https://cs.wikipedia.org/wiki?curid=53030", "title": "Pori", "text": "Pori\n\nPori (švédsky \"Björneborg\") je město a obec, nacházející se na západním pobřeží Finska. Střed města leží asi 15 km od Botnického zálivu u ústí řeky Kokemäenjoki. Pori je nejdůležitějším městem provincie Satakunta.\n\nVe městě žije 83 192 lidí (k 31. lednu 2012) a jeho rozloha činí 511,88 km², z čehož 8,71 km² jsou vodní plochy. Hustota zalidnění je zde 151,4 obyvatele na km². Město je jednojazyčné, finské. Pori je desáté největší město ve Finsku.\n\nNeogotické Juseliovo mauzoleum na hřbitově Käppärä ve středu města bylo postaveno v roce 1903 bohatým průmyslníkem F. A. Juseliem na památku jeho dcery, která zemřela v jejích 11 letech. Mauzoleum navrhl architekt Josef Stenbäck. Mauzoleum bylo původně vyzdobené freskami Akseliho Gallena-Kallely, ale ty byly později zničeny. Restauroval je Akseliho syn Jorma Gallen-Kallela s využitím skic svého otce.\n\nPori je kromě jiného známé písečnou pláží \"Yyteri\", každoročním mezinárodním jazzovým festivalem \"Pori Jazz\" a výrobou piva Karhu.\n\nPori je silnou základnou Sociálně demokratické strany Finska. Strana zde získává okolo 40 % hlasů. Opoziční Strana národní koalice dostala naposledy 19 % hlasů.\n\nMateřským jazykem více než 97,6 % populace je finština. Ostatní mluví arabsky, francouzsky, německy, rusky nebo švédsky. Švédská menšina tvoří asi 0,5 % obyvatel města. Je zde švédská škola a Klub švédské kultury, která je zaměřen na švédskou menšinu v regionu Satakunta.\n\nPlanetka 1499 Pori byl pojmenována podle města jejím objevitelem, finským astronomem Yrjöm Väisälou.\n\nNedaleko Pori je vysílací stanice vysílající na středně dlouhých a krátkých vlnách. Anténa vysílače středně dlouhých vln je umístěna na 185 m vysokém ukotveném stožáru.\n\n\n\n"}
{"id": "53033", "url": "https://cs.wikipedia.org/wiki?curid=53033", "title": "Barentsovo moře", "text": "Barentsovo moře\n\nBarentsovo moře (norsky \"Barentshavet\" ; rusky \"Баренцево море Barencevo more\") je okrajové moře Severního ledového oceánu mezi severním pobřežím Evropy (Norska a Ruska) a Medvědím ostrovem, Špicberky, Zemí Františka Josefa a Novou zemí. Podle záhadologů se pod hladinu dnešního Barenstova moře kdysi propadla bájná Hyperborea, z níž podle nich dnes nad hladinu vyčnívají její někdejší nejvyšší hory, jimiž mají být Špicberky, Země Františka Josefa, či Nová země.\n\n\n"}
{"id": "53034", "url": "https://cs.wikipedia.org/wiki?curid=53034", "title": "Rochlice", "text": "Rochlice\n\nRochlice (něm. \"Röchlitz\") je jednou z nejstarších libereckých čtvrtí. Je šestou z místních částí statutárního města Liberce. Její název je patrně odvozen od slova rokytí, označujícího křoví na břehu řeky. Rochlice je také nejlidnatější z libereckých čtvrtí.\n\nRochlice vznikla již na konci 13. století v blízkosti brodu přes Lužickou Nisu. Obec je v tehdejších konfirmačních knihách pražského arcibiskupství zmiňována pod jmény: \"Rokytnik\", \"Rokytnitz\" a \"Rokostnicz\". V seznamech papežského desátku je obec označována jako \"Rochlicz\", ze kterého po příchodu německých kolonistů vznikly tvary \"Rechlicz\", \"Röchlicz\" a konečně \"Röchlitz\", uvedený v redernském urbáři roku 1560.\n\nPodle tohoto urbáře žilo tehdy v obci v 21 domech, 17 sedláků, 4 zahradníci a 4 domkaři. Obec se rozrůstala velmi pomalu: v roce 1771, během prvního číslování domů, bylo napočítáno 82 stavení. Skutečností však je, že již v té době byla v obci škola, kterou navštěvovali žáci z okolních čtvrtí: Hanychova, Pilínkova, Doubí a Vesce.\n\nKe skutečnému rozmachu obce došlo až v 19. století během průmyslové revoluce. V tomto období v Liberci vznikly nové silnice: nejprve ta vedoucí podél Nisy dnešní třídou M. Horákové roku 1825, pak i další další vedoucí na Vratislavice (1863) a Dolní Hanychov (1902). Dalším impulsem k rozvoji obce bylo vybudování železničních tratí z Liberce, protože ta vedoucí do Jablonce měla zastávku na dnešním Poštovním náměstí. Na tom stávala pošta již od roku 1892. 14. září 1899 přijela do Rochlice první tramvaj.\n\nObec byla povýšena na městys 14. 6. 1903 a již po pěti letech se stala městem s vlastním znakem uděleným Rochlici císařem Františkem Josefem I. Koncem 19. století byla Rochlice jedním z nejdůležitějších průmyslových center Liberecka. Tato prosperita skončila se začátkem první světové války. Roku 1918 zde byla dokonce kvůli katastrofálním problémům se zásobováním zaznamenána úmrtí z hladu. Po skončení války a vzniku nového státu obsadilo Rochlici československé vojsko. Protože problémy se zásobováním přetrvávaly, srotil se 29. 5. 1919 dav pěti set nespokojených občanů, kteří se pustili do rabování místních obchodů. Pořádek musela nastolit až místní vojenská posádka.\n\nV prvních obecních volbách vyhráli v Rochlici němečtí sociální demokrati a prvním starostou se stal Karl Scheffel. Následující léta však byla ve znamení neustálých bojů o radnici mezi německými sociálními demokraty s českými stranami a německými nacionály a nacisty, v důsledku čehož docházelo k velmi rychlému střídání starostů. V září roku 1927 se tak poprvé do jejího čela dostal představitel místní DNSAP. Ve volbách 12. 6. 1938 získala SdP 2352 hlasů a obsadila 21 z 36 mandátů (česká menšina získala 11 mandátů, KSČ 3 mandáty a jeden mandát němečtí sociální demokraté).\n\nPo podepsání mnichovské dohody muselo zdejších jeden a půl tisíce Čechů odejít do vnitrozemí a 8. října 1938 přivítala slavnostně ozdobená obec příchod prvních Hitlerovských vojáků. Za německé okupace byla Rochlice přičleněna 1. května 1939 k Velkému Liberci jako jeho čtvrtá čtvrť.\n\nPo odsunutí Němců po skončení druhé světové války až do sedmdesátých let se počet obyvatel pohyboval kolem 4000. K prudkému nárůstu počtu obyvatel došlo až během mohutné panelové výstavby. V roce 1991 byla Rochlice s 18 548 obyvateli nejlidnatější městskou čtvrtí.\n\n"}
{"id": "53035", "url": "https://cs.wikipedia.org/wiki?curid=53035", "title": "Bhikkhu", "text": "Bhikkhu\n\nV jazyce páli označuje slovo bhikkhu / bhikkhuní plně ordinovaného buddhistického mnicha / mnišku. Odpovídající sanskrtské termíny jsou \"bhikšu / bhikšuní\".\n\nVýraz \"bhikkhu\" doslova znamená „žebrák“ nebo v širším významu „ten, co žije z almužen“. V pálijském komentáři Buddhaghósy je tento termín filologicky analyzován jako „ten, co vidí nebezpečí (v samsáře neboli v cyklu znovuzrozování)… a proto se stal mnichem, aby z ní byl vysvobozen“.\n\nBhikkhu skládá slib při vstupu do sanghy (buddhistické řádové komunity) a očekává se, že bude dodržovat pravidla jednání, obsažená ve vinaji. V době Buddhově se toto pojmenování neomezovalo jen na členy sanghy, ale označovalo každého člověka, který odešel do bezdomoví, aby hledal duchovní cestu.\n\n"}
{"id": "53037", "url": "https://cs.wikipedia.org/wiki?curid=53037", "title": "Vest-Agder", "text": "Vest-Agder\n\nFylke Vest-Agder byl územněsprávní jednotka na jihu Norska. Správním centrem území bylo město Kristiansand. Správcem Vest-Agderu byl \"Fylkesmann i Vest-Agder\". Kraj byl nejjižnějším územím Norska. Zanikl k poslednímu dni roku 2019. Od 1. ledna 2020 existuje kraj Agder, který vznikl sloučením krajů Aust-Agder a Vest-Agder v rámci reformy administratně-územního dělení Norska. Počet obyvatel dosáhl roku 2015 k 180 877. Rozloha kraje je 7 276 km².\n\nVest-Agder hraničil s \"fylkery\" Aust-Agder a Rogaland. Nacházel se u Severního moře u Skagerraku, za kterým se rozkládá Jutský poloostrov. Od Severního moře se táhl přes sto kilometrů k severu do vnitrozemí, kde v jezeru Auravatn dosahoval svého nejsevernějšího bodu – . V této části leží asi 5 kilometrů od Lysefjordu. Nejzápadnější bod je u obce Roligheta – , nejvýchodnější místo je na u jezera Steinsvannet. Nejjižnější bod je u ostrova Pysen , respektive na pevnině u Lindesnes . Oba body jsou zároveň nejjižnějšími suchozemskými body Norska.\n\nNejvíce obyvatel žije u pobřeží, které je členité. U pobřeží leží největší města Kristiansand, Mandal, Flekkefjord, a Farsund. Severní část je hornatá a řídce osídlená, zatímco centrální vrchoviny s vřesovišti slouží jako pastviny pro dobytek a ovce.\n\n"}
{"id": "53046", "url": "https://cs.wikipedia.org/wiki?curid=53046", "title": "Návštěvníci (seriál)", "text": "Návštěvníci (seriál)\n\nNávštěvníci je československý science fiction televizní seriál z roku 1983. První díl měl premiéru v sobotu 5. listopadu 1983. Výrobcem byla Československá televize, koproducenty byly německé veřejnoprávní stanice Westdeutscher Rundfunk a Bayerischer Rundfunk. Patnáctidílný seriál napsal Ota Hofman společně s Jindřichem Polákem, režisérem seriálu. Hudbu složil Karel Svoboda, výtvarníkem byl Theodor Pištěk.\n\nVe 25. století, přesněji v roce 2484, žijí lidé ve světě míru, lásky a bez válek. Poklidně žijící lidstvo je však náhle překvapeno poplachem. Centrální Mozek Lidstva (CML, hlavní superpočítač dohlížející na dění na Zemi) hlásí, že v blízkosti planety má za 177 dní proletět kometa, která ji vychýlí z dráhy, a následkem toho se stane velká část Země neobyvatelnou.\n\nJako nejnadějnější projekt na záchranu lidstva před katastrofou je vybrán a realizován ten, který předloží akademik Filip (v pozdější verzi Richard). Tento historik je totiž až fanatickým obdivovatelem geniálního matematika přelomu 20. a 21. století a nositele Nobelovy ceny Adama Bernaua, který ve svých Pamětech zmiňoval, že v 11 letech coby žák 5. třídy objevil matematickou formuli umožňující \"„snadno přesunovat v prostoru celé kontinenty, ba i světy“\". Tento \"Sešit č. 1\" však v roce 1984 shořel při požáru jejich rodinného domu v městečku Kamenici a Adam vzorce již nezrekonstruoval. Ve 25. století sice lidstvo neumí pohybovat světy, ale už umí cestovat v čase nazpět. A přestože cestování v čase je obecně zakázáno, je vzhledem k situaci povolena výjimka a je tedy rozhodnuto vyslat do minulosti výpravu, která má uvedený sešit získat.\n\nCML do této expedice kromě akademika vybere další tři osoby. Těmi jsou technik Leo Kane, lékař–epidemiolog Dr. Jacques Michell a dokumentaristka–historička Emilia Fernandez. Tato skupina je po dvacetidenní přípravě jako expedice Adam 84 – Expedice naděje vyslána do roku 1984, kde se vydávají za skupinu geometrů, vyměřujících dálnici okolo Kamenice. Od počátku je doprovází smůla daná nepřesnými výpočty CML (přistanou na hraně skály namísto v údolí, hasičské uniformy jsou 100 let staré apod.), a jejich blesková záchranná akce také spíš přináší problémy než aby je řešila: už jen proto, že Sešit č. 1 hodí do plamenů sám akademik poté, co v něm najde akty namísto výpočtů. Expedice je nucena strávit v Kamenici roku 1984 mnohem více času, než původně plánovali. Zmatkařství, náhody i nezákonná jednání je doprovázejí několik dalších dní, kdy ovlivní dění v městečku neuvěřitelnou měrou, ačkoliv jakékoliv zásahy do minulosti jsou nepřípustné.\n\nPo marném pokusu zachránit náhradní Sešit č. 2 už expedice naznává, že skutečnost se podstatně liší od toho, jak ji Bernau popisoval ve svých Pamětech. Budoucí geniální matematik se jeví jako obyčejný mírně zlobivý kluk se svými dětskými zájmy, z kterého podle jeho otce nevezmou ho ani ke kopáčům, protože mu nejdou základní počty a místo nich si píše vzorce s nesmyslnými klikyháky, kterým nerozumějí ani učitelé. Výjimkou z této klukovské obyčejnosti je jak vysoká matematika, tak jeho rozhovory se starým panem Drchlíkem, kterého ve svých Pamětech popisuje jako Velkého učitele, ve skutečnosti je to jen bývalý údržbář vysokoškolských budov se svérázným náhledem na svět. U pana Drchlíka také expedice najde útočiště poté, co jim jsou ukradeny peníze. CML sice zašle nové bankovky, nicméně ty jsou z roku 1884 a expedice zkonstatuje, že CML je idiot a již není čas čekat na případný Sešit č. 3, je tedy nutné se vrátit zpět do vlastní doby. Při té příležitosti zachrání a do budoucnosti přepraví i pana Drchlíka, který jako jediný z celého města pochopil, že jde o návštěvníky z budoucnosti.\n\nVýsledkem expedice je přivezení značného množství exponátů a také dědy Drchlíka, který zjistí, že CML byl instalován nakřivo a poskytoval nesprávné výpočty, tudíž srážka s kometou ve skutečnosti nehrozí.\n\nV seriálu jsou zmíněna některá důležitá data:\n\nSeriál má patnáctidílnou formu a také sedmidílný sestřih. Premiérově byl vysílán s 15 díly, při první repríze se 7 dlouhými díly. Verze s delšími díly neobsahuje žádné scény navíc, jedná se o sloučení dvou (v případě prvního dílu tří) epizod patnáctidílné varianty dohromady (s vynecháním mezilehlých znělek a shrnutí děje). Oba sestřihy mají také různé audioverze (původní varianta akademik Filip vysílaná před rokem 1989 / předabovaná verze akademik Richard vysílaná po roce 1989 – viz Soud o akademika).\n\nSeriál je poznamenán soudním sporem, který nemá v české kinematografii obdoby. Iniciovala jej vdova po prof. Filipovi a kvůli němu se v určitém období po roce 1989 seriál nesměl vysílat.\n\nPaní Filipová byla přesvědčena, že hlavní hrdina seriálu „akademik Filip“ (Josef Bláha) je podobný jejímu muži, a navíc je vykreslen v nelichotivé podobě. O nápravu se snažila už od premiérového vysílání, soud o ochranu osobnosti vyhrála v roce 1989 (v té době už měl seriál za sebou tři uvedení). \nTelevize musela natočit dokument o pravém akademikovi Filipovi a hlavní postavě seriálu, taktéž akademiku Filipovi, muselo být pro další reprízy změněno příjmení, jinak by nebylo dovoleno seriál uvést a v jakékoliv formě distribuovat. Televize se odvolala a v devadesátých letech opět prohrála. Mezitím ležel seriál v \"trezoru\", až pak se vytvořila nová zvuková verze, která stála přibližně 100 tisíc korun. Autoři pro nové uvedení zvolili opět dvojslabičné příjmení Richard, aby se snáze předabovaly všechny dialogy, v nichž se příjmení Filip vyskytuje. Nicméně jednou jméno Filip v seriálu zůstalo. Příjmení Filip se také objevuje na nášivkách tréninkových uniforem expedice Adam 84, které nejsou ale moc čitelné při běžném rozlišení. Zajímavé také je, že autoři změnili i křestní jméno akademika (které v seriálu zazní asi jen jednou při rozdávání občanských průkazů v 2. díle) – celé jméno se změnilo z původního Rudolf Filip nově na Jan Richard. \n\nRežisér Jindřich Polák podle svých slov nebyl k soudu nikdy přizván, aby celou věc vysvětlil. Jméno akademik Filip vybrali se scenáristou Otou Hofmanem naprosto náhodně bez spojitosti s reálnou osobou, o jehož existenci netušili.\n\nPodobný případ se stal u seriálu Vetřelci a lovci. V druhé epizodě s názvem Krutá nevěra (2011, premiéra 22. ledna 2012, repríza 6. října 2013) se nedopatřením objevilo jméno skutečné společnosti, která byla v příběhu spojována s korupcí. Firma Armypol vysoudila v roce 2019 odškodné. Česká televize už dříve tuto epizodu upravila - předabováním i předěláním několika scén, kde bylo v obrazu vidět jméno firmy. V uvedené formě však dosud nebyla uvedena, v internetovém archivu České televize lze spustit pouze první a třetí díl seriálu (v seriálu vystupují stejné postavy, ale jednotlivé díly fungují jako samostatné televizní filmy).\n\n\n\n\n\n\n\n\n\n\n\n\n\n\n\n\n\n\n\nV roce 2004 se objevily zprávy o tom, že by seriál měl dočkat pokračování. Spisovatel Petr Macek připravoval scénář pod pracovním názvem \"Hlavně nenápadně\". Děj se měl odehrávat asi 25 let po událostech původního seriálu. Profesorka Emília Fernandez opět ztvárněná Dagmar Patrasovou by vedla novou expedici zpět do minulosti odčinit následky, které přinesla původní výprava. Josef Dvořák a Jiří Datel Novotný by si své role zopakovali, ale nebyli by členy nové expedice. Část děje se měla odehrávat opět v roce 1984 (nová expedice by se potkala s expedicí původní) a bylo by nutné vytvářet nové scény s již nežijícími herci, například s Josefem Bláhou, představitelem akademika Filipa/Richarda. Seriál by byl finančně náročný a možná i proto se nikdy nedočkal realizace.\n\nV roce 2013 postavil telefonní operátor Vodafone svou reklamní kampaň na oblíbených Návštěvnících. Roli Karase si v ní zopakoval Josef Dvořák a vypravěče opět namluvil Vladimír Brabec. Jako hudební podkres byla využita seriálová hudba Karla Svobody.\n\nLiterární verze seriálu.\n\n\nKompletní seriálová hudba skladatele Karla Svobody byla vydána nejdříve na gramofonové desce a později na CD.\n\nCelý seriál byl vydán na DVD. Obsahuje 15dílnou variantu s akademikem Richardem.\n\n"}
{"id": "53047", "url": "https://cs.wikipedia.org/wiki?curid=53047", "title": "Samsø", "text": "Samsø\n\nSamsø je dánský ostrov. Leží v průlivu Kattegat mezi Jutskem a ostrovy Sjælland a Fyn. Je 28 km dlouhý a na nejširším místě 10 km široký. Rozloha ostrova je 112 km². Trvale zde žije 4125 obyvatel (2005). Na ostrově je 22 obcí a pět přístavů.\n\nOstrov se dělí na severní část, oddělenou od zbytku ostrova 500 metrů dlouhým průplavem Kanhave, zbudovaným ve vikinských dobách, střední oblast okolo zálivu Stavns Fjord posetého množství drobných ostrůvků a největší i nejlidnatější jih, kde se nachází také nejdůležitější sídlo Tranebjerg. Ostrov je rovinatý, půda je intenzivně zemědělsky využívána (chov prasat a ovcí, pěstování brambor a jahod).\n\nPodle kroniky, kterou napsal Saxo Grammaticus, zahynul na ostrově hrdina Hjalmar, když pomáhal příteli Orvar-Oddovi v boji proti dvanácti synům švédského berserka Arngrima. Událost ztvárnil na svém obraze dánský malíř Mårten Eskil Winge. Na Samsø byla nalezena řada zřícenin středověkých hradů. Turistickou atrakcí je největší rostlinný labyrint na světě o rozloze šedesát tisíc čtverečních metrů, zřízený roku 2000 nedaleko obce Nordby. Ostrov má vlastní letiště. V roce 1997 byl zahájen projekt na podporu energetické soběstačnosti ostrova. Díky němu využívá Samsø výhradně obnovitelné zdroje energie a elektřinu i teplo dokonce vyváží.\n\n"}
{"id": "53050", "url": "https://cs.wikipedia.org/wiki?curid=53050", "title": "Anton Szandor LaVey", "text": "Anton Szandor LaVey\n\nAnton Szandor LaVey, vlastním jménem \"Howard Stanton Levey\" (11. dubna 1930, Chicago – 29. října 1997, San Francisco) byl zakladatelem a veleknězem Církve Satanovy, autorem Satanské bible a mnoha dalších knih a zakladatelem náboženství či spíše životní filosofie známé jako LaVeyův satanismus. Tato nauka má stoupence po celém světě. V České republice mezi zakladete patří Jiří Valter. Nyní její sympatizanty patří především členové Prvního česko-slovenského chrámu církve Satanovy, v jehož čele stojí mistr a gnostický biskup Pavel Brndiar Tau-Paulus . LaVey měl ženu Carol a v roce 1952 se mu narodila dcera Karla LaVey, jež dnes pokračuje v jeho díle. \n"}
{"id": "53052", "url": "https://cs.wikipedia.org/wiki?curid=53052", "title": "Kimi Räikkönen", "text": "Kimi Räikkönen\n\nKimi-Matias Räikkönen (* 17. října 1979 v Espoo, Finsko) je finský automobilový závodník, známý především ze závodů mistrovství světa vozů Formule 1. V roce 2007 se stal mistrem světa, s týmovým kolegou Felipe Massou během svého angažmá u týmu Ferrari získali také dvakrát pohár konstruktérů. Mezi jeho další úspěchy patří zisk druhého místa v mistrovství světa v letech 2003 a 2005, obojí v barvách týmu McLaren. Za svou kariéru jezdil v týmech Sauber (2001), McLaren (2002–2006) a od roku 2007 za Ferrari, kde měl mít původně smlouvu až do konce roku 2010, ale po sezóně 2009 zaujal jeho místo ve Ferrari Fernando Alonso. Po dvouletém závodění v World Rally Championship a NASCAR se vrátil do Formule 1, aby se připojil k týmu Lotus. V roce 2014 se vrátil do Maranella k týmu Ferrari, kde se stal týmovým kolegou Fernanda Alonsa. Od sezóny 2015 do sezóny 2018 jezdil po boku Sebastiana Vettela. V sezóně 2019 přestoupil do týmu Alfa Romeo.\n\nKimi dlouho jezdil na motokárách, konkrétně od deseti let, a v roce 1999 skončil druhý v Evropském šampionátu Formule Super A. Souběžně také jezdil sérii Formule Ford Euro Cup. Ve dvaceti letech vyhrál Britskou Formuli Renault Winter Series, když vyhrál první čtyři závody sezóny. Roku 2000, vyhrál sedm z deseti závodů šampionátu Britské Formule Renault. Jeho bilance v sériích Formule Renault byla obdivuhodná, Räikkönen vyhrál 13 z 23 závodů, což znamená 56 % vyhraných závodů.\nAč toho Räikkönen mnoho nenajezdil, dal mu Peter Sauber, šéf týmu Sauber, šanci testovat v září roku 2000. Po testech na Jerezu a Barceloně, podepsal Sauber s Räikkönenem smlouvu na rok 2001. Na adresu mladého Fina ale byla i vlna kritiky ohledně udělení superlicence, bez které by nemohl závodit. Prezidentovi FIA se nelíbilo, že Kimi odjezdil ve formulových závodech pouhých 23 závodů a považoval ho za velice nezkušeného. Nicméně Kimi předvedl hned v prvním závodě, že jezdit umí, když si vyjel bod za šesté místo v Grand Prix Austrálie. Zajímavostí bylo, že Räikkönen ještě 20 minut před závodem spal (Kimi řekl, že spí rád natolik, že před kvalifikacemi a závody musí být probuzen.).\nRäikkönen působí velice klidně, chladně a výborně kalkuluje závodní strategii a vysloužil si přezdívku „Iceman“ („Ledový muž“). Tuto přezdívku má dokonce i na své helmě. Jeho další přezdívky, které v té době dostal, jsou například Kimppa, Räikkä a Kimster (tak mu říkali mechanici). Někteří Finové mu vtipně říkají „Räkkä“, což ve finštině znamená nudle u nosu. Tato přezdívka vznikla ze slova Häkä (ve finštině oxid uhelnatý), která byla přezdívkou Miky Häkkinena.\nPrvní sezona pro něj byla velmi solidní, 4× bodoval a 8× skončil v první osmičce. Celkem vybojoval 9 bodů a společně s týmovým kolegou Nickem Heidfeldem (ten získal 12 bodů), pomohli týmu Sauber k nejlepšímu umístění v poháru konstruktérů a to konkrétně ke čtvrtému místu.\n\nRäikkönen po sezóně 2001 odešel od Sauberu. Možnosti byly hned dvě. Ferrari, které dodávalo Sauberu motor, si na něj dělalo zálusk, ale jezdce už oba mělo a to kvalitní. A tak Räikkönen zamířil do McLarenu, kde vystřídal svého krajana a dvojnásobného mistra světa, Miku Häkkinena, který ukončil kariéru. McLarenu se ale dostalo kvůli mladému Finovi kritiky, když ho upřednostnili před Nickem Heidfeldem, který jezdil v roce 2001 u Sauberu lépe než Kimi.\n\nPři svém debutu v McLarenu, zaznamenal Räikkönen třetí místo v Australské Grand Prix. Nejblíže k vítězství byl Kimi v Grand Prix Francie, kde figuroval na prvním místě, ale kvůli oleji na trati z vozu Allana McNishe, se dostal mimo trať a skončil druhý. Přestože měl McLaren problém se spolehlivostí motorů Mercedes, získal Kimi 24 bodů a čtyři pódiová umístění a byl jen o maličko horší než týmový kolega David Coulthard. Na konci sezóny tedy figuroval na šestém místě, jednu pozici za Coulthardem. Společně tak vybojovali pro McLaren třetí pozici v poháru konstruktérů.\nV zahajovacím závodě v Austrálii, se Räikkönen kvalifikoval v náhradním voze až jako patnáctý. V závodě však vedl, ale až do chvíle, kdy dostal penalizaci za překročení rychlosti v boxech. Tuto nepříjemnost však způsobila závada v elektronickém systému auta. I tak ale Kimi dosáhl skvělého třetího místa. První závod vyhrál Räikkönen v Malajsii, kde startoval ze sedmého místa. V průběhu dalšího závodu v Brazílii, byl opět vyhlášen vítězem, a to po zastavení závodu v kole 55. Pravidla říkají, že výsledky závodu by měly být takové, jaké byly 2 kola před zastavením závodu. O týden později však bylo rozhodnuto a prověřeno, že závod byl zastaven v kole 56 a výsledky platí tedy z kola 54. Tím pádem vyhrál Giancarlo Fisichella a Räikkönen musel trofej vrátit a převzít trofej za místo druhé.\n\nVětšina týmů své vozy vylepšovala, avšak McLaren používal šasi z roku 2002, což auta trochu brzdilo. I tak ale skončil Räikkönen druhý v Imole. Na okruhu ve Španělsku udělal Kimi chybu v kvalifikaci a musel startovat ze zadních pozic. Smůlu měl i v závodě, kde odstoupil, když havaroval s Antoniem Pizzoniou, který zůstal stát na startu.\n\nV dalších závodech sázel McLaren spíše na dobrou strategii, než na rychlost. V Grand Prix Rakouska měl Kimi problémy s řízením vozu a jen taktak uhájil druhou pozici před Rubensem Barrichellem. Blízko k vítězství měl Fin v Monaku, ale nakonec zůstal o méně než sekundu druhý za Juanem Pablem Montoyou. V Kanadě startoval Räikkönen z pit lane, když v kvalifikaci měl problémy s nedotáčivostí vozu a vyjel mimo trať. V závodě dojel šestý, ale o více jak minutu za vítězným Michaelem Schumacherem.\n\nPři Grand Prix Evropy vybojoval Räikkönen pole position a vedl závod až do 25. kola, kdy mu vypověděl službu motor. Jeho soupeř v boji o titul, Michael Schumacher dojel pátý a získal náskok 4 bodů na Räikkönena. Další souboj těchto dvou jezdců probíhal ve Francii, kde Fin skončil čtvrtý, jednu příčku za Němcem. Při Grand Prix Velké Británie si však pozice prohodili. V Německu finský pilot závod nedokončil, když se zapletl do kolize v první zatáčce s Ralfem Schumacherem a Rubensem Barrichellem. V dalším závodě, v Maďarsku, dojel Räikkönen druhý.\n\nMcLaren před Grand Prix Itálie oznámil, že ročník dokončí se starým šasi MP4-17D a neukáže se v novém MP4-18, jak oznámil předtím. Räikkönen dojel v Itálii čtvrtý a ztratil na vítěze Michaela Schumachera dalších 5 bodů.\n\nV Grand Prix USA vybojoval Kimi další pole position, přesto dojel druhý za Michaelem Schumacherem. V posledním závodě tak stačilo Schumacherovi získat jeden bod, aby získal titul mistra světa. Räikkönen tedy musel vyhrát a doufat, že Schumacher bude bez bodu. Po osmém místě z kvalifikace dojel Kimi druhý a Schumacher osmý. Němec se tak radoval z šestého titulu mistra světa. Odstoupení Juana Pabla Montoyi rovněž znamenalo, že Räikkönen bude celkově druhý, pouze dva body za mistrem světa. McLaren však druhou pozici v poháru konstruktérů ztratil a skončil třetí, dva body za druhým Williamsem a 12 bodů za Ferrari. Vše bylo rozhodnuto až v posledním závodě, před ním mohl vyhrát pohár kterýkoliv z těchto tří týmů. Sezóna 2003 tak byla rozhodně jednou z nejvyrovnanějších.\n\nSezóna 2004 začala pro Räikkönena přímo katastrofálně. V prvních sedmi závodech získal pouhý bod. Jeho McLaren, nebo spíše motor Mercedes, měl neustálé poruchy, a tak Kimi dokončil jen dva závody z úvodních sedmi. Räikkönen měl tedy jeden bod oproti lídrovi šampionátu Michaelu Schumacherovi, který měl bodů 60. Šance na titul či na zopakování druhého místa z minulého roku vzaly rázem za své. V Kanadě nastaly problémy znovu, Räikkönen musel 5× do boxů, i tak ale skončil pátý, ale jen díky diskvalifikaci Williamsu a obou Toyot. V druhém závodě za mořem, v USA, dojel šestý.\n\nPři francouzské Grand Prix představil McLaren nový typ McLaren MP4-19B. Räikkönen dokončil závod jako sedmý, o příčku za týmovým kolegou Davidem Coulthardem. Na okruhu v Silverstone vybojoval Kimi konečně pole position a v závodě dojel druhý, za vítězem Michaelem Schumacherem. Tento výsledek McLaren povzbudil a v příštím závodě v Německu startovaly oba vozy z druhé řady. Oba jezdci měli dobrý start, ale Kimi ve 13. kole ztratil přední křídlo a musel odstoupit, když pronásledoval vedoucího Michaela Schumachera. V Maďarsku musel Räikkönen odstoupit znovu ve 13. kole, po startu z 10. místa. Ale v Belgii se už konečně zadařilo. Kimi se kvalifikoval jako desátý, ale v 11. kole převzal vedení, které do konce závodu už nepustil a McLaren se radoval z prvního vítězství v sezóně. Další víkend se jelo v Monze a číslo 13 se opět projevilo jako číslo nešťastné. Räikkönen totiž odstoupil už potřetí v 13. kole, tentokrát kvůli problémům s elektronikou. V dalším závodě v Číně dojel třetí, ale pouze 1,4 sekundy za vítězným Rubensem Barrichellem.\n\nV Japonsku se Räikkönen v prvním kole střetl s Felipem Massou, což mělo za následek potíže s ovladatelností vozu. Přesto ale dojel šestý, 2,5 sekundy za Fernandem Alonsem. Při Grand Prix Brazílie, předjel Kimi vítěze kvalifikace Barrichella, ještě před zatáčkou Curva De Sol. Poté bojoval s Juanem Pablem Montoyou o vedení a nakonec dojel o sekundu za ním a byl druhý. Celkově skončil Räikkönen na sedmém místě, se ziskem 45 bodů a čtyřmi umístěními na stupních vítězů, pouze o bod za šestým Jarnem Trullim.\n\nI přes mizivý výkon v roce 2004, byl Kimi stále viděn jako nadcházející hvězda, společně s Fernandem Alonsem a stájovým kolegou v roce 2005, Montoyou. Odborníci předpovídali, že rok 2005 bude pro tým McLaren rokem výborným, hlavně díky Räikkönenovi a Montoyovi. Kimi byl též označen Rossem Brawnem a Jeanem Todtem jako jezdec, který bude v budoucnu jezdit za Ferrari. V listopadu 2004, oznámil Räikkönen, že chce vytvořit společně se svým manažerem Stevem Robertsonem svůj vlastní tým, s názvem Räikkönen Robertson Racing (známý i jako „Double R“). Tento tým měl v roce 2005 jezdit ve Formuli 3.\n\nStart do sezóny 2005 se Kimimu opět nevydařil. Vůz byl na pneumatikách Michelin pomalý, čemuž odpovídaly kvalifikační časy. Nejlepší umístění v kvalifikaci pro McLaren bylo v prvních 3 závodech 6. místo. Tohoto místa dosáhl Räikkönen v prvním závodě v Austrálii. Závod dokončil jako osmý a získal jen jeden bod. V Malajsii měl blízko ke stupňům vítězů, ale potíže s pneumatikou ho odsunuly mimo body. Na okruhu v Bahrajnu už ale vystoupal na pódium, když skončil třetí.\n\nPoté se už celkem začalo dařit. Räikkönen si vyjel pole position v San Marinu, Španělsku a Monaku. Vyhrát mohl už v San Marinu, kde ho ale zradila hnací hřídel. Ostatní dva závody, kde stál na pole position, už ale vyhrál a na lídra šampionátu Alonsa ztrácel 22 bodů. Při Grand Prix Evropy si při předjíždění Jacquese Villeneuva o kolo poškodil pneumatiku a následné vibrace v posledním kole poškodily zavěšení. Räikönen tak skončil v ochranné bariéře (někteří komentátoři dávali Kimiho odstoupení za vinu Villeneuvovi, protože mu prý dal málo místa k předjetí). Alonso vyhrál a zvýšil tak svůj náskok v čele šampionátu. Kdyby si ale mohl Räikkönen pneumatiku vyměnit, zaručilo by mu to celkem jistě třetí místo. Výměna pneumatik však byla v roce 2005 zakázána a povolena jen v případech, kdy je pneumatika prasklá nebo velmi poničená.\n\nAlonsova první velká chyba v roce 2005 přišla v Kanadě, kde vyhrál Räikkönen. Následující víkend v USA nastala známá aféra s pneumatikami Michelin. Do závodu startovali jen jezdci na pneumatikách Bridgestone, ostatní jezdci z bezpečnostních důvodů nestartovali. Ve Francii byl Kimi posunut na startovním roštu o deset míst dozadu, když musel vyměnit motor. Startoval třináctý, avšak v závodě dojel druhý za Alonsem. O týden později ve Velké Británii měl Kimi opět problémy s motorem kvůli úniku oleje a místo ze druhého startoval z místa dvanáctého. V závodě skončil třetí.\n\nPři Grand Prix Německa byl Räikkönen v pohodlném vedení a dominoval celému víkendu. Kimi však nedojel, jelikož měl problémy s hydraulikou a Alonso díky vítězství opět zvýšil náskok v čele bodování.\n\nV dalším závodě v Maďarsku se ale už opět zadařilo a Räikkönen vyhrál a ve Velké ceně Turecku se stal prvním jezdcem, který na novém okruhu zvítězil. O dva týdny později v Itálii mohl Kimi stát na pole position, ale motor ho zase odsunul o deset míst vzad. Strategie měla být taková, že Räikkönen pojede na rozdíl od ostatních jen na jeden pit stop. Problém s levou zadní pneumatikou ho ale stál o jednu zastávku v boxech víc a propadl se na dvanácté místo. Pak ale zabral a rázem byl třetí. Poté se ale dostal do hodin a závod dokončil na čtvrtém místě.\n\nZávod v Belgii stejně jako minulý rok vyhrál. V dalším závodě v Brazílii dojel druhý za Montoyou a třetí skončil Alonso. Alonsovi tento výsledek stačil na to, aby si zajistil titul mistra světa. V předposledním závodě v Japonsku zajel Räikkönen asi nejlepší závod kariéry, když se ze sedmnáctého místa na startu (z důvodu deště a výměny motoru) propracoval až k vítězství a vyhrál posedmé v sezóně. Tohoto vítězství dosáhl, když v posledním kole předjel Giancarla Fisichellu. Tento předjížděcí manévr označil žurnalista Peter Windsor jako nejvíce působivé předjetí v sezóně.\n\nCelkově tak Kimi obsadil druhé místo a časopisy F1 Racing a Autosport ho označili jako „Jezdce roku“.\n\nV zahajovacím závodě v Bahrajnu měl Räikkönen při pátečním tréninku problémy s elektronikou a se zadním zavěšením při kvalifikaci. To ho odsunulo na poslední místo na startu. Nicméně se prokousával startovním polem a nakonec skončil na skvělém třetím místě, před ním dojeli jen Fernando Alonso a Michael Schumacher. Při Grand Prix Malajsie do Räikkönena zezadu naboural jezdec stáje Red Bull Christian Klien. Kimimu se poškodilo zavěšení a musel odstoupit.\n\nMcLaren do závodu v Austrálii zaostával za vozy Renault, v tomto závodě ale Räikkönen dojel druhý. Při stíhání Fernanda Alonsa zajel Kimi v posledním okruhu nejrychlejší kolo a skončil za vítězem jen o 1,8 sekundy. V San Marinu byla zvolena špatná strategie a navíc udělal Räikkönen chybu v kvalifikaci, kde byl osmý, v závodě se McLareny snažily udržet za Alonsem a Schumacherem. Kimi ale dojel pátý a jeho stájový kolega Montoya třetí. Šéf týmu McLaren, Ron Dennis, dokonce Fina obvinil za špatný výkon, měl prý na to dojet na stupně vítězů.\nKvalifikace ve Španělsku skončila Kimiho devátým místem, ale už v prvním kole závodu se dostal na místo páté. Na této pozici zároveň závod dokončil. Pár dní po závodě prohlásil, že nemá šanci získat titul mistra světa v roce 2006. V ulicích Monte Carla se Räikkönen kvalifikoval jako třetí. V průběhu závodu se dostal o příčku výš a držel krok s Alonsem. Přesto nakonec ze závodu odstoupil při vyjetí safety caru poté, co začal hořet výfuk u vozu.\n\nKvalifikace ve Velké Británie znamenala pro Fina druhé místo za Alonsem a příčku před Michaelem Schumacherem. Při zastávce v boxech se ale Schumacher před Kimiho dostal a odsunul jej na třetí místo, na kterém nakonec dojel. V Kanadě dosáhl Räikkönen dalšího pódiového umístění. Grand Prix USA však nedokončil po střetu se stájovým kolegou v kolizi sedmi vozů. Ve Francii se kvalifikoval jako šestý. Jeho týmový kolega Montoya z týmu odešel a nahradil ho testovací jezdec Pedro de la Rosa. Závod skončil Kimiho pátým místem. První pole position vybojoval Räikkönen v Německu. Na tomto okruhu ještě nikdy závod nedokončil, ale tentokrát se mu to povedlo a dojel třetí po boji s Jensonem Buttonem. Další pole position přišlo v Maďarsku, ale tady Kimi kolidoval v 25. kole s Vitantoniem Liuzzim a počtvrté v sezóně nedokončil závod.\n\nKolize se Scottem Speedem v první zatáčce v Turecku znamenala prasklou pneumatiku a poničené zavěšení. Po výměně pneumatiky se ale Räikkönenovi stále nedařilo. Asi v polovině dalšího kola skončil v zatáčce č. 4 ve svodidlech. V Italské Grand Prix sebral pole position Michaelu Schumacherovi o 2 tisíciny sekundy. V úvodu závodu vedl, ale jen do chvíle kdy ho při pit stopu předjel Schumacher. Na druhém místě setrval už po zbytek závodu. Po závodě prohlásil Michael Schumacher, že po sezóně končí s kariérou. Později Ferrari oznámilo, že sedminásobného mistra světa nahradí v roce 2007 právě Kimi Räikkönen.\n\nČínská Grand Prix znamenala další odstoupení pro Kimiho kvůli problému s motorem. Poslední dvě Grand Prix, v Japonsku a Brazílii, znamenaly dva dojeté závody, ale zároveň dvě pátá místa, takže na stupně vítězů Kimi opět nedosáhl.\n\nSvou kariéru u McLarenu Mercedes zakončil pátým místem v poháru jezdců, přičemž jeho tým se umístil v poháru konstruktérů na místě třetím v sezóně bez vítězství.\n\nRäikkönenův tým Räikkönen Robertson Racing v britské Formuli 3 zaznamenal velký úspěch, když britský jezdec Mike Conway získal titul a vyhrál prestižní Grand Prix Macau.\n\nPo Grand Prix Itálie 2006 Ferrari oznámilo, že tým podepsal s Räikkönenem tříletou smlouvu na sezóny 2007–2009. Räikkönen po podepsání smlouvy prohlásil, že je s výměnou velmi spokojený a že přeje McLarenu v budoucnu hodně štěstí. Fin se stal týmovým kolegou Brazilce Felipeho Massy, který je ve Ferrari od roku 2006. Možná právě proto dostal Räikkönen vůz číslo 6, zatímco Massa podědil Schumacherův vůz číslo 5. Po odchodu Michaela Schumachera se stal Kimi nejlépe placeným jezdcem ve Formuli 1, když se jeho výdělek měl blížit k 51 milionům dolarů ročně.\n\nHned v prvním závodě za Ferrari v Grand Prix Austrálie vybojoval Räikkönen pole position a zajel nejrychlejší kolo. Stal se také po Nigelu Mansellovi v roce 1989 prvním jezdcem, který při svém debutu u Ferrari vyhrál závod. Poprvé v kariéře tak získal Kimi „hattrick“, když zaznamenal pole position, nejrychlejší kolo a vítězství. V Grand Prix Malajsie byl Räikkönen předjet nováčkem Lewisem Hamiltonem po startu a zůstal za ním po zbytek závodu a dojel třetí. Při Bahrajnské Grand Prix startoval Kimi ze třetí pozice, ale byl předjet svým nástupcem v McLarenu Fernandem Alonsem. Nakonec se ale Fin před Španěla dostal a dojel třetí. V Grand Prix Španělska Räikkönen odstoupil po pouhých 10 kolech z důvodu problému s elektronikou. V poháru jezdců se tak propadl na čtvrté místo za týmového kolegu Massu. Při kvalifikaci v Grand Prix Monaka se dostal do kontaktu s bariérou a poškodil zavěšení. Startoval tak z šestnácté pozice a dojel osmý.\n\nV Grand Prix Kanady Räikkönen vybojoval v kvalifikaci čtvrtou pozici a dojel pátý po bitvě s Alonsem dokud nevyjel naposledy safety car a Alonso ztratil přilnavost a byl předjet Takumou Satem. Räikönenův stájový kolega Massa byl diskvalifikován. V druhém závodě za mořem, v Grand Prix USA, se Räikkönen kvalifikoval jako čtvrtý a též také dojel čtvrtý.\n\nV Grand Prix Francie obsadil Kimi třetí místo v kvalifikaci, ale v první zatáčce předjel Lewise Hamiltona. Následně se držel za týmovým kolegou Massou, kterého ale předjel při zastávkách v boxech a vyhrál tak druhou Grand Prix v sezóně. Celkově to pro něj bylo 11. vítězství v kariéře.\n\nDo Grand Prix Velké Británie odstartoval Räikkönen z druhého místa a jen těsně přišel o nejlepší postavení na startu. V závodě se dostal do vedení opět při pit stopech, nejdříve se dostal před Lewise Hamiltona, následně pak před Fernanda Alonsa a nakonec tedy zvítězil.\n\nV kvalifikaci na Grand Prix Evropy obsadil Kimi druhé pole position v sezóně, ale v deštivém závodě musel v 35. kole odstoupit po problému s hydraulikou. V poháru jezdců se opět propadl na čtvrté místo.\n\nGrand Prix Maďarska přinesla drama již v kvalifikaci, kdy Fernando Alonso zbrzdil v boxech svého týmového kolegu Lewise Hamiltona, který tak nestihl dokončit své letmé kolo. Španěl kvalifikaci vyhrál, ale poté byl vedením závodu za zdržení Hamiltona v boxech potrestán posunem o pět míst na startovním roštu. Celý závod rozhodnul start, kdy nejlépe odstartoval Hamilton na pole-position a dojel si pro své třetí vítězství. Ovšem druhý Räikkönen za ním zostal pouze o necelou sekundu.\n\nGrand Prix Turecka znamenala double pro Ferrari. Po defektu Lewise Hamiltona, který se propadl na celkové páté místo, se z vítězství radoval Massa před Räikkönenem.\n\nO to hůř se vedlo rudým vozům z Maranella při domácí Grand Prix Itálie. V tréninku postihla Räikkönena havárie, ze které naštěstí Fin vyvázl nezraněn. Závod byl v režii jezdců McLarenu. Vyhrál Alonso před Hamiltonem. Třetí skončil Räikkönen, který alespoň trochu tímto výsledkem napravil nepodařený víkend.\n\nPřed Grand Prix Belgie se znovu rozeběhla aféra kolem špionáže McLarenu. Po zasedání světové rady motorsportu byl tým McLaren uznán vinným. Načež byl vyloučen z poháru konstruktérů a potrestán pokutou ve výši 100 milionů dolarů.\nV závodě poté dominovalo Ferrari. Vítězný Räikkönen ukázal, že se mu ve Spa opravdu daří, Felipe Massa dojel druhý. Oba McLareny skončily na třetím a čtvrtém místě. V celkovém pořadí vedl Hamilton s náskokem pouze dvou bodů před Alonsem. Räikkönen jich ztrácel třináct.\n\nGrand Prix Japonska se jela poprvé na okruhu ve Fudži. Regulérnost závodu ovlivnil silný déšť, na který doplatilo mnoho jezdců havárií. Mezi nimi byl i Fernando Alonso. Z celkového čtvrtého vítězství v sezóně se radoval Lewis Hamilton před dvojicí Finů Kovalainenem a Räikkönenem. Dva závody před koncem mistrovství se tak dávaly největší šance na titul Hamiltonovi, který díky nehodě Alonsa zvýšil svůj náskok v čele šampionátu na dvanáct bodů. Kimi Räikkonen jich ztrácel dokonce sedmnáct.\n\nV Grand Prix Číny se tak mohl nebýt deště Lewis Hamilton radovat z premiérového titulu mistra světa. Hamilton doplatil na velkou opotřebovanost pneumatik, která se nejprve projevila několika smyky, ale při nájezdu do boxové uličky, která byla mokrá víc než zbytek asfaltu, se mu stala osudným. Nevešel se do zatáčky a vyjel mimo asfalt do štěrku, z něj se i přes úsilí několika komisařů už nedostal. Závod vyhrál Räikkönen, druhé místo si pohlídal Alonso před Massou.\n\nPřed posledním závodem tak byl stav v celkovém pořadí jezdců následující: Lewis Hamilton 107 b, Fernando Alonso 103 b, Kimi Räikkonen 100 b. Po 21 letech se o titulu rozhodovalo v posledním závodě mezi třemi jezdci.\n\nNa rozhodující Grand Prix Brazílie tak čekal celý svět. Kvalifikaci nejlépe zvládl domácí miláček Felipe Massa. Do první řady ho doprovodil lídr šampionátu Lewis Hamilton. Z druhé řady odstartovali Räikkönen a Alonso. Po kvalifikaci byl vyšetřován Hamilton za to, že když vyjížděl z boxů, údajně zbrzdil Kimiho Räikkönena v jeho letmém kole. Potrestán byl ovšem jen tým McLaren pokutou 15 tisíc dolarů. Do závodu nejlépe odstartovaly oba vozy Ferrari. Do první zatáčky vjely bok po boku.\n\nZa nimi, o třetí místo bojoval Alonso s Hamiltonem, který na to doplatil krátkým výletem mimo trať, po kterém se propadnul na sedmou pozici. V dalším kole se posunul o pozici vpřed, ale poté mu z ničeho nic vypověděl službu vůz (problém s převodovkou – ta místo 3. rychlostního stupně zařadil neutrál) a Hamilton prudce zpomalil. Asi po 20 sekundách pomalé jízdy, se Hamilton zase rozjel do plné rychlosti, avšak se propadl až na 18. místo. Toho využili jezdci Ferrari a začali se Alonsovi vzdalovat. Hamilton vsadil vše na jednu kartu a postupně se prokousával celým startovním polem vpřed. Musel však změnit svoji strategii zastávek v boxech z původních dvou na tři. Nakonec z toho nebylo lepší než sedmé místo. Po druhých zastávkách v boxech se do čela dostal Räikkönen, který vydržel před zastávkou kroužit na trati o něco déle, než jeho týmový kolega. Pár kol před cílem si obě Ferrari hlídali první dvě pozice, s luxusním 57sekundovým náskokem na Alonsa. Cílovou pásku protnul jako první Räikkönen, který se tímto vítězstvím posunul na konečné první místo, o pouhý bod před oba McLareny a mohl tak slavit svůj první titul mistra světa Formule 1, který po mokrém Fudži rozhodně nikdo nečekal. O druhém místě v celkovém pořadí rozhodl, při bodové rovnosti obou McLarenů, větší počet druhých míst Lewise Hamiltona.\n\nPo závodě bylo u obou vozů BMW Sauber a u Rosbergova Williamsu zjištěno, že teplota jejich paliva klesla pod hranici, kterou povolují pravidla. Po šesti a půl hodinovém prošetření došli stewardi k závěru, že kvůli nedostatku patřičných důkazů nemohu být jezdci nijak potrestáni. Vedení McLarenu se však kvůli tomuto rozhodnutí odvolalo k Mezinárodnímu odvolacímu soudu FIA s nadějí, že Heidfeld, Kubica a Rosberg budou ze závodu diskvalifikováni. Soud se sešel 15. listopadu a o den později oznámil rozhodnutí, že odvolání McLarenu bylo nepřípustné a potvrdil výsledky Grand Prix Brazílie 2007 a celé sezóny, mistrem světa se tedy oficiálně stal Kimi Räikkönen.\n\nPro úřadujcího světového šampióna nezačala nová sezona nejlépe. Už v první části kvalifikace na Grand Prix Austrálie musel odstavit svoje Ferrari před boxovou uličkou a kvalifikace tím pro něj skončila. Do závodu odstartoval z patnácté pozice, rychle se propracoval na osmé místo a vypadalo to na dobré umístění. Tyto plány ovšem zhatily problémy ostatních závodníků, kteří jeden po druhém odpadávali, to mělo za následek časté výjezdy safety-caru. Räikkönen se po zajetí safety-caru dostal do souboje s Kovalainenem, což mělo za následek Kimiho nedobrždění do zatáčky a výlet do kačírku. Po zastávce v boxech se zařadil na průběžné jedenácté místo a vydal se stíhat desátého Glocka. Zanedlouho ho dostihnul, ale další jezdeckou chybou se dostal do hodin a veškeré snažení v posunu polem vpřed přišlo nazmar. Přesto se díky strategii jedné zastávky v boxech dostal na průběžné páté místo, před Alonsa s Kovalainenem. Za chvíli byl oběma jezdci předjet a začal na ně enormně ztrácet. Pět kol před cílem odstavil svoje Ferrari, stejně jako v kvalifikaci, před boxovou uličkou. V cíli byl klasifikován na 9. místě. Po diskvalifikaci Barrichella nakonec bral jeden bod za 8. místo. Úvod do seriálu MS bylo určitě pro mistra světa zklamáním.\n\nKimi odpověděl na neúspěšný start do sezony nejlepším možným způsobem. V Malajsii neměl konkurenci a s přehledem si dojel pro letošní první vítězství. Radost Ferrari mohla být ještě o něco větší, kdyby Felipe Massa neudělal ve třicátém kole jezdeckou chybu, po které skončil se svým vozem ve štěrku, z něhož se mu už nepodařilo vyjet zpět na trať. Na stupních vítězů doplnili Kimiho Robert Kubica a Heikki Kovalainen.\n\nKimi navázal na vítězství v Malajsii druhým místem v Bahrajnu a díky vítězství Felipeho Massy, se Ferrari mohlo radovat z prvního double v sezóně. V Grand Prix Španělska v Barceloně, v prvním závodě na evropském kontinentu v letošní sezóně, si Ferrari opět vedlo mistrovsky. Kimi už v kvalifikaci potvrdil pozici nejrychlejšího muže startovního pole a po získání pole-position vyhrál celý závod stylem start-cíl, další double pro Ferrari stvrdil druhý Felipe Massa. Závod nedopadl dobře pro Heikkiho Kovalainena, který po defektu levé přední pneumatiky vylétl z trati a v plné rychlosti narazil do bariéry z pneumatik. Fin naštěstí vyvázl z těžké nehody „pouze“ s otřesem mozku a naraženým loktem.\n\nV Turecku chtělo Ferrari navázat na double z loňského roku a především Felipe Massa zde toužil dokonat hattrick díky triumfům z posledních dvou let. To se mu nakonec bez menších problémů povedlo. V závodě plném krásných předjížděcích manévrů, se tak především bojovalo o druhé místo. O něj svedli tuhý boj Räikkönen s Hamiltonem. Kimi, který doplatil na nepříliš povedenou kvalifikaci a poškození předního křídla, se kterým musel absolvovat celý závod, se nakonec musel před Britem sklonit. I přesto si Kimi udržel vedení v průběžném pořadí mistrovství světa.\n\nMonacká Grand Prix se proměnila v deštivou loterii, která Räikkönenovi štěstí nepřinesla. Ještě před startem se u Kimiho Ferrari vyskytl problém s kolem a tudíž jej mechanici nestihli na vůz nasadit v daném limitu. Následovala penalizace, průjezd boxovou uličkou a propad na čtvrté místo. V 27. kole ve snaze udržet se za Kubicou nezvládl Kimi projet první zatáčku a o bariéru poškodil přední přítlačné křídlo, což mělo za následek další propad v pořadí. Když už se zdálo, že po všech komplikacích doveze svůj rudý vůz do cíle, přišla osm kol před cílem další chyba. Na výjezdu z tunelu dostalo Räikkönenovo Ferrari smyk zřejmě zapříčiněný studenými brzdami a narazilo do před ním jedoucího Adriana Sutila, který následně musel s poškozeným vozem odstoupit. Čtvrté místo mohlo pro Sutila a celý tým Force India znamenat životní úspěch. Z vítězství se nakonec radoval Hamilton.\n\nV Kanadě zaznamenalo Ferrari nejhorší kvalifikaci v této sezoně. Räikkönen startoval do závodu ze třetího místa a Massa dokonce až z šestého. První řadu vybojovali Hamilton a Kubica. Klíčovým okamžikem závodu se stalo dvacáté kolo. V něm zajelo prvních sedm závodníků zároveň do boxů, ti do té doby kroužili po trati za safety-carem, který vyjel kvůli havárii Adriana Sutila. Räikkönenovi se zastávka povedla ze všech nejrychleji a vyjel s Kubicou bok po boku do boxové uličky. Na jejím konci ovšem svítilo červené světlo, které jezdcům zakazovalo návrat na trať, během fáze safety-caru. Tuto signalizaci i fakt, že Kubica s Räikkönenem vzorně na výjezdu z boxové uličky zastavili, přehlédl Hamilton. Na brždění již bylo pozdě a Brit svůj McLaren naboural do zadku Räikkönenova Ferrari, stejné chyby se dopustil za Hamiltonem jedoucí Rosberg a naboural do Hamiltona. Pro Räikönena s Hamiltonem tak závod skončil. Tímto incidentem měl ulehčenou pozici Kubica a s přehledem vyhrál. Pro něj i tým BMW Sauber to bylo premiérové vítězství ve Formuli 1. Räikkonen tedy v Monaku ani v Kanadě nezískal ani bod a v průběžném pořadí se propadl na čtvrté místo se ztrátou sedmi bodů na lídra Kubicu. Za incident na konci boxové uličky byli Hamilton s Rosbergem potrestáni ztrátou deseti míst na startovním roštu v nadcházejícím závodě ve Francii.\n\nVe Francii chtěl Räikkönen dát zapomenout na nezdary z posledních dvou závodů a konečně si připsat další vítězství. Velkou touhu po vítězství začal naplňovat už v kvalifikaci, kterou vyhrál. Do první řady ho doprovodil Massa. Obě Ferrari se již po startu utrhla zbytku startovního pole a svým konkurentům mizela v dáli. Räikkönen si do poloviny závodu vypracoval sedmisekundový náskok na Massu a přes dvacet na třetího Trulliho. Idylka se poté začala značně kazit. Kimi náhle ztratil rychlost a Massa jej během pár kol dohnal a vzápětí i předjel. Na vině Räikkönenova zpomalení byla poškozená část výfuku, která se částečně odtrhla a visela jen na vlásku. To ubralo Ferrari výkon a Fin začal na Massu ztrácet, přesto mohl dále pokračovat v závodu. Poškozená část výfuku se pár kol před cílem nakonec z vozu utrhla a Kimi nakonec se štěstím dojel se svým Ferrari do cíle jako druhý. Massa si vítězství pohlídal, čímž se posunul do čela průběžného pořadí šampionátu s náskokem dvou bodů na Kubicu a pěti na Räikkönena. Bitvu o třetí místo vyhrál Trulli před Kovalainenem a Kubicou. Hamilton, který byl penalizován za zavinění kolize v předchozí velké ceně, si během závodu připsal další penalizaci, za zkrácení jedné z šikan. To mu nakonec nestačilo na lepší než desáté místo.\n\nVstup do nové sezóny byl jak pro Kimiho, tak pro celý tým Ferrari otřesný. V prvních třech závodech nedokázal ani jeden z jezdců dosáhnout na body. Kimi zaznamenal v přetěžké sezoně s málo konkurenceschopným vozem Ferrari jediné vítězství v Grand Prix Belgie 2009, přesto v celkovém hodnocení šampionátu obsadil konečné šesté místo a Ferrari pomohl ke čtvrtému místu v poháru konstruktérů o pouhý bod za McLarenem. Po skončení sezony Ferrari vypovědělo Räikkönenovi smlouvu, aby mohlo angažovat Fernanda Alonsa. Fin si tak musel začít hledat nové angažmá.Mluvilo se o návratu do McLarenu vedle Hamiltona,poté o Toyotě která nakonec v F1 skončila,jednání probíhala i s Mercedesem ale vše dopadlo jinak.Raikkonen se přiznal že ho formule 1 nudí a že si chce zkusit rally ke které měl jako fin vždy blízko.Navíc by nemusel mít tolik reklamních akcí které Raikkonen nikdy nemusel,chce prostě jen závodit.\n\nPo vyhazovu od Ferrari se Kimi nedohodl na smlouvě s žádným týmem z Formule 1 a rozhodl se, že odejde závodit do Mistrovství světa v rallye 2010, kde podepsal roční kontrakt s juniorským týmem Citroën Sport. Smluvně je zde však vázán s Red Bullem.\n\nPrvní kompletní sezona v MS v rally se Kimimu nevyvíjí úplně podle jeho představ. Nedokončil dva závody a do Rallye Nový Zéland 2010 se tým rozhodl, že kvůli omezenému rozpočtu nasadí pouze Sébastiena Ogiera. Nejlepšího výsledku dosáhl v Turecké rally, kde obsadil páté místo a tak tři závody před koncem sezony mu v průběžném pořadí šampionátu patří 10. místo.\n\nPřed koncem sezony 2010 se objevují spekulace o možném Kimiho návratu do Formule 1, konkrétně do týmu Renault, kde by mohl nahradit nevýrazného Vitalije Petrova. Otázkou však zůstává, jestli je Kimiho zájem opravdový a zda je Renault schopný mu poskytnout konkurenceschopný vůz, se kterým by mohl bojovat o titul mistra světa.\n\nZávodí v Mistrovství světa v rallye 2011 za tým ICE 1 Racing s vozem Citroën DS3WRC.\nKimi si také v roce 2011 zazávodil v NASCAR,pro tým Kyla Busche,kde si připsal dva starty,a to jeden v NASCAR Camping World Truck Series a jeden také v NASCAR Nationwide Series.\n\nKimi podepsal smlouvu s týmem Lotus, což znamenalo jediné – Kimi se vrací do Formule 1, později prohlásil že právě v sérii NASCAR si uvědomil že mu chybí souboje na trati, a proto začal vyjednávat napřed s Williamsem a později právě s Lotusem, se kterým podepsal roční smlouvu s opcí na další rok a stal se tak týmovým kolegou taktéž navrátilce Romaina Grosjeana. Nepříliš ambiciozní Lotus před sezónou vyhlásil že chce bojovat o 4. místo v poháru konstruktérů. Na konci sezóny 2012, Lotus využil opci a podepsal s Räikkönenem smlouvu i na rok 2013.\n\nGrand Prix Austrálie 2012\n\nPo hrůznostrašném osmnáctém místě v kvalifikaci dokončil závod na vynikajícím sedmém místě.\n\nGrand Prix Malajsie 2012\n\nPo pátém místě v kvalifikaci,v Malajsijské Velké Ceně obsadil pátou příčku, přestože byl na startu kvůli penalizaci za výměnu převodovky odsunut na 10. pozici. \"V závodě zajel nejrychlejší kolo závodu\".\n\nGrand Prix Číny 2012\n\nPátý skončil i v kvalifikaci na Velkou cenu Číny a v závodě obsadil čtrnácté místo, kdy se smolně v závěrečných kolech propadl kvůli odcházejcím pneumatikám z druhého místa na čtrnácté, a skončil tak bez bodů.\n\nGrand Prix Bahrajnu 2012\n\nV kvalifikaci na Bahrajnskou Velkou Cenu se fin rozhodl ušetřit jednu sadu nových pneumatik a to zapříčínilo že se nedostal do poslední fáze kvalifikace. Räikkönen doufá, že se mu odlišná strategie vyplatí. Do závodu tak odstartoval až z 11. místa, v závodě po stíhací jízdě dojel druhý, když v závěru ještě dojížděl i vedoucího Sebastiana Vettela.\nV Bahrajnu vyhrál Vettel, oba jezdci Lotusu F1 na stupních vítězů!\n\nGrand Prix Španělska 2012\n\nPo startu ze 4. místa dokončil podruhé v sezóně na stupních vítězů, dojel totiž třetí.\n\nGrand Prix Monaka 2012\n\nOsmý skončil v Monaku, kde si oproti kvalifikaci o jedno místo pohoršil.\n\nGrand Prix Kanady 2012\n\nV Kanadě skončil osmý a to když startoval ze 12. pozice.\n\nGrand Prix Evropy 2012\n\nKimi startoval z 5. pozice na konci se radoval z druhého místa.\n\nGrand Prix Velké Británie 2012\n\nGrand Prix Velké Británie se dá označit také jako úspěšná skončil na pátém místě za neporazitelnou čtveřicí jezdců Red Bullu a Ferrari.\n\nGrand Prix Německa 2012\n\nNásledovala Velká cena Německa. Kimi dojel na čtvrtém místě po dokončení závodu byl penalizován Vettel a tak se Raikkonen posunul na 3. příčku a bylo to již čtvrté pódium v sezóně.\n\nGrand Prix Maďarska 2012\n\nV Maďarsku měl Kimi letos prozatím nejblíže k vítězství, dojel pouhou sekundu za vítězem závodu Hamiltonem a formu Lotusu potvrdil 3. místem Grosjean.\n\nGrand Prix Belgie 2012\n\nVelká Cena Belgie na slavném okruhu Spa-Francorchamps měla být další šance na vítězství, Kimimu se zde vždy dařilo a Lotus měl v předešlém závodě formu. Závod však ovlivnila havárie hned v první zatáčce, kde skončili favoriti na titul Hamilton a Alonso, to se Raikkonenovi hodilo i tak dojel pouze na třetím místě, ale již to byly 6. stupně vítězů v sezóně. \"Za zmínku určitě stojí krásný a příliš nevídaný Raikkonenův předjížděcí manévr v části Eau Rouge kterým se dostal před M. Schumachera.\"\n\nGrand Prix Itálie 2012\n\nV Grand Prix Itálie dojel Kimi pátý, po startu se sedmého místa.\n\nGrand Prix Singapuru 2012\n\nNásledovala VC Singapůru kde se nedá skoro vůbec předjíždět, a proto je velmi důležitá kvalifikace ta se Raikkonenovi nepovedla, nepostoupil do třetí části kvalifikace a startoval až z 12. pozice, přesto dokázal dojet na 6. místě a upevnil si tak pozici na prozatímním 3. místě v poháru jezdců, tam nyní ztrácel 16 bodů na druhého Vettela a 45 bodů na lídra šampionátu Alonsa, do konce sezóny zbývalo 6 závodů.\n\"Po Singapůru bylo definitivně jasné, že Lotusu konkurence utekla a pokud bude chtít Kimi bojovat o titul, musí se Lotus o dost zlepšit.\"\n\nGrand Prix Japonska 2012\n\nJaponská Suzuka měla Lotusům vyhovovat, bohužel byl opět průměrný.\nRäikkönen dojel šestý a díky odstoupení Alonsa ze závodu, činila ztráta na lídra šampionátu pět závodu před koncem už jen 37 bodů. \"Závěr sezony sliboval drama až do konce.\"\n\nGrand Prix Koreje 2012\n\nV Koreji si Kimi dojel pro 5. místo, bohužel konkurenti na titul Vettel i Alonso dojeli před ním.\n\nGrand Prix Indie 2012\n\nV Indii bral fin 7. místo. Vozy Red Bullu se staly v tu dobu neporazitelnými a Vettel si dojel již pro čtvrté vítězství v řadě. \"Šance Raikkonena na zisk titulu byly již téměř nulové.\"\n\nGrand Prix Abú Dhabí 2012\n\nPřišla VC Abú Dhabí. Räikkönen v kvalifikaci dojel pátý po penalizaci Vettela, který startoval z boxů, startoval ze 4. pozice, hned po startu předjel Webbera a Maldonada a jel druhý za Hamiltonem. Hamiltnon musel v půlce závodu odstoupit pro technické problémy jeho McLarenu a Kimi se tak dostal do vedení v závodě to si i udržel a mohl se radovat ze svého prvního vítězství od GP Belgie 2009, prvního po jeho comebacku a hlavně prvního v novodobé éře Lotusu F1. Vždyť považte vůz s označením Lotus zvítězil naposledy v Detroitu roku 1987, když ho řídil Ayrton Senna.Raikkonenovi patřilo v celkovém pořadí šampionátu 3. místo se 198 body bohužel už neměl ani teoretickou šanci na zisk titulu mistra světa, ale to v tu dobu nikomu nevadilo.\n\"Po závodě vzniklo plno vtípku na Raikkonenovu adresu a to proto, že Raikkonen řekl svému týmovému inženýrovi v rádiu Nechte mě být, vím co dělám,stalo se tak, když se Raikkonen dostal do vedení a inženýr mu radil, že má udržovat pneumatiky zahřáté.\"\n\nGrand Prix USA 2012\n\nJednalo se o zbrusu novou trať v Austinu.\nV USA si Kimi dojel pro šesté místo.\n\nGrand Prix Brazílie 2012\n\nV poslední Velké Ceně sezóny, v Brazílii si Raikkonen dojel pro jeden bod za desáté místo a udržel si tak 3. místo v pořadí jezdců, což se dá po dvouleté pouze a s monopostem který měl k dispozici označit jako velký úspěch. \"Později Kimi oznámil že u Lotusu F1 zůstane i pro rok 2013.\n\nBilance sezóny:\n\nPořadí jezdců: 3. místo (Vettel, Alonso, Räikkönen)\n\nBodů: 207\n\nVítězství: 1× (Abú Zábí)\n\nStupně vítězů: 7× (1-1×,2-3×,3-3×)\n\nPohár konstruktérů: 4. místo (Red Bull, Ferrari, McLaren, Lotus)\n\nGrand Prix Austrálie 2013\n\nZe 7. pozice na startu dokázal Räikkönen vyhrát díky dobře zvolené strategii na dvě zastávky v boxech oproti soupeřům kteří absolvovali tři zastávky.\n\"Alespoň dvacet Grand Prix dokázal vyhrát jako patnáctý jezdec v historii a tímto vítězstvím vyrovnal bilanci krajana Miky Häikkinena, dvojnásobného mistra světa.\"\n\nGrand Prix Malajsie 2013\n\nRaikkonen zajel v kvalifikaci sedmý nejrychlejši čas.Po kvalifikaci byl však penalizován za údajné blokování Nica Rosberga a spadl až na desátou příčku startovního roštu.Po těžkém víkendu kdy v kvalifikaci a na začátku závodu pršelo což Lotusům jak se ukázalo úplně nevyhovuje z hlediska zacházení s pneumatikami si Kimi vyjel 7. místo v závodě.\n\"Závod byl mimo jiné obohacen o skandál kdy Vettel 15 kol před cilem předjel v tu dobu prvního Webbera (týmový kolega) i přes zákaz týmu a kdy naopak Mercedes nechtěl pustit Rosberga před Hamiltona na třetí místo i když byl němec jasně rychlejší. Stupně vítězů tehdy připomínaly spíše pohřeb.\"\n\nGrand Prix Číny 2013\n\nKimi zajel výbornou kvalifikaci a startoval z druhé pozice,bylo to poprvé co startoval z první řády po jeho comebacku.Start se mu však nepovedl a propadl se na 4. pozici, zhruba v půli závodu narazil do Peréze z McLarenu který mu na vnějšku nenechal žádné místo, Kimi si poškodil přední křídlo i tak se s týmem rozhodl že do boxu zajíždět nebude, znamenalo by to totiž konec nadějí na dobré umístění. Nakonec si tak vyjel druhé místo a to mu patřilo i v prozatímním pořadí jezdců, kde ztrácel 3 body na Vettela.\n\nGrand Prix Bahrajnu 2013\n\nRäikkönen startoval s 8. pozice po dobře zvládnute strategii na dvě zastávky v boxech oproti soupeřům kteři stavěli 3× si Kimi vybojoval druhé místo v cíli a nestačil pouze na Vettela navíc třetí skončil druhý jezdec Lotusu Grosjean. Po problémech které měl Alonso se systémem DRS a musel 2× neplánovaně k mechanikům tím pádem nabral ztrátu kterou už nedokázal stáhnout a dojel až osmý. Další soupeř o titul Hamilton skončil pátý. Tím pádem si Vettel s Räikkönenem upevnili pozice v pořadí jezdců.\n\nGrand Prix Španělska 2013\n\nRäikkönen startoval ze 4. pozice, v závodě který nebyl příliš bohatý na přejíždecí manévry, ale spíše na dobře zvolenou strategii a zacházení jezdců s pneumatikami si Kimi vyjel už po třetí za sebou 2. místo a nestačil pouze na domácího Alonsa.\n\nGrand Prix Monaka 2013\n\nKimi Räikkönen startoval do Grand Prix Monaka z 5. pozice na roštu. Kimi se po celý závod držel na pátém místě, jenomže pár kol před koncem měl kolizi z Perézem z McLarenu který byl příliš agresivní při předjížděcím manévru a spojlerem prorazil Raikkonenovi zadní pneumatiku, ten musel do boxů a propadl se až za bodované pozice, ale v závěrečných dvou kolech předvedl vynikající výkon a dostal se ze 13. na 10. pozici a získal tak alespoň jeden bod.\n\nGrand Prix Kanady 2013\n\nKimi zajel v kvalifikaci 9. nejrychlejší čas po penalizaci za špatné zařazeni do řady na konci PIT LANE dostal penalizaci a startoval z místa desátého. V závodě se Kimi zasekl za pomalejšími vozy a nedokázal se výrazně probojovat vpřed. Skončil devátý a získal tak 2 body. \"Tímto počinem vyrovnal rekord Michaela Schumachera a to proto že dokázal bodovat ve 24. závodech v řadě.\"\n\nGrand Prix Velké Británie 2013\n\nLotus bohužel i v Anglii ztrácel na konkurenci a Raikkonen zajel v kvalifikaci až 9. nejrychlejší čas. V závodě postihlo několik jezdců defekt levé zadní pneumatiky včetně domácího Hamiltona který díky tomu přišel o první pozici, později se zjistilo že za defekty mohly ostré obrubníky na okruhu Silverstone. \"Pirelli muselo své pneumatiky do GP Německa přepracovat.\"\nRäikkönen dojel pátý, s čímž jezdec který pomýšlí na titul nemůže být spokojen.\n\nGrand Prix Německa 2013\n\nV trénincích i v kvalifikaci to vypadalo že přepracování pneumatik Lotusu F1 prospělo a Kimi startoval ze 4. pozice na roštu. V závodě byl Lotus jasně nejrychlejší ale bohužel možná špatně zvolená strategie připravila Räikkönena o vítězství, dojel druhý za svým největším soupeřem o titul, Vettelem, třetí dojel druhý pilot Lotusu, Grosjean.\n\"Závod byl obohacen i o kuriózní momenty, například kdy po chybě mechanika Markovi Webberovi upadlo v pit-lane kolo,to se odrazilo o ležící TV kameru a vyletělo do vzduchu a trefilo nic netušícího kameramana,ten byl odvezen do nemocnice.\nNebo kdy pilot Marussie, Jules Bianchi odstavil své vozidlo na mírném kopci,to se po pár sekundách již bez pilota rozjelo pomocí gravitace přímo do tratě, naštěstí se nikomu nic nestalo.\n\nGrand Prix Maďarska 2013\n\nV kvalifikaci skončil šestý, nakonec si v Maďarsku dojel pro 2. místo a dojel před Vettelem, což bylo hlavní v boji o titul.\n\nGrand Prix Belgie 2013\n\nKing of Spa, jak se Kimimu občas přezdívá letos neměl štěstí,v půlce závodu musel odstoupit kvůli přehřátým brzdám.\"Později vyšlo najevo že za Finovo odstoupení může fólie z štítu helmy které jezdci postupně odtrhávají. Ta se totiž dostala do chladicího systému brzd a tím došlo k přehřáti brzdové soustavy.\"\n\"Skončila tak Räikkönenova série v počtu dojetých závodů na bodech v řadě, a to na čísle 27. Tímto výkonem mu patří v historických tabulkách 1. místo.\"\n\nGrand Prix Itálie 2013\n\nRaikkonenovi se nepovedla kvalifikace a startoval z 11. místa,to mělo dopad i na start kde měl v první zatáčce kontakt s jiným vozem a musel do boxů na výměnu předního přítlačného křídla. Propadl se až na poslední pozici,poté ovšem předvedl vynikající rychlost a dostal se až na 11. místo.\"Kimi opět nebodoval a Vettel vyhrál,o Němci se pomale začalo hovořit o jako čtyřnásobném mistru světa.\"\n\nPo Velké ceně Itálie se Ferrari nechalo slyšet, že pro příští rok již nepočítá s Felipe Massou, o den později oznámilo, že podepsalo smlouvu na dva roky s Kimi Räikkönenem. Fin se vrací do Maranella po pěti letech a bude týmovým kolegou Fernanda Alonsa, nyní ovšem Kimimu zbývá ještě sedm závodů za Lotus F1.\n\nGrand Prix Singapuru 2013\n\nKimi si v sobotu ráno stěžoval na bolest zad, to se bohužel odrazilo i v kvalifikaci a bude startovat až z 13. místa na roštu.\nV závodě už Räikkönen asi bolest zad nepociťoval, protože předvedl vynikající výkon a opět vydělal na svém umu zacházení s pneumatikami a dojel si pro třetí místo. \"Byly to již sedmé stupně vítězů v sezóně, ale titul mistra světa byl již v nedohlednu.\"\n\nGrand Prix Koreje 2013\n\nKimi se kvalifikoval jako desátý,po penalizaci Webbera se posunul na 9. příčku na roštu.\nV závodě Räikkönen těžil z dobře zvolené strategie a Lotusu trať v Koreji seděla, Raikkonen dojel druhý a jeho týmový kolega Grosjean třetí. Černo-zlaté vozy nestačili pouze na neporazitelný Red Bull Sebastiana Vettela, který se po dalším vítězství (již čtvrtém v řadě) přiblížil k čtvrtému titulu mistra světa.\n\nGrand Prix Japonska 2013\n\nGrand Prix Japonska dokončil na 5. místě.\n\nVC Indie 2013\n\nGrand Prix Indie dokončil na 7. místě.\n\nVC Abú Dhabí 2013\n\nGrand Prix Abú Dhabí nedokončil. Po kontaktu, který, přišel, bezprostředně, po startu, závodu.\n\nOperace páteře a předčasný konec sezóny\n\nVC USA a VC Brazílie Kimi Räikkönen vynechal,po VC Abú Dhabí oznámil že bolesti zad ze závodního víkendu v Singapuru přetrvávají a bude muset podstoupit chirurgický zákrok. V závodní sedačce za něj poslední dva závody sezóny dokončí krajan Heikki Kovalainen.\n\nBilance sezóny:\n\nPořadí jezdců: 5. místo (Vettel, Alonso, Webber, Hamilton, Räikkönen)\n\nBodů: 183\n\nVítězství: 1× (Austrálie)\n\nStupně vítězů: 8× (1.-1×,2.-6×,3.-1×)\n\nPohár konstruktérů: 4. místo (Red Bull, Mercedes, Ferrari, Lotus)\n\nPro rok 2014 Kimi požadoval konkurenceschopné auto, které mu ovšem Lotus nedokázal zajistit z důvodu problémů s financemi, a tak se Fin začal poohlížet jinde. Nejprve jednal s Red Bullem, který hledal náhradu za odcházejícího Webbera, ale neúspěšně. Takže to vypadalo, že Kimi v Lotusu přece jen zůstane i pro příští sezónu. Poté ovšem Ferrari oznámilo, že pro rok 2014 již nepočítá s Felipem Massou. 11. září 2013 tým Scuderia Ferrari oznámil návrat Räikkönena do Maranella. Kimi s týmem podepsal smlouvu na 2 roky s opcí.\n\nSezona 2014 Kimimu nevyšla úplně podle jeho představ. Ferrari nedokázalo postavit konkurenceschopný vůz a celkově skončilo až na 4. místě v Poháru konstruktérů. Räikkönen pak skončil v Šampionátu jezdců až 12. a na svého týmového kolegu Fernanda Alonsa ztratil propastných 106 bodů.\n\nPro sezonu 2015 dostal Kimi nového týmového kolegu – čtyřnásobného mistra světa Sebastiana Vettela, s nímž si podle svých slov rozumí nejvíce z celého paddocku F1. Start do sezony pro Räikkönena začal tak, jak probíhala sezona minulá. Smolně. V prvním závodě roku v australském Melbourne mu slibně rozjetý závod zhatila nepovedená zastávka v boxech, kdy mu tým nedotáhl kolo a Kimi tak musel ze závodu odstoupit.\n\n2016\n\nDruhý rok po sobě, Räikkönen musel odejít z prvního závodu sezóny v Austrálii po vypálení požáru v jeho airboxu. Räikkönen skončil na druhém místě v Bahrajnu Grand Prix, zatímco jeho spoluhráč Sebastian Vettel nezačal závod po tom, co se jeho auto rozpadlo na kole. Räikkönen vybojoval spoluhráče Sebastiana Vettela v kvalifikaci na Grand Prix Číny, aby se trefil na mřížce, avšak první kolize s Vettelem ho viděla poškodit jeho přední křídlo a on sesadil pořadí, pak ukázal dobré tempo k pohybu nahoru pole a nakonec skončil pátý. Po velkém startovním srážce se mu podařilo dokončit ruskou Grand Prix na třetím místě, díky kterému jeho závodník Vettel opustil závod. Toto bylo také 700. stupně v historii Ferrari. Räikkönen skončil za Maxem Verstappenem na druhém místě, aby získal své třetí pódium sezony ve španělské Grand Prix, která skončila před svým spoluhráčem Vettem, který byl třetí.\n\n2017\n\nRäikkönen měl svou první polní pozici ve 129 závodech v Monaku, který se kvalifikoval jen o 0,04 sekundy rychleji než jeho spoluhráč Sebastian Vettel .  Räikkönen připustil, že jeho výkon v roce 2017 byl špatný a dodal: \"Pokud se podíváte čistě na konečné výsledky, není to moc dobré,\" souhlasil jeho šéf a popisoval Räikkönen jako \"laggard\".  Dne 30. července, na Hungaroringu, Räikkönen získává jako se kvalifikoval druhý, rovněž dokončení závodu v této poloze. Jeho spoluhráč Vettel skončil jako první a Ferrari skončil 1-2.   Po dokončení čtvrtý v Belgii, a pátý v Itálii, Räikkönen kvalifikoval na čtvrtém místě v Grand Prix Singapuru, ale byl zapojen do kontroverzní prvním kole srážce s Vettel a Max Verstappen, který dal všechny tři ovladače ze závodu a dovolil Lewis Hamilton rozšířit svůj náskok před Vettelem v šampionátu jezdců na 28 bodů.  V Malajsii získal kvalifikaci na druhém místě, ale nezačal závod kvůli technickému problému. Po pátém místě na japonské Grand Prix, Räikkönen skončil třetí ve Spojených státech Grand Prix v Austinu, Texas. Zopakoval tento výkon v Mexiku a Brazílii.\n\n2018\n\nRäikkönen obnovil smlouvu s Ferrari na sezónu 2018 dne 22. srpna 2017.  Druhý se kvalifikoval na první závod v Austrálii a skončil třetí poté, co byl vyskočil Vettel, který pokračoval ve vyhrát závod, během virtuálního bezpečnostního vozu doba. V Grand Prix v Bahrajnu se kvalifikoval na druhém místě za svým spoluhráčem Sebastianem Vettel . Räikkönen běžel ve třetině na většinu závodu, ale odešel do klína 35, kvůli chybě v zastávce pit, což vyústilo v pokutu ve výši 50.000 eur pro Ferrari a zlomenou nohu pro jednoho z mechaniků, kterému Räikkönen přeběhl. Na čínské Grand Prix se kvalifikoval za druhým, za svým spoluhráčem Sebastianem Vettema skončil třetí v závodě po kolizi mezi Vettel a Maxem Verstappenem, což mu také umožnilo dostat se kolem Lewise Hamiltona, který musel učinit vyhýbavé akce. Na Ázerbájdžánské Grand Prix se Räikkönen kvalifikoval na šesté místo. V úvodním kole se Räikkönen srazil s Estebanem Oconem na třetím kole, čímž vyřadil závodníka Force India. Nehoda přinesla bezpečnostní vozidlo a Räikkönen se postavil kvůli škodě a vrátil se na 14. místě. Během závodu závodil Räikkönen na šesté místo. V 40. kole se Red Bulls Ricciarda a Verstappenovi srazili a Räikkönen se dostal na čtvrté místo. V posledních několika kolech, Vettelout-brzdění se do Turn 1 na safety car restartu (způsobené Red Bulls) a Bottas 'koncem průrazu znamenalo Räikkönen dokončil závod na druhém místě. Byl to jeho třetí podium v sezóně. Na 2018 Maďarské Grand Prix, Räikkönen skončil třetí místo poté, co Vettel a Räikkönen dokázali dostat Bottas do finále kol. Räikkönen začal třetí, ale klesl na čtvrté místo, když jeho týmový kolega Vettel ho předal v prvním kole. Räikkönen byl ve dvoustupňové strategii, díky níž dokázal nastavit četné nejrychlejší kola. V závěrečných kolech závodů prodělal Vettel Bottas na 1. kole a na turnu 2 se Bottas a Vettel srazili a řidič Mercedesu zranil s poškozeným předním křídlem, který ho vyhodil do čtvrtého. Räikkönen skončil třetinu za spoluhráčem Vettela a Hamiltona. Toto bylo Räikkönenovo páté pořadí. Během belgické Grand Prix odstoupil Räikkönen od škody, která utrpěla z kolize s prvním náskokem s Danielem Ricciardem . Räikkönen získal 18. pólovou pozici své kariéry na2018 italská Grand Prix, která stanovila nejrychlejší kolo, jaké kdy bylo zaznamenáno ve historii Formule 1.\n\n2019\n\nDne 11. září 2018 Sauber oznámil, že  Kimi podepsal dvouletou smlouvu a znovu se  připojí k týmu poprvé od roku 2001 poté, co na konci sezony opustí Ferrari\n\nRäikkönen byl v letech 2004 až 2014 ženatý s bývalou Miss Scandinavia Jenni Dahlmanovou, po rochodu žil s Minttu Virtanenovou, kterou pojal za manželku v srpnu 2016. Manželé spolu vychovávají dva potomky, syna Robina (* 2015) a dceru Riannu (* 2017).\n\nTučně – Pole position\n\"Kurzívou\" – Nejrychlejší kolo závodu\n† Nedojel do cíle, ale byl klasifikován, protože odjel více než 90 % délky závodu.\n\n\n\n\nZa dobu Räikkönenovi kariéry byl 2× měněn bodový systém takže jsou tato fakta o proti mladším jezdcům zkreslující a nelze je porovnávat.\n\n\"Poslední aktualizace průměru bodového zisku byla po konci sezóny 2012.\"\n\nSystém bodování ve WRC – 25-18-15-12-10-8-6-4-2-1\n\n"}
{"id": "53053", "url": "https://cs.wikipedia.org/wiki?curid=53053", "title": "Ronald Reagan", "text": "Ronald Reagan\n\nRonald Wilson Reagan (6. února 1911 – 5. června 2004) byl 40. prezident Spojených států amerických (1981–1989) a 33. guvernér Kalifornie (1967–1975).\n\nPředtím, než vstoupil do politiky, pracoval jako herec a byl také předsedou hereckých odborů.\n\nJeho prezidentství je často vnímáno jako počátek politické dominance Republikánské strany a amerického konzervatismu ve Spojených státech. Pro jeho prezidentství je charakteristická nová ekonomická politika, přezdívaná Reaganomika, a konfrontační zahraniční politika vůči Sovětskému svazu a komunistickému hnutí po celém světě.\n\nReagan porazil v prezidentských volbách drtivým poměrem úřadujícího prezidenta Jimmyho Cartera. Reagan získal 489 hlasů volitelů, zatímco Carter jen 49. Reagan se stal také, ve věku 69 let, nejstarším prezidentem zvoleným do úřadu (dnes je to Donald Trump). Byl prvním republikánem, který od roku 1888 dokázal porazit úřadujícího demokratického prezidenta, a prvním kandidátem, který dokázal od roku 1932 porazit úřadujícího prezidenta bez ohledu na stranické příslušnosti. V roce 1984 se v prezidentských volbách utkal s demokratickým kandidátem Walterem Mondalem, kterého porazil ve všech volebních obvodech kromě Minnesoty a D.C., a získal přes 60 procent všech hlasů.\n\nV roce 2004 zemřel ve svém domě v Bel-Air v Kalifornii ve věku 93 let na následky Alzheimerovy choroby, kterou trpěl několik let.\n\nRonald Reagan se narodil 6. února 1911 ve městě Tampico v Illinois. Byl druhým ze tří synů Johna Edwarda Reagana (1883–1941), irsko-amerického katolíka, a Nelle Clyde Wilson (1883–1962), která měla předky skotského, kanadského a anglického původu a byla členkou „Disciples of Christ“. Jeho starší bratr byl Neil Reagan (1908–1996). Jeho pradědeček z otcovy strany, Michael Reagan, přišel do Spojených států z Ballyporeenu v Irsku v polovině 60. let 19. století a zbytek jeho rodiny z otcovy strany z Irska emigroval také v průběhu 19. století. Před příchodem do Spojených států se jejich příjmení psalo \"Regan\". Jeho pradědeček z matčiny strany, John Wilson, imigroval do Spojených států z Paisley ve Skotsku ve 40. letech 19. století a vzal si Jane Blue, Kanaďanku z Queensu v New Brunswicku. Reaganova babička z matčiny strany, Mary Anne Elsey, se narodila Epsomu v Surrey v Anglii. Ačkoliv Reaganův otec byl katolík, Reaganova matka byla aktivní protestantka a Reagan byl vychováván podle učení „Disciples of Christ“ a navštěvoval církevní školu Eureka College.\n\nJeho otec byl pravděpodobně závislý na alkoholu a často byl nezaměstnaný. Během světové hospodářské krize byl zaměstnán díky pracovnímu programu WPA, který byl součástí New Dealu. Rodina krátce žila v Chicagu a v malých městech v severním Illinois. Reagan chodil do škol ve školním distriktu Mount Lebanon a na Dixon High School v Dixonu v Illinois. Tam začal rozvíjet svůj vypravěčský a herecký talent. Využil jej poprvé, když byl vybrán jako jeden z nováčků, kteří měli mít projev během nočního setkání před zahájením studentské stávky na Eureka College. V roce 1926 začal Reagan pracovat jako plavčík v Lowell Parku poblíž Dixonu. Je mu připisována záchrana 77 lidí během sedmi letních sézón, ve kterých tam pracoval.\n\nV roce 1932, po promoci na Eureka College (B.A. z ekonomie a sociologie), začal Reagan pracovat v rádiích WOC v Davenportu v Iowě a poté ve WHO v Des Moines jako komentátor baseballových zápasů Chicago Cubs, přičemž dostával jen strohé informace o hře přes telegraf a s použitím fantazie se snažil domyslet zbytek. Jednou během deváté směny došlo k poruše telegrafu a Reagan rychle improvizoval a vymyslel si fiktivní vývoj hry (ve kterém pálkaři obou týmů vyautovali několik nadhazovačů), dokud se spojení neobnovilo.\n\nV roce 1937, když jel do Kalifornie, aby podával zprávy o jarním tréninku týmu Chicago Cubs, se Reagan zúčastnil kamerové zkoušky, díky které získal sedmiletý kontrakt u Warner Brothers. Jeho srozumitelný hlas, příjemné vystupování a atletická postava jej udělaly populárním u diváků. Ve většině filmů hrál vůdčí typy, začal s \"béčkovými\" filmy a postupně se propracoval až k \"áčkovým\".\n\nSvou první roli získal v roce 1937 ve filmu \"Love Is On the Air\". Do konce roku 1939 se objevil v devatenácti filmech. Před filmem \"Sante Fe Trail\" z roku 1940 hrál roli George „The Gipper“ Gippa ve filmu \"Knute Rockne, All American\". Díky této roli získal přezdívku „\"the Gipper\"“, která jej provázela do konce života. Reagan považoval za svůj nejlepší výkon roli ve filmu \"Kings Row\" (1942), ve kterém hrál mladíka, kterému byly amputovány nohy. Hlášku z filmu „Where's the rest of me?“ použil jako název své autobiografie. Mezi další Reaganovy filmy patří \"International Squadron\", \"Tennessee's Partner\", \"Hellcats of the Navy\", \"This Is the Army\", \"The Hasty Heart\", \"Hong Kong\", \"The Winning Team\", \"Bedtime for Bonzo\", \"Cattle Queen of Montana\", \"Storm Warning\", \"The Killers\" a \"Prisoner of War\". Mezi jeho herecké partnerky patřily Jane Wymanová, Priscilla Laneová, Ann Sheridanová, Viveca Lindfors, Patricia Nealová, Barbara Stanwycková, Rhonda Flemingová, Ginger Rogersová, Doris Dayová, Nancy Davisová a Angie Dickinsonová. Reagan má svou hvězdu na hollywoodském chodníku slávy. V Hollywoodu zůstal až do konce války.\n\nNa konci 50. let 20. stol. hrál Reagan stále v méně filmech a přesunul se do televize, kde moderoval \"General Electric Theater\". Reagan se objevil ve více než 50 televizních dramatech. V letech 1947–1952 a poté v letech 1959–1960 zastával funkci prezidenta Screen Actors Guild (SAG, hereckých odborů). Z moderátora a uměleckého poradce \"General Electric Theater\" se stal jejím producentem. Na konci 50. let vydělával Reagan asi 125 000 $ ročně (= přibližně 800 000 $ v roce 2006). Jeho poslední role jako profesionálního herce byla v populární show \"Death Valley Days\", kterou moderoval a hrál v ní. Poslední film, který se promítal v kinech, \"The Killers\", natočil v roce 1964 a šlo o remake dříve natočeného filmu podle povídky Ernesta Hemingwaye. Reagan ve filmu hrál vůdce gangu. Tento film, který byl původně plánován jen pro televizní vysílání, produkovala NBC, ale nakonec jej zcenzurovala, protože obsahoval násilí. Reaganovými hereckými kolegy ve filmu byli John Cassavetes, Lee Marvin a Angie Dickinson.\n\nRonald Reagan celkem ztvárnil během své kariéry 88 rolí.\n\nPo dokončení čtrnáctidenních domácích vojenských studií byl Reagan v armádě zařazen do záloh a pověřen jako poručík v důstojnických rezervních sborech jezdectva dne 25. května 1937.\n\nDo aktivní služby byl Reagan poprvé povolán 18. dubna 1942. Vzhledem ke špatnému zraku (astigmatismu) byl klasifikován pro omezenou službu, která ho vyloučila ze služby v zámoří. Po útoku na Pearl Harbor byl Reagan přidělen k First Motion Picture Unit, která byla součástí letectva a dělala tréninkové a vzdělávací filmy, ve kterých mohl zužitkovat své filmové zkušenosti.\n\nRonald Reagan si 24. ledna 1940 vzal herečku Jane Wyman. V roce 1941 se jim narodila dcera Maureen a o čtyři roky později (1945) adoptovali syna Michaela. Jejich druhá dcera, Christine, zemřela hned po narození, 26. června 1947. Manželé se rozvedli 28. června 1948. Reagan tak byl jediným americkým prezidentem, který se rozvedl, než se roku 2017 hlavou Spojených států amerických stal dvakrát rozvedený Donald Trump. Znovu se Reagan oženil 4. března 1952 s herečkou Nancy Davis. Do manželství se 21. října téhož roku narodila jejich dcera Patti a o šest let později (1958) i syn Ron.\n\nReagan byl původně demokrat, stoupenec Franklina D. Roosevelta a programu New Deal a celoživotní obdivovatel Rooseveltových vůdcovských schopností. Ještě na konci 40. let byl viditelným stoupencem Harryho S. Trumana. Jeho politické sympatie se změnily, když začal pociťovat, že se jeho strana začala měnit.\n\nJeho první velkou politickou rolí bylo vedení Screen Actors Guild, odborů reprezentujících hollywoodské herce, které však byly podle jeho vyjádření infiltrovány komunisty. V této pozici svědčil před Komisí pro neamerické aktivity o údajném vlivu komunistů na filmový průmysl. V roce 1947 se on a jeho žena tajně sešli s agenty FBI, kterým udávali tzv. podezřelé živly. Mezi herci, které údajně jmenovali, byli Larry Parks, Howard da Silva a Alexander Knox, kteří byli později předvoláni před komisi a zařazeni na černou listinu. Tato informace se dostala na veřejnost až v důsledku zákona o svobodném přístupu k informacím z roku 2002.\n\nPozději již zarytý antikomunista Reagan podporoval kandidatury Dwighta Eisenhowera (1952, 1956) a Richarda Nixona (1960), ale zůstával registrovaným členem demokratické strany. Během těchto let studoval Reagan pečlivě americkou historii, otce zakladatele Spojených států a ekonomiku volného trhu. Po přečtení Hayekovy knihy \"Cesta do otroctví\" získal přesvědčení, že socialismus byl hrozbou pro americký styl života. Po zvolení Johna F. Kennedyho, kterého Reagan označil za socialistu, prezidentem, se stal republikánem a v roce 1964 podporoval nominaci Barryho Goldwatera na prezidentského kandidáta republikánské strany.\n\nReagan odhalil svou ideologickou motivaci, když prohlásil: „Otcové zakladatelé věděli, že vláda nemůže kontrolovat ekonomiku bez kontroly lidí. A věděli, že když se pro to vláda rozhodne, musí pro dosažení svého cíle použít sílu a donucení. Došli jsme k okamžiku rozhodnutí.“\n\n„Neopustil jsem Demokratickou stranu, strana opustila mě,“ prohlašoval. Reagan později ve své autobiografii \"An American Life\" vysvětloval, že Franklin D. Roosevelt varoval, že sociální programy mohou zničit pracovní etiku jako narkotika a že Roosevelt zrušil dočasné sociální programy, které měly pomoci zemi při hospodářské krizi, poté, co byla krize zažehnána. Ale programy byly po Rooseveltově smrti obnoveny.\n\nV roce 1966 byl Reagan zvolen 33. guvernérem Kalifornie, když porazil Edmunda G. \"Pat\" Browna, který již předtím byl dvakrát zvolen. Reagan byl znovuzvolen v roce 1970, když porazil Jesse Unruha, ale o zisk třetího volebního období se již nepokusil. Úřadu se ujal složením přísahy 3. ledna 1967. Během svého prvního volebního období zmrazil přijímání nových úředníků, ale také schválil zvýšení daní, aby vyrovnal rozpočet. Reagan rychle umlčel tehdejší protestní hnutí. Během protestů v People's Parku v roce 1969 poslal 2200 členů Národní gardy do kampusu University of California. V projevu v dubnu 1970 prohlásil: \"Jestli to má být masakr, ať je to teď. Appeasement není odpověď.\"\n\nS demokratem Bobem Morettim pracoval v roce 1971 na reformě sociálního systému. Reagan se také stavěl proti stavbě velké přehrady Dos Rios, která měla zatopit údolí s farmami amerických indiánů. Později se Reagan s rodinou vydal na letní výlet do pohoří Sierra Nevada, kde byla plánována stavba nové dálnice. Když tam byl, prohlásil, že nebude postavena. Jedním z nejvíce frustrujících problémů byl pro Reagana během jeho úřadování trest smrti. Profiloval se jako jasný stoupenec nejvyššího trestu, ale jeho snaha prosadit zákony zavádějící trest smrti byla zmařena, když kalifornský nejvyšší soud rozhodl v případu \"Lid vs. Anderson\", že všechny tresty smrti uděleny před rokem 1972 jsou neplatné, ale rozhodnutí bylo brzy změněno díky ústavnímu dodatku. I přes podporu trestu smrti, udělil Reagan dvě milosti. Do roku 2006 nebyla v Kalifornii udělena už žádná milost odsouzenci k trestu smrti. Během Reaganova úřadování byl popraven jen jeden člověk a to Aaron Mitchell 12. dubna 1967 v plynové komoře v San Quentinu. K další popravě došlo v Kalifornii až v roce 1992. Když Symbionese Liberation Army unesla v Berkley Patty Hearst a požadovala distribuování jídla chudým, Reagan prohlásil, že by to byl dobrý moment pro propuknutí botulismu. Když o výroku informovala média, omluvil se.\n\nReagan prosazoval rušení systému veřejných psychiatrických léčeben a navrhoval jejich nahrazení ubytováním a léčbou v komunitách, které neporušovaly lidská práva jako nedobrovolné hospitalizace. Komunitní střediska ale nikdy nebyla adekvátně financována ani Reaganem, ani jeho nástupci. Reagan byl silně ovlivněn klasickými liberály. Když byl v roce 1975 otázán, kteří ekonomové jej ovlivnili, odpověděl: \"Bastiat a von Mises a Hayek a Hazlitt – jsem pro klasické ekonomy.\"\n\nReagan byl prvním guvernérem, který používal pro pracovní cesty tryskáč. Kalifornie získala jednu z prvních vyrobených Cessen Citation. Její pilot, Bill Paynter, změnil své demokratické smýšlení v republikánské během šesti měsíců od chvíle, kdy poznal Reagana. Paynter často vyprávěl, že Reagan v televizi byl stejný jako Reagan ve skutečnosti, člověk, který dělal to, co říkal. Reagan se často ptal své posádky, zda by nebyl problém změnit letový plán, protože nechtěl, aby jeho spolupracovníci byli daleko od svých rodin při rodinných událostech.\n\nReagan se do prezidentské kampaně zapojil v roce 1968, jako člen hnutí „Zastavte Nixona“, které vedl tehdejší newyorský guvernér Nelson Rockefeller. Reaganovi se podařilo získat slib asi 600 delegátů, ale Richard Nixon jej rychle převálcoval a získal nominaci; Reagan navrhl kongresu nominovat jednomyslně Nixona.\n\nV roce 1976 vyzval Reagan prezidenta Geralda Forda. Reagan se brzy profiloval jako konzervativní kandidát, podobně smýšlející organizace jako American Conservative Union se staly klíčovými komponenty jeho politické základny. Spoléhal na strategii, se kterou přišel manažer jeho kampaně John Sears, která se zakládala na rychlých výhrách v primárkách v několika státech, čímž měl být vážně poškozen začátek Fordovy kampaně, ale strategie brzy selhala. Chabý management a špatně naplánované projevy slibující přesun federálních pravomocí na státy, ale bez objasnění mechanismu jejich financování vedly k porážkám v New Hampshire a na Floridě. Reagan se dostal do kouta a potřeboval vyhrát, aby se v souboji udržel.\n\nReaganova pozice před primárkami v Severní Karolíně byla, že pokud nevyhraje, bude ven ze hry. Zaútočil na Forda kvůli Panamskému průplavu, détente se Sovětským svazem, autobusové dopravě školáků a na Kissingerovo působení na ministerstvu zahraničí. Reagan vyhrál se ziskem 53 %. Vyhrál také primárky ve velkých státech, v Texasu a Kalifornii, ale prohrál v Ohiu, Tennessee, Kentucky a Michiganu. Když se přiblížil kongres v Kansas City, zdálo se, že je Ford blízko vítězství díky liberálním kandidátům z New Yorku, New Jersey a Pensylvánie. Reagan si uvědomil sílu liberálního a umírněného křídla ve straně a jako kandidáta na viceprezidenta si tedy vybral senátora Richarda Schweikera, aby Fordův náskok stáhl. Přesto Ford zvítězil, když obdržel 1187 hlasů a Reagan 1070. Reagan ve svém projevu zdůrazňoval nebezpečí jaderné války a morální nebezpečí, které představoval Sovětský svaz. Ačkoliv Reagan nominaci nezískal, při volbách obdržel 307 hlasů v New Hampshire, 388 ve Wyomingu a voliči z Washingtonu pro něj hlasovali při volbě prezidenta.\n\nV roce 1980 získal Reagan nominaci Republikánské strany na post prezidenta, poté, co vyhrál většinu primárek, ačkoliv na začátku kampaně prohrál v Iowě. Během kongresu navrhl Reagan na viceprezidenta Geralda Forda, ale ten se jím nakonec nestal. Místo toho si nakonec vybral svého oponenta z primárek, George H. W. Bushe, který měl značné mezinárodní zkušenosti.\n\nDne 4. srpna 1980 pronesl jako kandidát na prezidenta projev poblíž Philadelphie v Mississippi na výroční pouti Neshoba Country. Reagan nadchl dav, když řekl: \"Věřím v práva států. Věřím, že jsme zdeformovali vyvážení mocí, když jsme dali federální vládě pravomoci, které jí podle ústavy neměly náležet.\" Pokračoval a slíbil, že \"vrátí státům a místním vládám pravomoci, které jim náleží.\" Ve Philadelphii byli 21. června 1964 zavražděni tři aktivisté za lidská práva, James Chaney, Andrew Goodman a Michael Schwerner a Reaganovi kritici se domnívali, že Reagan vyslal publiku rasistický vzkaz. Řeč byla pronesena v souladu s jeho filosofií omezené vlády, ale kritici se domnívali, že si místo vybral tak, aby apeloval na bílé jižanské voliče. V biografii, kterou o Reaganovi napsal Edmund Morris stojí, že Reagan pevně podporoval nadvládu federální vlády. Reagan si myslel, že mnoho zákonů o občanských právech, které byly přijaty v 60. letech je zbytečných, protože je již chrání ústava. Reagan byl přesto zranitelný obviněními, nebo alespoň necitlivostí týkající se občanských práv černochů. Podle knihy \"Running on Race: Racial Politics in Presidential Campaigns\" se Carter pokusil obvinit Reagana z rasismu, ale obrátilo se to brzy proti Carterovi samotnému, když se jeden z nejvýznamnějších Carterových černých stoupenců, bývalý velvyslanec u OSN, Andrew Young pokusil vyburcovat černou opozici proti Reaganovi tvrzením, že pokud bude zvolen, bude \"normální zabíjet negry\". Tento ostrý výpad pravděpodobně ztratil Carterovi více bělochů, než získal černochů.\n\nPrezidentská kampaň, kterou řídil William J. Casey, byla vedena ve stínu íránské krize s rukojmími a média každý den přinášela zprávy o neúspěšných Carterových snahách osvobodit rukojmí. Většina analytiků se shoduje, že tímto byla oslabena Carterova pozice a Reagan měl možnost zaútočit na jeho neefektivitu. Na druhou stranu, Carterova neschopnost si poradit s dvoucifernou inflací a nezaměstnaností, nevýrazným ekonomickým růstem, nestabilitou trhu s ropou vedoucí k dlouhým frontám před benzínovými stanicemi a slabost americké obrany možná měly na voliče ještě větší dopad. Během kampaně v roce 1976 přišel Carter s \"indexem strádání\", který zahrnoval nezaměstnanost a inflaci. Tento \"index strádání\" se během jeho volebního období neustále zhoršoval a Reagan toho v kampani využil. S respektem k ekonomii, řekl Reagan: \"Bylo mi řečeno, že nemám používat slovo deprese. Dobře, řeknu vám definici. Recese je když váš soused ztratí práci, deprese je, když vy ztratíte práci. Obnova je, když Jimmy Carter ztratí svou práci.\"\n\nReaganovo vystupování v televizních debatách rozproudilo jeho kampaň. Zdál se být v pohodě, kritice z Carterovy strany se bránil poznámkami jako \"a je to tu zase\". Jeho nejvlivnější poznámkou ale byla závěrečná otázka k publiku v době raketově rostoucích cen a vysokých úrokových sazeb, \"Máte se lépe než před čtyřmi lety?\" Stejnou frázi poté používal i v kampani v roce 1984.\n\nDne 30. března 1981 byl Reagan, jeho tiskový mluvčí James Brady a dva policisté postřeleni vyšinutým Johnem Hinckleym, Jr. Střela minula Reaganovo srdce o méně než palec a zasáhla jej do levé plíce, což mu asi zachránilo život. Reagan z legrace řekl chirurgům: \"Doufám, že jste všichni republikáni.\" (ačkoliv nebyli, odpověděl mu Dr. Joseph Giordano: \"Dnes jsme všichni republikáni.\"). Později své ženě řekl slavnou větu: \"Miláčku, zapomněl jsem se skrčit.\" Reagan toho dne měl navštívit Philadelphii\na sestře v nemocnici řekl: \"Když se to tak vezme, raději bych byl ve Philadelphii.\"\n\nV roce 1981 začala stávka vyhlášená odbory letových dispečerů, čímž byl porušen zákon zakazující odborům zastupujícím státní zaměstnance stávkovat. Reagan vyhlásil na základě „Taft Hartley Act“ nouzový stav a v tiskové konferenci vyzval stávkující, aby se do 48 hodin vrátili do práce, jinak o ni přijdou. Dne 3. srpna 1981 nechal Reagan vyhodit 11345 stávkujících dispečerů, kteří neuposlechli jeho výzvy.\n\nKdyž se Reagan ujal úřadu, byla inflace 11,83% a nezaměstnanost 7,1%. Reagan zavedl politiky zaměřené na nabídkovou stranu ekonomiky a chtěl stimulovat ekonomiku velkými daňovými škrty. Zaměřil se na snahu omezit růst výdajů, snížit míru regulace a zavést měnovou politiku, která by měla snížit inflaci. Snahou o snížení výdajů státního rozpočtu, ale také posílením výdajů na obranu a zároveň i snižováním daní se Reaganův přístup diametrálně lišil od přístupu jeho předchůdců. Ekonomická politika, přezdívaná \"Reaganomika\" se stala předmětem debat, přičemž její stoupenci poukazovali na to zlepšení klíčových ekonomických ukazatelů, kritici naopak poukazovali na rostoucí schodek státního rozpočtu. Reaganova politika \"mír silou\" vyústila v rekordní investice do obrany v období míru, když se v letech 1981 až 1985 výdaje na obranu zvýšily o 40 %.\n\nBěhem Reaganova prezidentství došlo ke značnému snížení daní z příjmu, například v nejvyšší příjmové skupině došlo k poklesu ze 70% na 28% během sedmi let, avšak celková suma vybraných peněz na daních z příjmů se zvýšila o 54% (28% při započítání inflace). HDP se po propadu v roce 1982 zotavil a rostl za rok průměrně o 3,4%, což je však méně než poválečný průměr 3,6%. Nezaměstnanost dosáhla vrcholu v roce 1982 hodnotou 9,2% a poté po celou dobu Reaganova prezidentství klesala, přičemž počet zaměstnaných se zvýšil o 16 milionů a také inflace výrazně poklesla.\n\nReagan jmenoval Paula Volckera šéfem Fedu a v roce 1987 jej ve funkci nahradil Alan Greenspan. Někteří ekonomové, například Milton Friedman a Robert A. Mundell tvrdili, že Reaganova daňová politika posílila americkou ekonomiku a přispěla k ekonomickému boomu 90. let. Jiní ekonomové, například Robert Solow, naopak tvrdí, že rozpočtové schodky byly hlavním důvodem, proč Reaganův nástupce George H. W. Bush nedodržel své volební sliby a zvýšil daně.\n\nReagan se ke konci svého prvního období rozhodl přitvrdit boj s drogami. Prohlásil, že drogy „ohrožují naši společnost“ a slíbil, že bude bojovat za školy a pracoviště bez drog, rozšíří protidrogovou péči, posílí vynucování protidrogových zákonů a zvýší společenské povědomí o drogách. Dne 27. října 1986, již během svého druhého volebního období, podepsal zákon, který na boj s drogami přispěl 1,7 miliardou dolarů a určil tresty za drogové delikty, například za držení jednoho kilogramu heroinu byl pachatel odsouzen nejméně na deset let vězení.\n\nZákon však byl kritizován, neboť údajně zaváděl rasové rozdíly mezi vězni a to kvůli rozdílům v tom, jak soudy posuzovaly crack a kokain. Kritici také obviňovali Reaganovu administrativu, že udělala málo pro to, aby omezila dostupnost drog na ulicích. Obhájci protidrogové politiky však argumentovali tím, že mezi adolescenty došlo k poklesu užívání drog.\n\nPrvní dáma, Nancy Reagan, určila boj proti drogám jako jednu ze svých priorit a založila protidrogové sdružení „Just Say No“, které se zaměřovalo na odrazovaní mládeže od rekreačního užívání drog. Nancy Reagan navštívila 65 měst v 33 státech, aby zvedla povědomí o nebezpečí drog a alkoholu.\n\nBěhem kampaně v roce 1980 slíbil Reagan, že, pokud bude mít možnost, jmenuje do Nejvyššího soudu první ženu. Již během prvního roku svého prezidentství se tato příležitost naskytla, když odstoupil Potter Stewart a Reaganem tak byla jmenována první žena, Sandra Day O'Connor. Během druhého volebního období jmenoval Williama Rehnquista předsedou a jmenoval soudce Antonina Scaliu. V roce 1987 však utrpěl politickou porážku, když Senát zamítl Reaganem navrženého Roberta Borka. Reagan následně navrhl Anthony Kennedyho, který byl Senátem potvrzen.\n\nAmerické peacekeepingové jednotky umístěné v Bejrútu v rámci mnohonárodnostních sil během Libanonské občanské války byly napadeny dne 22. října 1983. Sebevražední útočníci zavraždili 241 amerických vojáků, čímž se tento den stal pro námořní pěchotu nejkrvavějším od bitvy o Iwo Jimu a pro americkou armádu od prvního dne ofenzívy Tet v rámci války ve Vietnamu. Reagan nazval útok zavrženíhodným a plánoval útok na kasárna v Baalbeku v Libanonu používané Íránskými revolučními gardami, které zde cvičily bojovníky Hizballáhu. Ministr obrany Caspar Weinberger misi odvolal, neboť se obával, že by došlo k narušení vztahů s arabskými státy. Kromě nevýznamného ostřelování tedy nedošlo k žádné americké odvetě a mariňáci byli přesunuti na moře, kde nemohli být napadeni. Dne 7. února nařídil Reagan zahájit stahování z Libanonu. Stahování bylo dokončeno 26. února a zbytek mnohonárodnostních sil se stáhl do dubna.\n\nNa Grenadě došlo v roce 1979 k puči, při kterém byla ustavena marxisticko-leninistická vláda s vazbami na SSSR a na Kubu. Vláda zahájila s kubánskou pomocí rozvoj armády a stavbu mezinárodního letiště. Dne 13. října 1983 se ujal moci Bernard Coard. Oficiální rezoluce OECS (Organisation of Eastern Caribbean States) vedla k americké invazi. Prezident Reagan také jako další důvody uvedl riziko sovětsko-kubánské vojenské výstavby na ostrově pro celou oblast Karibiku a nebezpečí, které údajně hrozilo stovkám amerických studentů na St. George's University. Dne 25. října 1983 byla zahájena invaze na Grenadu, první velká operace americké armády od Vietnamské války, následovalo několik dní bojů, které vedly k americkému vítězství. Američané ztratili 19 mužů a 116 jich bylo zraněno. V polovině prosince byla jmenována nová vláda a americké síly se stáhly.\n\nReagan přijal republikánskou nominaci v Dallasu v Texasu na vlně dobré nálady, která doprovázela zlepšující se ekonomickou situaci a úspěchy amerických sportovců na Olympijských hrách v Los Angeles v létě 1984. Reagan byl prvním americkým prezidentem, který zahájil Olympijské hry.\n\nReaganovy šance na znovuzvolení se zvýšily, když na kongresu Demokratické strany pronesl Mondale řeč, kterou se sám o možnost vyhrát prakticky připravil. Řekl v ní: „Pan Reagan zvedne daně a já udělám to samé. On vám to neřekne. Já to teď udělal.“ Reagan podal slabý výkon v první debatě a mnoho lidí začalo pochybovat, zda ještě zvládne druhé volební období. Dokázal se v kampani vzchopit a v druhé debatě již dominoval nad svým protikandidátem a stejně tak dominoval i průzkumům veřejného mínění. Při druhé debatě odpověděl na otázku týkající se jeho věku: „Nebudu z toho dělat téma své kampaně. Nehodlám v kampani poukazovat na mládí a nezkušenost svého protikandidáta,“ čímž si mezi diváky a také u svého protikandidáta vyvolal smích.\n\nV roce 1984 byl Ronald Reagan znovu zvolen prezidentem, když porazil Waltera Mondalea ve 49 z 50 států, Mondale vyhrál jen v Minnesotě a v District of Columbia. Reagan získal takřka 60% všech hlasů, zatímco Mondale jen okolo 40%. Reagan tak získal hlasy rekordních 525 volitelů (z 538 možných).\n\nReagan složil přísahu pro druhé období 20. ledna 1985 neveřejně v Bílém domě. Veřejná ceremonie se uskutečnila o den později v Kapitolu, protože 20. leden připadl na neděli, kdy se veřejné obřady nekonají. 21. leden byl jedním z nejchladnějších dní v historii Washingtonu D. C. a proto se celá ceremonie odehrála uvnitř Kapitolu.\n\nDne 13. července 1985 prodělal Reagan operaci, při kterém mu byly z tračníku odstraněny polypy, čímž došlo poprvé k použití 25. dodatku Ústavy a viceprezident se tak na omezenou dobu stal úřadujícím prezidentem. Dne 5. ledna 1987 prodělal Reagan operaci kvůli rakovině prostaty, což vyvolalo další obavy o jeho zdraví. V té době mu bylo 76 let.\n\nV roce 1985 navštívili manželé Reaganovi hřbitov v Bitburgu v Německu, kde měl Reagan položit věnec. Někteří židovští představitelé jej za to kritizovali, neboť bylo zjištěno, že na hřbitově bylo pohřbeno také 47 příslušníků Waffen SS. Elie Wiesel přemlouval Reagana, aby hřbitov nenavštívil, ale Reagan oponoval, že by bylo špatné porušit slib, který dal Helmutu Kohlovi a nakonec tedy věnec položili za Reaganovy přítomnosti dva generálové ve výslužbě.\nReaganova administrativa byla také kritizována za pomalý postup v boji s epidemií HIV/AIDS, který se změnil, až když se v roce 1985 dostala na veřejnost zpráva, že onemocněl slavný herec Rock Hudson. Do té doby se nakazilo asi 10 000 Američanů a 6 000 jich zemřelo.\n\nV roce 1986 podepsal Reagan zákon, který zakazoval úmyslně zaměstnávat ilegální imigranty a požadoval po zaměstnavatelích, aby si nechali potvrdit právní postavení zaměstnávaných cizinců, ale také amnestoval asi 3 miliony imigrantů, kteří žili ve Spojených státech ilegálně nepřetržitě od 1. ledna 1982. Kritici však argumentovali, že sankce vyplývající ze zákona nebudou vymahatelné a zákon nijak ilegální přistěhovalectví nezastaví. Poté, co byl během slavnostního obřadu u nově zrestaurované Sochy svobody zákon podepsán, Reagan prohlásil: „Tento zákon značně zlepší životy jedinců, kteří se teď musí skrývat ve stínu a nemají přístup k mnoha výhodám otevřené a svobodné společnosti. Brzy bude mnoho těchto mužů a žen moci vyjít na světlo, pokud se tak rozhodnou, stát se Američany.“\n\nV roce 1986 bylo zjištěno, že Reaganova administrativa prodávala ilegálně zbraně Íránu a z výtěžku financovala Contras v Nikaragui. Írán byl však v té době na seznamu zemí podporujících terorismus a nebylo tedy možné tam exportovat zbraně. Od tohoto postupu si administrativa slibovala, že docílí propuštění amerických rukojmí, kteří byli zadržováni v Libanonu. Aféra Írán-Contras byla největší americkou politickou aférou 80. let. Reagan tvrdil, že o ničem neví a volal po nezávislém vyšetřování. Mezinárodní soudní dvůr konstatoval, že Spojené státy v Nikaragui porušily mezinárodní právo, protože se v rozporu s mezinárodními úmluvami a mezinárodní zvyklostí vměšovaly do vnitřních záležitostí jiného státu.\n\nJohn Tower, Edmund Muskie a Brent Scowcroft byli jmenováni Reaganem, aby utvořili komisi, která má vyšetřit skandál. Konstatovali, že prezident neměl kompletní informace o programu a tudíž nelhal úmyslně americkému lidu. Byl však komisí kritizován za to, že na své podřízené dostatečně nedohlížel a neměl ponětí o jejich činnosti, čímž bylo umožněno financování Contras. Zpráva, kterou vypracoval Kongres tvrdila: „Pokud prezident nevěděl, co dělali jeho poradci pro bezpečnost, měl to vědět.“ Ministr obrany Caspar Weinberger byl obviněn z křivé přísahy, ale později byl prezidentem Bushem st. omilostněn.\n\nMnoho Středoameričanů kritizovalo Reagana za jeho podporu Contras a tvrdili, že to byl fanatický bojovník proti komunismu, který nehleděl na lidská práva, zatímco jiní tvrdí, že „zachránil střední Ameriku.“ Daniel Ortega, sandinistický vládce Nikaragui v letech 1979–1990 prohlásil, že doufá, že Bůh Reaganovi promine jeho „špinavou válku proti Nikaragui“.\n\nZa Reagana došlo k další eskalaci studené války a k ukončení politiky détente v souvislosti se sovětskou invazí do Afghánistánu v roce 1979. Reaganova administrativa zavedla nové zbrojní programy namířené vůči Sovětskému svazu: obnovení vývoje bombardéru B-1, jehož vývoj předtím zastavila Carterova administrativa a vývoj raket MX \"Peacekeeper\". V reakci na rozmístění sovětských střel SS-20 byly v Západním Německu rozmístěny rakety Pershing II.\n\nJedním z nejkontroverznějších programů byla Strategická obranná iniciativa (Strategic Defense Initiative, SDI). Smyslem projektu bylo vyvinout systém, který by ochránil Spojené státy před útokem balistickými raketami. Reagan věřil, že tento obranný systém učiní jadernou válku neuskutečnitelnou. Kritici však nevěřili, že je projekt technologicky realizovatelný a překřtili jej na „Hvězdné války“. Sověti začali být SDI znepokojeni a Jurij Andropov prohlásil, že systém „bude rizikem pro celý svět“. SDI je někdy uváděna jako jeden důvod, který přispěl ke konci studené války.\n\nV projevu na shromáždění Národní asociace evangelíků v Ohiu v březnu 1983 nazval Reagan Sovětský svaz „Říší zla“. Dne 3. března 1983 prohlásil, že komunismus padne a že „bude považován za další smutnou a bizarní kapitolu lidských dějin, jejíž poslední kapitoly se právě píšou“. Poté, co Sověti 1. září 1983 sestřelili civilní let KAL007, označil Reagan tento čin za masakr a prohlásil, že „Sověti se otočili proti světu a morálním zásadám, kterými se řídí mezilidské vztahy po celém světě“. Reaganova administrativa odpověděla zrušením všech civilních leteckých spojů mezi Sovětským svazem a Spojenými státy a ukončila jednání se Sověty o některých smlouvách, čímž finančně poškodila Sovětský svaz.\n\nReaganova zahraniční politika, nazývaná též Reaganova doktrína, byla kritizována jako agresivní a imperialistická a Reagan byl často oponenty označován za „válečného štváče“. K těmto událostem však došlo předtím, než se v Sovětském svazu v roce 1985 dostal k moci Michail Gorbačov. Ten zavedl dvě nové politiky za účelem reforem a větší otevřenosti režimu: Glasnosť a perestrojku.\n\nNa začátku 80. let začal Sovětský svaz stahovat kvalitativní náskok, který si stihla americká armáda vybudovat. S rozvojem Sovětské armády se však sovětský rozpočet dostal do značného deficitu a v důsledku tak Gorbačov nabídl Spojeným státům ústupky týkající se počtu konvenčních sil, jaderných zbraní a politiky vůči východní Evropě.\n\nReagan se tak rozhodl změnit svou politiku vůči Sovětskému svazu a chtěl Gorbačova podpořit v provádění dalších reforem. Gorbačov souhlasil se setkáním s Reaganem na čtyřech summitech po celém světě a to v Ženevě, v Rejkjavíku, ve Washingtonu D.C. a v Moskvě. Reagan věřil, že může přesvědčit Sověty, aby začali budovat otevřenou společnost a tržní ekonomiku. Při projevu u Berlínské zdi 12. června 1987 řekl Reagan: „Generální tajemníku Gorbačove, jestli hledáte mír, jestli hledáte prosperitu pro Sovětský svaz a východní Evropu, jestli hledáte liberalizaci: Pojďte k této bráně! Pane Gorbačove, otevřete tuto bránu! Pane Gorbačove, strhněte tuto zeď!“\n\nPři třetím summitu ve Washingtonu D. C. v roce 1987 podepsali Reagan a Gorbačov Intermediate-Range Nuclear Forces Treaty (INF), která eliminovala všechny americké a sovětské rakety středního doletu.\n\nKdyž Reagan v roce 1988 navštívil Moskvu, kde se konal čtvrtý summit, byl Rusy považován takřka za celebritu. Jeden z novinářů se jej zeptal, zda stále považuje Sovětský svaz za říši zla. Reagan odpověděl, že ne, že předtím „mluvil o jiné době, o jiné éře“. na Gorbačovovu žádost Reagan vedl na Moskevské universitě přednášku o svobodném trhu.\n\nVe své autobiografii \"An American Life\" vyjádřil Reagan optimismus nad změnami, které inicioval, své sympatie vůči Gorbačovovi a své obavy o Gorbačovovu bezpečnost. „Obával jsem se o jeho bezpečnost. Jak silně a rychle může prosazovat reformy, aniž by tím riskoval svůj život?“ V roce 1989 padla Berlínská zeď a v roce 1991 padl i Sovětský svaz.\n\nDíky své schopnosti vyjádřit své nápady a emoce svým osobitým stylem a to i při oficiálních příležitostech získal přezdívku „Velký komunikátor“. Reagan si tyto schopnosti vypěstoval jako moderátor v rádiu, v televizi, herec i při své dlouhé politické kariéře. Jako mladý muž byl okouzlen Rooseveltovými útoky proti nacistickému Německu a jeho energickou obranou demokracie. V mnohém také napodoboval Rooseveltův styl řeči.\n\nReagan svých rétorických schopností využil k útoku na legitimitu Sovětského svazu, který označil za „říši zla“, a k obnovení pošramocené americké pýchy. Najal si autory projevů, kteří uměli zachytit jeho lidový šarm. V roce 1985 uspořádal profesor Max Atkinson, který byl poradcem britského politika Paddy Ashdowna, seminář o psaní projevů v Bílém domě.\n\nReaganův rétorický styl se měnil. Používal silný jazyk k odsouzení Sovětského svazu během svého prvního období, ale uměl také vyvolat optimistické ideály Spojených států jako obránce svobody. Ve své řeči z 27. října 1964 nazvané „A Time for Choosing“ („Čas pro volbu“) si vypůjčil frázi „setkání s osudem“ („rendezvous with destiny“), kterou proslavil právě Roosevelt. V jiných projevech označil Ameriku za „zářící město na kopci“, „šlechetné, idealistické, odvážné, slušné a férové“, jehož občané mají „právo snít heroické sny“.\n\nDne 28. ledna 1986 po nehodě raketoplánu Challenger odložil poselství o stavu Unie a promluvil k národu o katastrofě. V řeči, kterou napsala Peggy Noonan, řekl: „Nikdy na ně nezapomeneme, ani na poslední okamžik, kdy jsme je dnes ráno viděli, když se připravovali na svou cestu a mávali nám na pozdrav a 'vyklouzli z pouta k zemi', aby se 'dotkli tváře Boha.'“ (citace v tomto výroku pocházejí z básně „High Flight“ Johna Gillespie Mageeho, Jr.)\n\nJeho největší zbraní byly krátké vtípky, kterými odzbrojoval oponenty a získával si diváky na svou stranu. Diskuze o jeho vysokém věku jej vedly k tomu, že při druhé debatě před volbami v roce 1984 si udělal legraci ze svého protikandidáta, kterým byl Walter Mondale, když řekl: „Neudělám z věku téma této kampaně. Nehodlám z politických důvodů útočit na mládí a nezkušenost mého oponenta.“ O své kariéře vtipkoval: „Politika není špatné povolání. Když uspějete, je zde mnoho odměn. Když se zdiskreditujete, vždy můžete napsat knihu.“\n\nStoupenci i oponenti si povšimli Reaganova „zářivého optimismu“ v porovnání s často usměvavým, ale vážným předchůdcem Carterem. Reagan jednou řekl: „Lekce vůdcovství byly vždy stejné: tvrdá práce, znalost faktů, ochota naslouchat a být chápající, silný smysl pro povinnost a vedení a přesvědčení udělat to nejlepší jménem lidí, kterým sloužíte.“\n\nVe své poslední řeči v pozici prezidenta řekl v reakci na přezdívku „Velký komunikátor“: „Nikdy jsem si nemyslel, že styl slov, která jsem používal, byl odlišný: byl to obsah. Nebyl jsem velký komunikátor, ale komunikoval jsem skvělé věci…“\n\nČastým předmětem kritiky byl fakt, že díky svému šarmu a rétorickému umění mohl říci takřka cokoliv a získat pro to podporu a vyhýbat se skandálům, čímž si vysloužil přezdívku „Teflonový prezident“. V zahraniční politice si vysloužil kritiku především v souvislosti s aférou Írán-Contras, tedy prodejem zbraní Íránu a financováním nikaragujských povstalců contras. Mezinárodní soudní dvůr uznal Spojené státy vinnými z podpory terorismu v Nikaragui (případ Nikaragua vs. Spojené státy).\n\nKvůli své zahraniční politice byl Reagan často vykreslován jako válečný štváč. Ačkoliv jej britská premiérka Margaret Thatcher silně podporovala, byl ve Spojeném království často terčem kritiky. Levice jej odsuzovala za tvrdý postoj ke Castrovu režimu na Kubě a za ignorování lidských práv ve Střední a Jižní Americe a v Jihoafrické republice. Ačkoliv Reagan odmítal apartheid v JAR, byl proti ekonomickým sankcím.\n\nReaganovy snahy omezit sociální podpory a daně z příjmu byly mnohými kritizovány, protože podle nich prospívaly jen bohatým Američanům. Aby Spojené státy pokryly dluh, který za Reaganova prezidentství začal narůstat, začaly si ve velkém půjčovat peníze v zahraničí. Státní dluh narostl z 26 % HDP v roce 1980 na 41 % v roce 1989, tedy na nejvyšší míru od roku 1963. Do roku 1988 narostl dluh celkem na 2,6 bilionu USD. Spojené státy se staly z největšího věřitele největším dlužníkem.\n\nDeregulace bankovnictví, která začala již předtím, než se ujal úřadu, dala bankám volnější ruce v investování peněz klientů. Mnoho z nich se pustilo do značně rizikových investic. Nakonec se Federal Home Loan Bank Board, federální úřad, který tento obor reguloval, pokusil tento trend zarazit, ale narážel na značné problémy. Ve výsledku stála tato krize vládu 150 miliard USD.\n\nDne 11. ledna 1989, devět dnů před koncem mandátu, promluvil Reagan z Oválné pracovny naposledy k národu. Po Bushově inauguraci se vrátil na svůj ranč poblíž Santa Barbary v Kalifornii, kde psal svou biografii, jezdil na koních a štípal dříví. Nakonec se přestěhoval do nového domu v Bel-Air v Kalifornii. Na podzim roku 1989 jej najala japonská společnost Fujisankei Communications Group, aby pronesl dva projevy a navštívil několik společenských událostí. Za devět dní si tak vydělal dva miliony dolarů, více než za osm let ve funkci prezidenta. V dalších letech příležitostně vystupoval na akcích Republikánské strany. Vyjadřoval se pro dodatek k ústavě, který by vyžadoval vyrovnaný rozpočet, a za zrušení 22. dodatku, který určuje, že jedna osoba smí být zvolena prezidentem jen dvakrát. Reagan naposledy promluvil na veřejnosti 3. února 1994 a na veřejnosti se objevil naposledy 27. dubna 1994 při pohřbu Richarda Nixona.\n\nDne 5. listopadu 1994 oznámil Reagan, že mu byla diagnostikována Alzheimerova choroba. Národ o svém stavu informoval rukou psaným dopisem. Se svým typickým optimismem napsal v závěru: „Zahájil jsem cestu, která mě dovede až k soumraku mého života. Vím, že Ameriku budou čekat jen jasné časy. Děkuji Vám, přátelé. Bůh Vám žehnej.“\n\nJak roky postupovaly, choroba pomalu ničila jeho mentální schopnosti a donutila jej žít v izolaci. Dne 6. ledna 2001 dosáhl Reagan věku 90 let a stal se tak třetím prezidentem, který se dožil tohoto věku, dalšími dvěma byli John Adams a Herbert Hoover. Nedlouho po něm se Gerald Ford stal čtvrtým, který tohoto věku dosáhl. Tři týdny před svými 90. narozeninami podstoupil Reagan operaci kyčle a vzhledem k postupující nemoci se oslava narozenin odehrála jen v kruhu příbuzných a nejbližších přátel. Jeho žena později řekla v pořadu Larryho Kinga, že jen málo lidí mohlo jejího manžela vidět, protože on by si přál, aby si jej lidé pamatovali tak, jaký byl před nemocí. Nancy Reagan dále řekla, že nebýt jeho nemoci, mohl žít klidně 100 let. Lidé, kteří měli příležitost Reagana během nemoci vidět, tvrdili, že nemoc pokročila tak daleko, že je nebyl schopen poznat a nepamatoval si, že kdy byl prezidentem.\n\nRonald Reagan zemřel na zápal plic 5. června 2004 v 13:09 PDT ve svém domě v Bel-Air. Po pompézním státním pohřbu, který navštívili vrcholní politici z celého světa, byl Reagan pohřben v Ronald Reagan Presidential Library v Simi Valley v Kalifornii. Pohřeb řídil prezident George W. Bush, jehož otec byl Reaganovým viceprezidentem a později jej ve funkci vystřídal.\n\nAutor biografií několika prezidentů (Kennedyho, Nixona) Richard Reeves v knize \"President Reagan: The Triumph of Imagination\" (2005) „ukazuje člověka, který chápe, jak být prezidentem, který ví, že jeho úkolem není řídit vládu, ale vést národ. V mnoha ohledech je i po čtvrtstoletí vůdcem. Jak řekl jeho viceprezident George H. W. Bush poté, co byl Reagan v roce 1981 postřelen a hospitalizován: 'Budeme se chovat, jako kdyby tady byl.' Je hrdinskou postavou, ne-li hrdinou. Nezničil komunismus, jak tvrdí jeho stoupenci, ale věděl, že se zničí sám, a k jeho kolapsu přispěl. To není malá věc. Věřil, že Sovětský svaz je zlo, a opovrhoval zavedenou americkou politikou kontroly zbrojení a détente. Když jsem se ho zeptal na jeho strategii ve studené válce, řekl: 'Vyhrajeme. Oni prohrajou!' Stejně jako jeho idol Franklin D. Roosevelt se stal nezapomenutelným.“\n\nV současnosti je Ronald Reagan jedním z nejpopulárnějších prezidentů. V některých průzkumech veřejného mínění se umístil na prvním místě, třebaže byl mnoha odborníky a intelektuály kritizován za jistou podbízivost a populismus (Sovětský svaz – říše zla).\n\nGallup Organization uspořádala v roce 2005 výzkum, ve kterém se ptala občanů na největší prezidenty Spojených států. Ronald Reagan se umístil první s 18%. V roce 2000 byl v obdobném průzkumu stanice ABC pátý. V průzkumu, který zorganizovala Quinnipiac university v roce 2006 byl Reagan označen za nejlepšího prezidenta od druhé světové války. V průzkumu stanice C-SPAN se Reagan umístil na šestém místě.\n\nPodle průzkumů stanice ABC se Reaganova popularita vyvíjela následovně:\nReaganovi se často říkalo „the Gripper“, v odkazu na roli George Gripa ve filmu \"Knute Rockne, All American\" spolu s frází z filmu \"Vyhrej to pro Grippera\". V mládí mu jeho otec vymyslel přezdívku \"Holanďan\". Během svého prezidentství získal také přezdívky \"Velký komunikátor\" a \"Teflonový prezident\". Krycí jméno, které mu dala tajná služba, bylo \"Rawhide\". Kritici jej někdy označují přezdívkou \"Ronald Ray-Gun\", což byl výraz, který poprvé použili Joan Baez a Jeffrey Shurtleff před písní \"Drug Store Truck Drivin' Man\" ve Woodstocku '69.\n\nZa zásluhy o pád komunismu ve střední a východní Evropě dostal Reagan v roce 1999 nejvyšší české státní vyznamenání Řád Bílého lva I. třídy.\n\nV roce 1995 byl mezi 2307 sběrateli mincí uspořádán průzkum, z něhož vyplynulo, že Reagan se nejpravděpodobněji objeví na budoucích amerických mincích. Reagan se nakonec objevil v roce 2006 na deseticentu, který ale nebyl určen do volného oběhu.\n\nDne 6. ledna 1998 bylo Washington National Airport přejmenováno na Ronald Reagan Washington National Airport zákonem, který podepsal prezident Clinton. O tři roky později byla pokřtěna letadlová loď USS \"Ronald Reagan\" (CVN-76). Šlo o jednu z mála lodí, která byla pojmenována po žijící osobě a o jedinou, který byla pojmenována po žijícím prezidentovi.\n\nRonaldu Reaganovi se dostalo mnoho ocenění i posmrtně. Dne 14. května 2005 jej CNN spolu s redakcí TIME označila „nejvíc fascinující osobností“ prvních 25 let existence stanice. TIME jej také označil jako jednoho ze 100 nejdůležitějších lidí 20. století. Dne 26. června 2005 byl v programu Greatest American vybrán diváky jako největší Američan všech dob.\n\nV roce 2002 schválil Kongres vytvoření Ronald Reagan Boyhood National Historic Site v Dixonu, kde Reagan v dětství žil.\n\nV roce 2004 přejmenoval stát Illinois dálnici East-West Tollway na Ronald Reagan Memorial Tollway.\n\nV roce 2006 byla na Floridě otevřena nová střední škola pojmenována Ronald W. Reagan High.\n\nMezi další ocenění, které Ronald Reagan získal, patří:\n\nReagan se má objevit na jednodolarové minci v roce 2016. Reaganovi příznivci neúspěšně lobovali po jeho smrti za to, aby se objevil na některé bankovce, pravděpodobně na desetidolarovce. V roce 2003 odmítla Nancy Reaganová, aby byl její muž zobrazen na deseticentu.\n\n\n\n\nMezi herce, kteří Ronalda Reagana ztvárnili, patří:\n\n\n\n"}
{"id": "53056", "url": "https://cs.wikipedia.org/wiki?curid=53056", "title": "Galdhøpiggen", "text": "Galdhøpiggen\n\nGaldhøpiggen je nejvyšší hora Norska. Její nadmořská výška činí 2 469 m. Leží v samosprávném území Lom, v kraji Innlandet. Je součástí horské oblasti Jotunheimen.\n\nGaldhøpiggen nebyl vždy považován za nejvyšší horu Norska, o přízvisko nejvyšší norská hora soupeřil s Glittertindem, neboť některá měření naznačovala, že je díky svému ledovci na vrcholu nepatrně vyšší. Ledovec se o něco zmenšil a dnes Glittertind v současné době je vysoký 2464 m n. m. včetně ledovce. Dnes je tedy jednoznačně považován za nejvyšší horu Galdhøpiggen.\n\nGaldhøpiggen je populárním cílem turistiky. Většina turistů se pohybuje ve velkých skupinách s horskými vůdci, vzhledem k nebezpečí pádu do trhlin navázána na laně.\n\nPoprvé byl zlezen v červenci 1850 Steinarem Sulheimem, S. Flaattenem a L. Arnesenem.\n\nDostupnost vrcholu není zvlášť náročná, výstup z Juvasshytta (1850 m) trvá přibližně 4 hodiny podle podmínek a zdatnosti, sestup trvá kolem 2 hodin. Tři hodiny z výstupu zabere chůze a 45 minut příprava k přechodu přes Styggebreen („stygge“ znamená ošklivý, ne nebezpečný), hodinu lze strávit na vrcholu a dvě hodiny cesty zpět na Juvasshytta. Další možná trasa výstupu začíná na turistické základně Spiterstulen (1100 m), tato trasa sice překonává výrazně větší převýšení, ale vyhýbá se ledovcům, takže se na ni lze vypravit bez průvodce. Z vrcholu lze pozorovat oblast o rozloze 35 000 km².\n\n"}
{"id": "53058", "url": "https://cs.wikipedia.org/wiki?curid=53058", "title": "Columbia (raketoplán)", "text": "Columbia (raketoplán)\n\nColumbia byl raketoplán NASA (ev. č. OV-102), vypuštěný jako první na oběžnou dráhu. Jeho první mise STS-1 trvala od 12. dubna do 14. dubna 1981. Columbia byla zničena 1. února 2003 při havárii během návratu ze své 28. mise. Všech sedm astronautů na palubě zahynulo.\n\nStavba Columbie začala v roce 1975 v Palmdale v Kalifornii. Svůj název dostala podle lodi jménem Columbia, které velel Američan Robert Gray a která jako první americká loď obeplula svět. Název byl vybrán i k poctění velitelského modulu Apolla 11, taktéž nazvaného Columbia. Po dokončení výroby byl raketoplán 25. března 1979 dopraven do Kennedyho vesmírného střediska na Floridě a začal být připravován na svou první misi. 19. března 1981 došlo během pozemních testů k nehodě, při níž došlo k úniku dusíku a dva lidé zahynuli.\n\nPrvní misi (STS-1) velel zkušený John Young a pilotem byl nováček Robert Crippen. Columbia byla na oběžné dráze od 12. do 14. dubna 1981 a Zemi oběhla 36krát. V roce 1983 se uskutečnila první mise se šesti astronauty (STS-9), mezi nim byl i první neameričan na palubě raketoplánu Ulf Merbold. 12. ledna 1986 vynesla Columbia na oběžnou dráhu prvního amerického hispánce, kterým byl Franklin Chang-Diaz a také prvního člena Sněmovny reprezentantů, Billa Nelsona. Další prvenství si Columbia připsala 5. března 1998, kdy NASA jmenovala velitelkou další mise raketoplánu Columbia Eileen Collinsovou, která se tak stala první velitelkou raketoplánu.\n\nPosádku raketoplánu Columbia při její poslední misi STS-107 tvořilo sedm astronautů, Rick D. Husband (velitel), William C. McCool (pilot), Michael P. Anderson, Laurel Clarková, David M. Brown, Kalpana Chawlaová a první izraelský astronaut Ilan Ramon. Ráno 1. února 2003 vstoupil raketoplán do atmosféry po šestnáctidenní vědecké misi. NASA ztratila s raketoplánem kontakt okolo 9 hodin EST, pouze několik minut před přistáním plánovaným na 9:16 na Kennedyho vesmírném středisku. Podle záběrů z povrchu se Columbia rozpadla nad Texasem ve výšce asi 63 km při rychlosti 5,6 km/s. Všichni astronauti na palubě zahynuli.\n\nV měsících následujících po tragédii zjistili inženýři NASA, že během startu se z externí palivové nádrže odtrhl kousek hmoty a narazil do křídla raketoplánu, do kterého udělal díru. Při sestupu do atmosféry se do poškozeného křídla dostal horký vzduch, který narušil jeho strukturu a způsobil rozpad raketoplánu.\n\nPo zničení Columbie byly lety raketoplánů zastaveny a k jejich obnovení došlo až v roce 2005, kdy byl do vesmíru vyslán raketoplán Discovery.\n\nRaketoplán Columbia vykonal 28 misí, při kterých strávil ve vesmíru 300,74 dní, Zemi oběhl 4 808krát a uletěl celkem 201 497 772 km.\n\n"}
{"id": "53060", "url": "https://cs.wikipedia.org/wiki?curid=53060", "title": "Světelnost objektivu", "text": "Světelnost objektivu\n\nSvětelnost je jedním ze základních parametrů fotografických objektivů. Hodnoty světelnosti jsou udávány bezrozměrným \"základním clonovým číslem\" (k), které vyjadřuje poměr ohniskové vzdálenosti [mm] ku průměru vstupní pupily [mm]. Pro objektiv se vždy uvádí nejvyšší možná hodnota. Používá se zápis f/formula_1, 1:formula_1 (nebo f/formula_3-formula_4, 1:formula_3-formula_4 u objektivů s proměnlivým ohniskem – zoom objektivů), např. f/2,8, 1:2,8, f/3,5–4,5, 1:3,5–4,5.\n\nHodnota světelnosti objektivu určuje kolik světla dopadne na snímač (nebo film). Nejvyšší světelnost (hodnoty kolem f/1) znamená minimálně kladený odpor procházejícímu světlu skrze objektiv. Velmi kvalitní objektivy mají světelnost kolem f/1,4, f/1,8 a jde výhradně o objektivy s pevným ohniskem. U velmi kvalitních zoom objektivů se světelnost pohybuje od f/2,8 (světelnosti objektivů pro kompaktní fotoaparáty jsou na tom díky menší ohniskové vzdálenosti o něco lépe a i u zoom objektivů se nejlepší hodnoty pohybují kolem f/1,4). S rostoucí ohniskovou vzdáleností objektivů (teleobjektivy) klesá i jejich světelnost. Je to důsledek extrémní technologické náročnosti výroby velmi světelných teleobjektivů, která by způsobila jejich neprodejnost (extrémní velikost, velká hmotnost a hlavně obrovská koncová cena).\n\nObecně lze říct, že čím je objektiv světelnější, tím je jeho užitná hodnota vyšší. Vždy však není žádoucí, aby skrze objektiv prošlo maximální množství světla, které při své světelnosti objektiv umožňuje. V takovém případě se mechanickým zařízením světelnost objektivu „zhoršuje“. Tato část objektivu se nazývá clona.\n\nOdcloněný objektiv (nastaven na svou maximální světelnost) se ve výsledné fotografii projeví malou hloubkou ostrosti, tj. malým rozměrem od místa zaostření (ve fotografii se označuje popředí) do místa viditelného rozostření (pozadí). Naopak je to u maximálně zacloněného objektivu. Ve výsledné fotografii je krom hloubky ostrosti často důležitá i kresba – množství detailů zachycených fotoaparátem. Tu ovlivňuje právě objektiv a opět se obecně dá říct, že lepší kresbu mají objektivy s pevným ohniskem než zoom objektivy. Také při různých clonách se kresba objektivu mění a nejlepších výsledků dosahují objektivy přibližně uprostřed clonového rozsahu (okolo f/9). U objektivů vyšších tříd je posunuta nejlepší kresba směrem k menšímu clonění.\n\nČlánky ze serveru Paladix:\n"}
{"id": "53061", "url": "https://cs.wikipedia.org/wiki?curid=53061", "title": "Mikulášovice", "text": "Mikulášovice\n\nMikulášovice () jsou město v západní části Šluknovského výběžku táhnoucí se podél Mikulášovického potoka v délce téměř sedmi kilometrů. Své největší slávy dosáhly Mikulášovice před první světovou válkou, kdy byly s necelými osmi tisíci obyvateli největší vesnicí Rakousko-Uherska. Na město byly povýšeny roku 1916. Mikulášovice jsou známé především tradičním textilním a nožířským průmyslem. Žije v nich obyvatel.\n\nPůvodní tradice, podpořená romantickými výklady německých vlastivědců 19. století, hledala původ německého názvu města \"Nixdorf\" ve slově \"Nixe\" – vodní panna, rusalka. V okolí Mikulášovic se dříve nacházely rozsáhlé močály (), které prý obývaly rusalky – odtud \"Nixensumpf\" (Bažina rusalek), později \"Nixendorf\" (Ves rusalek). Pravda je ovšem poněkud méně romantická. Ve skutečnosti německý i pozdější český název pocházejí od vlastního jména Nicolaus/Mikuláš. K tomuto jménu odkazuje další z pověstí, podle které projížděl kdysi zdejším hlubokým hvozdem pohanský rytíř, kterého napadl medvěd. Jeho sluha prý prosil o pomoc svatého Mikuláše, patrona obchodníků a poutníků, a medvěd nechal rytíře být. Ten nechal jako důkaz díku postavit kapličku zasvěcenou právě svatému Mikuláši, která pak dala název celé vsi. Nejpravděpodobnější verze pojmenování vsi je však podle jejího lokátora.\n\nNázev pozdější vesnice nebyl ustálený a v různých zápisech v průběhu staletí se značně měnil. Prvně je zmiňován v polovině 14. století jako \"Nixendorf\", později jako \"Nickelsdorff\" (1422), \"Nickilstorf\" (1451), \"Nicklauszdorff\" (1495), \"Niexendorffl\" (1544), \"Nyklsdorf\" (1654), \"Nikolstorff\" (1684) či \"Niclsdorf\" (1720). Od poloviny 18. století se název ustálil na podobě \"Nixdorf\". Velmi sporadicky se objevoval i český název města: \"Mykulassowic\" (1422) a \"Mikulassowicz\" (1544). Český název \"Mikulášovice\" byl úředně stanoven až roku 1854 a je užíván dodnes.\n\nObecní rada schválila 4. října 1913 žádost o povýšení své více jak sedmitisícové obce na město. Kvůli první světové válce se vyřízení žádosti značně protáhlo a císař František Josef I. (1848–1916) povýšil Mikulášovice na město až 1. února 1916. Z mnoha návrhů městského znaku vybralo zastupitelstvo práci Hanse Scharfena, profesora místní „C. k. průmyslové školy pro kovozpracující průmysl“. Návrh představoval modro-zlatě polcený štít s patou vyvedenou v hnědé (přirozená barva půdy). Horní okraj štítu zakončovaly čtyři půlkruhové, dolů prohnuté křivky. V modrém poli byla umístěna přízemní továrna ve stříbrné barvě s pouze částečně viditelnými černými tabulovými okny, střecha byla červená. Před budovou stál červený komín zakončený nahoře lapačem jisker a s černým topeništěm v dolní části. Ve zlatém poli byl umístěn vztyčený stříbrný meč se zlatým jílcem a záštitou. Na jílec meče měl navlečený zelený vavřínový věnec. Jílec doplňoval na dvě části rozdělený černý letopočet 1916. Patu symbolizující pole, doplňovalo čtrnáct obilných klasů umístěných vedle sebe. Návrh znaku zaslali představitelé města ke schválení 9. května 1916.\nNavržený znak posuzoval Karl Schornböck, přednosta Šlechtického archivu vídeňského ministerstva vnitra a znakový cenzor. Ten vedení města upozornil, že návrh dokonce několikrát porušuje heraldické zvyklosti: hnědá pata, červený komín a střecha továrny v modrém poli, zlatá záštita a jílec ve zlatém poli, stejně tak pro heraldiku neznámá figura tovární budovy. Schörnbock mimo jiné navrhl nahrazení továrny s komínem ozubeným kolem a doplnění znaku stříbrnou korunou. Městské zastupitelstvo ozubené kolo odmítlo a navrhlo záměnu za tovární komín. V následujících měsících došlo ještě k dalším úpravám navrhovaného znaku, například vypuštění paty či změna tinktury figur. Autorem postupně upravovaných návrhů znaku se stal znovu Hans Scharfen. Definitivní podobu městského znaku schválil 1. února 1917 císař Karel I. (1916–1918).\n\nRoku 2005 zažádalo město o udělení městské vlajky, jejímž autorem je Stanislav Kasík. Předseda Poslanecké sněmovny Parlamentu České republiky Lubomír Zaorálek ji městu udělil 5. prosince 2005 na základě svého rozhodnutí č. 62 z 15. listopadu 2005. Vlajka s poměrem stran 2 : 3 a čtyřmi svislými pruhy vychází z podoby městského znaku.\n\nVe 12. století zde žilo několik rodin uhlířů. Míšeňský biskup zde zakládá vesničku, jejíž součástí je dřevěná kaplička zasvěcená sv. Mikuláši. Postupně se obyvatelstvo začíná více věnovat zemědělské výrobě. V průběhu 18. století se z Mikulášovic stává významná průmyslová obec. Vznikají první brusírny a rozvíjí se nožířský průmysl. Roku 1794 zahájena nožířská výroba Ignazem Röslerem, tento podnik byl roku 1817 pojmenován jako Továrna na drobné ocelové zboží, později upraven na Továrna na ocelové zboží následovníka Ignáce Röslera, pak na Továrna na nože synů Ignáze Röslera a v letech 1945–1946 Ignác Rösler a synové pod národní správou. Největšího rozmachu pak toto odvětví dosahuje v 19. století, jsou založeny další továrny jako 1870 Franz Frenzel (FRENIX), 1885 Julius Pilz a pak Joh. Eduard Dittrich, Hubert Knoth a další továrny s více či méně zaměstnanci. Roku 1955 na těchto základech byl založen národní podnik Mikov, který v prostorách tehdejší firmy Ignaz Rösler Söhne vyrábí dodnes nože, jako poslední nositel této tradice. V roce 1891 je zde založena Průmyslová škola nožířská (1954 přestěhována přes protesty občanů a MNV Mikulášovice do Varnsdorfu).\n\nMikulášovice se staly jednou z největších vesnic tehdejšího Rakouska-Uherska. 1. února 1916 byla císařem Františkem Josefem I. povýšena na město.\n\nV roce 1938 odchází po odtržení Sudet naprostá většina českého obyvatelstva do vnitrozemí. V průběhu válečných let byl zdejší průmysl přeorientován na válečnou výrobu. V továrnách pracovalo mnoho nuceně nasazených a váleční zajatci. 9. května 1945 Mikulášovice osvobodil 36. pěší pluk 8. pěší divize, 2. polské armády generála Karla Świerczewského. Velitelem 8. pěší divize byl plk. Józef Grażewicz.\n\nPrvní svobodné polistopadové volby se v Československu konaly dne 24. listopadu 1990. V Mikulášovicích se o přízeň voličů ucházelo celkem pět politických uskupení: Československá sociální demokracie, Československá strana socialistická, Komunistická strana Československa, Občanské fórum a Sdružení nezávislých kandidátů. Vítězem voleb se se ziskem 44,5 % a sedmi mandáty v patnáctičlenném zastupitelstvu stalo Občanské fórum. Na ustavujícím zasedání nově utvořeného městského zastupitelstva byla 6. prosince 1990 zvolena starostkou Věra Řádková (OF) a místostarostou Václav Provazník (SNK).\n\nVolby do obecních zastupitelstev v roce 1994 připadly na 18. a 19. listopad. Do patnáctičlenného městského zastupitelstva kandidoval jeden nezávislý kandidát a tři politická uskupení: Koalice ODS a LSNS, Komunistická strana Čech a Moravy a Strana podnikatelů, živnostníků a rolníků České republiky. Ustavující zastupitelstvo zvolilo 1. prosince 1994 do funkce starostky podruhé Věru Řádkovou (ODS), místostarostou se stal Jaroslav Čihák (nezávislý za SPŽR ČR).\n\nVe volbách do městského zastupitelstva, konaných ve dnech 13. a 14. listopadu 1998, kandidovala čtyři politická uskupení: Česká strana sociálně demokratická, Koalice Sdružení pro republiku – Republikánská strana Československa a Sdružení důchodců České republiky, Komunistická strana Čech a Moravy a Občanská demokratická strana. Dne 27. listopadu 1998 zvolilo ustavující zastupitelstvo starostou Jiřího Mayera (ČSSD) a místostarostou Bohumila Žličaře (KSČM). Zastupitelé zvolení za Občanskou demokratickou stranu a postupně také všichni jejich náhradníci podali rezignaci, počet zastupitelů tak poklesl pod dvě třetiny a starosta byl tedy pověřen jednáním s ministerstvem vnitra ohledně vypsání nových voleb. Ty se uskutečnily v termínu 19. června 1999. Kandidovaly v nich čtyři politická uskupení, a to Česká strana sociálně demokratická, Komunistická strana Čech a Moravy, Občanská demokratická strana a Sdružení nezávislých kandidátů. Staronovým starostou byl zvolen Jiří Mayer, místostarostou opět Bohumil Žličař.\n\nVoleb do městského zastupitelstva ve dnech 1. a 2. listopadu 2002 se zúčastnil jeden nezávislý kandidát a čtyři politické strany: Česká strana sociálně demokratická, Komunistická strana Čech a Moravy, Občanská demokratická strana a Volba pro město. Dne 14. listopadu 2002 zvolilo ustavující zasedání zastupitelstva do funkce starosty Stanislava Hladíka (KSČM) a jako místostarostku Mgr. Blanku Trojanovou (nezávislá za ČSSD).\n\nVolby do městského zastupitelstva roku 2006 se konaly v termínu 20. a 21. října. Oproti minulým volebním obdobím se snížil počet členů zastupitelstva na jedenáct a kandidovaly pouze tři politické strany: Česká strana sociálně demokratická, Komunistická strana Čech a Moravy a Občanská demokratická strana. Ustavující zasedání zastupitelstva města zvolilo 1. listopadu 2006 starostou na druhé období Stanislava Hladíka (KSČM) a místostarostkou Ing. Miluši Trojanovou (nezávislá za ČSSD).\nV komunálních volbách 2010 kandidovaly do jedenáctičlenného městského zastupitelstva čtyři politické strany: Česká strana sociálně demokratická, Komunistická strana Čech a Moravy, Občanská demokratická strana a Věci veřejné. Na ustavujícím zasedání, které se konalo 10. listopadu 2010, byla starostkou města zvolena Ing. Miluše Trojanová (VV), místostarostou pak Ing. Václav Vlček (nezávislý za ČSSD).\n\nVe volebním období 2014–2018 mají Mikulášovice jedenáctičlenné zastupitelstvo. V komunálních volbách kandidovala čtyři uskupení: Česká strana sociálně demokratická, Hnutí nezávislých za harmonický rozvoj obcí a měst, Komunistická strana Čech a Moravy a Občanská demokratická strana. Ustavující zasedání dne 6. listopadu 2014 zvolilo starostkou města na druhé funkční období Ing. Miluši Trojanovou (nezávislá za HNHRM), neuvolněným místostarostou byl zvolen Ing. Bc. Emil Bláha (nezávislý za HNHRM).\n\n\n\n\n\n\n\n\nMěsto Mikulášovice se rozkládá v západní části Šluknovského výběžku na ploše 2584,82 ha. Na severu sousedí s obcí Vilémov, na severu a severovýchodě s městem Velký Šenov (místní části Velký Šenov, Leopoldka, Staré Hraběcí, Knížecí), na východě se Starými Křečany (místní část Kopec), na jihu a západě s velkým okresním městem Sebnitz (místní části Hinterhermsdorf, Saupsdorf, Hertigswalde a Sebnitz). Všechny čtyři části města, tedy Mikulášovice, Mikulášovičky, Salmov a Tomášov, tvoří dohromady jedno společné katastrální území Mikulášovice.\n\nCelé území města náleží ke geomorfologickému celku Šluknovská pahorkatina, jejímu podcelku Šenovská vrchovina a okrsku Mikulášovická vrchovina. Nejvyšším vrcholem je Tanečnice (597 m) v jihozápadní části území, dále následuje Plešný (593 m) na východě a Hraniční (Hančův) vrch (521 m) na jihu. Nejnižší nadmořskou výšku 365 m má Mikulášovický potok na hranici s Vilémovem.\n\nCelé katastrální území Mikulášovic náleží k lužickému žulovému masivu prvohorního stáří. Hlavní horninou, převládající na většině území, je šedý, středně až hrubě zrnitý biotitický granodiorit zvaný lužický, který je na několika místech prostoupen doleritem (diabasem) černozelené barvy. V jižní a východní části území byly nalezeny ojedinělé výskyty mladších výlevných vyvřelých hornin, například tefritu, limburgitu s obsahem olivínu a magnetitu, olivinického nefelinitu a nefelinického bazanitu. Na jihovýchodě navazuje oblast tvořená drobně zrnitým biotitickým granitem (brtnická žula) růžové barvy a středně až hrubě zrnitým, místy porfyrickým biotitickým, šedomodrým granitem až granodioritem (rumburská žula). Podél vodních toků se nachází deluviální hlinitokamenité sedimenty a fluviální jílovitopísčité až písčité hlíny, místy písčité štěrky čtvrtohorního stáří. Jižně od Tomášova byla lokalizována žíla křemene. Na návrší nazývaném Liščí kameny (486 m) na severu území zasahoval v ledových dobách pevninský ledovec, který zde zanechal morénu.\n\nVšechny Mikulášovické vodní toky patří k povodí Labe, a tedy i k úmoří Severního moře. Hlavním vodním tokem je Mikulášovický potok, který pramení v horní (východní) části města v nadmořské výšce 475 m. Potok protéká městskou zástavbou západním až severozápadním směrem a v sousedním Vilémově ústí v nadmořské výšce 332 m do Vilémovského potoka. Celková délka toku je 7 km a k jeho nejvydatnějším přítokům patří Zlodějský a Hančperský potok. Odvrácené svahy vrchů na severním okraji katastrálního území odvodňují bezejmenné přítoky Vilémovského potoka a Salmovský potok. Z jižních a východních svahů směřují kratší vodní toky do sousedního Německa. Patří mezi ně Bílý potok, vytvářející hluboké údolí, dále Strouha, Strážný a Tomášovský potok, všechny náležející do povodí Křinice.\n\nNa území Mikulášovic se nachází necelé dvě desítky rybníků, z nichž největší nese neoficiální pojmenování Vágneterák. Významnou vodní plochou, využívanou pro sportovní a kulturní akce, je zatopený lom poblíž silnice na Velký Šenov. Poté, co byl lom roku 1976 opuštěn, jej zaplnila voda a sloužil pro zásobování města pitnou vodou. V době hospodářské krize bylo mezi lety 1931 a 1932 na Hančperském potoce vybudováno městské koupaliště, skládající se z předehřívací nádrže a dvou bazénů.\n\nAčkoliv němečtí kronikáři svorně tvrdí, že původní osídlení Šluknovského výběžku je německé, svědčí místní názvy o slovanském, konkrétně pak lužickosrbském osídlení. Později byla oblast kolonizována německým obyvatelstvem, patrně z Durynska.\nPočty obyvatel: Roku 1818 v celých Mikulášovicích žilo 3 807 obyvatel, 5 787 obyvatel roku 1869 a roku 1910 již 7 665 obyvatel. Během války zde prý žilo i s nuceně nasazenýma cca 10 000 lidí. Po druhé světové válce má město 3 044 obyvatel (1950), tento počet postupně klesá na současných 2 123 obyvatel (2016).\n\nV Mikulášovicích se až do roku 1938 jezdily takzvané velikonoční jízdy neboli jízdy křižáků (německy \"Osterreiten\" nebo \"Kreuzreiten\", hornolužicky \"jutrowne jechanje\" nebo hovorově \"křižerje\"), zvyk, který se do současnosti (2011) dochoval jen v Lužici.\nV roce 2011 byla velikonoční jízda obnovena. V roce 2011 se jí zúčastnilo 7 jezdců na koni, podpořili je zpěváci a muzikanti, kteří šli pěšky.\n\nPři východní hranici katastrálního území Mikulášovice prochází silnice druhé třídy II/265, ze které odbočuje silnice třetí třídy III/26510. Ta tvoří páteřní komunikaci celého města a směřuje dále do Vilémova. Ve středních Mikulášovicích z ní odbočují silnice třetí třídy III/26511 ve směru na Hraniční vrch a Hinterhermsdorf, III/26512 ve směru Tomášov a Hertigswalde a III/26514 ve směru Velký Šenov. Místní část Salmov protíná silnice III/26513.\n\nMikulášovicemi prochází dvě železniční trati. Roku 1884 začala veřejnosti a průmyslovým podnikům sloužit železniční stanice Mikulášovice dolní nádraží, která leží na trati 083 Rumburk – Sebnitz. V této stanici zároveň končí železniční trať 084 Rumburk – Panský – Mikulášovice se zastávkami Mikulášovice střed a Mikulášovice horní nádraží.\n\n\nDo velké části katastru města zasahuje Chráněná krajinná oblast Labské pískovce, jejíž hranice je vedena hlavně po železniční trati 084 Rumburk – Panský – Mikulášovice. Za jihovýchodní hranicí města přechází CHKO v Národní park České Švýcarsko. Na území města nejsou vyhlášena žádná maloplošná chráněná území. Naproti továrně Mikov roste památný strom javor klen. Vyhledávaným turistickým cílem je přírodní koupaliště z 30. let 20. století.\n\nJednou ze stavebních dominant města je barokní kostel svatého Mikuláše, postavený v letech 1743–1751 na místě staršího chrámu. V jeho okolí se nachází nejstarší zástavba města. Do ní patří např. \"Hotel Ron\" (čp. 5), \"Císařský dům\" (čp. 2), ve kterém 20. září 1779 přenocoval císař Josef II., dvojdům \"lékárna a hvězdárna\" (čp. 4 a 1002), \"tzv. Červený kříž\" (čp. 8), bývalá \"fara\" (čp. 10) či \"Römischův dvůr\" (tzv. stará spořitelna, čp. 574). Na návrší nedaleko kostela se rozkládá městský hřbitov, vybudovaný v letech 1871–1872 (stará část), rozšířený 1914 (nová část), na kterém stojí filiální kostel Nanebevstoupení Páně. V zástavbě města se nachází řada zajímavých podstávkových domů, ojediněle se dochovaly měšťanské domy s historizujícími fasádami. V letech 1710–1925 vyrostla na katastru města desítka kaplí: roku 1710 kaple Tří otců, 1718 Wähnerova kaple, 1724 Balzerova kaple, 1733 Melchiorova kaple (zbořená) a Fürleova kaple (do dnešní podoby přestavěná v 19. století), 1742 kaple Nejsvětější Trojice, 1803 kaple Matky Boží (zbořená, obnovena 2015). Poslední tři kaple byly postaveny v místních částech města: 1812 kaple Nejsvětějšího Srdce Ježíšova na Salmově, 1890 kaple svatého Josefa v Mikulášovičkách (zbořená) a 1925 kaple Panny Marie na Tomášově. Na vrchu Tanečnice, nejvyšším bodu Mikulášovic, stojí nejsevernější rozhledna Česka.\n\n\n"}
{"id": "53062", "url": "https://cs.wikipedia.org/wiki?curid=53062", "title": "Albatros laysanský", "text": "Albatros laysanský\n\nAlbatros laysanský (\"Phoebastria immutabilis\") je pták z rodu \"Phoebastria\" z čeledi albatrosovitých.\n\n\nDíky svému šedavému zbarvení svršku a křídel, bílému zbarvení hlavy a spodku, bývá přirovnáván k rackovi. Albatrosa laysanského je obvykle snadné rozpoznat, protože žije poměrně odděleně v severním Pacifiku spolu s druhem albatrosa černonohého, který má na rozdíl od něj šedavé až černé opeření po celém těle. Od velmi vzácného albatrosa bělohřbetého se odlišuje svým černě zbarveným hřbetem a křídly, má oproti němu také menší rozměry. V rámci čeledi je poměrně malý. Je pojmenován po ostrově Laysan, jedné z hnízdních kolonií na severozápadě Havajských ostrovů.\n\nAlbatros laysanský žije u vody, křídla mu slouží k plachtění nad vodní hladinou a můžou být až 3 metry dlouhá.\n\nJe to velký mořský pták, který se pohybuje napříč severním Pacifikem. Je druhým nejběžnějším ptákem Havajského souostroví, jeho početnost se odhaduje ke 2,5 miliónům jedinců, a současně se jeho výskyt rozšiřuje na nové ostrovy (patrně se na nová území vrací).\n\nNejstarší albatros má 66 let (listopad 2016). Albatros je velmi vytrvalý letec.\n\n"}
{"id": "53064", "url": "https://cs.wikipedia.org/wiki?curid=53064", "title": "Kulohlavec černý", "text": "Kulohlavec černý\n\nKulohlavec černý (\"Globicephala melas\") je jedním ze dvou druhů rodu \"Globicephala\". Je to druh příbuzný delfínům, s charakteristickým „melounem“ na přední části hlavy, který zlepšuje jejich hydrodynamický tvar.\nKulohlavci dorůstají až 7 metrů a hmotnosti až 4,5 tuny. Sdružují se v početných skupinách až o stovkách jedinců.\nJsou schopni ponoru do značných hloubek – byly zaznamenány ponory pod 600 metrů, trvající přes 10 minut.\n\nDélka březosti je 16 měsíců. Mládě má při narození délku přes 1,5 metru a hmotnost 75 kg. Kojeno je asi dva roky. Dožívá se asi 50 let.\n\nKulohlavci jsou tradičně loveni obyvateli Faerských ostrovů, které lov obhajují jako kulturní tradici starou stovky let. V roce 2008 však vědci z univerzity v Odense varovali ostrovany, že pojídání masa a tuku kulohlavců ohrožuje lidské zdraví, protože obsahuje vysoké koncentrace DDT, polychlorovaných bifenylů a rtuti.\n"}
{"id": "53065", "url": "https://cs.wikipedia.org/wiki?curid=53065", "title": "Provincie Livorno", "text": "Provincie Livorno\n\nLivorno (\"Provincia di Livorno\") je provincie v oblasti Toskánsko. Sousedí na severu a východě s provincií Pisa, na jihu s provincií Grosseto a na západě její břehy omývá Tyrrhenské moře.\n\nSoučástí provincie jsou i ostrovy Gorgona, Capraia, Elba, Pianosa a Montecristo. Jedinou významnou řekou je Cecina.\n\n"}
{"id": "53067", "url": "https://cs.wikipedia.org/wiki?curid=53067", "title": "Provincie Pisa", "text": "Provincie Pisa\n\nPisa (\"Provincia di Pisa\") je provincie v oblasti Toskánsko. Sousedí na severu s provincií Lucca, na východě s provinciemi Firenze a Siena, na jihu s provincií Grosseto a na západě s provincií Livorno a s Tyrrhenským mořem.\n\nNa severu prochází územím provincie pohoří Monti Pisani (971 m n. m.). Kolemi Pisy se rozkládá nížina, směrem na jihu se nacházejí klasické toskánské vesnice, kopce, háje a starobylé lesy.\n\n"}
{"id": "53070", "url": "https://cs.wikipedia.org/wiki?curid=53070", "title": "Provincie Lucca", "text": "Provincie Lucca\n\nLucca (\"Provincia di Lucca\") je provincie v oblasti Toskánsko. Sousedí na západě s provincií Massa-Carrara, na severu s provinciemi Reggio Emilia a Modena, na východě s provincií Pistoia a Firenze a na jihu s provincií Pisa. Na západě její břehy omývá Tyrrhenské moře.\n\nMimo samotného města Lucca leží na pobřeží města Viareggio, Camaiore, Pietrasanta a Forte dei Marmi.\n\n"}
{"id": "53072", "url": "https://cs.wikipedia.org/wiki?curid=53072", "title": "Provincie Massa-Carrara", "text": "Provincie Massa-Carrara\n\nMassa-Carrara (\"Provincia di Massa-Carrara\") je jedna ze 110 italských provincií. Jejím hlavním městem je Massa.\n\nProvincie Massa-Carrara leží v oblasti Toskánsko, na západě sousedí s provincií La Spezia, na severu s provinciemi Reggio Emilia a Parma, na východě s provincií Lucca. Na jihozápadě její břehy omývá Tyrrhenské moře.\n\nProvincie o rozloze 1 156 km² má 17 obcí, nejdůležitější města jsou Massa a Carrara. Ke 31. prosinci 2013 zde žilo 200 325 obyvatel.\n\nProvincie vznikla v roce 1859 oddělením historických území Lunigiana a Garfagnana od modenského vévodství. V roce 1923 k ní byly připojeny obce Calice al Cornoviglio a Rocchetta di Vara, původně náležející k provincii Spezia. Ve stejném období připadly všechny obce okresu Castelnuovo di Garfagnana k provincii Lucca jako kompenzace za odstoupení obcí v oblasti Valdinievole nové provincii Pistoia. V roce 1938 obce Massa a Montignoso se spojily v obec Apuania. V tomtéž roce vznikla \"la Zona industriale Apuana\" a provincie dostala jméno \"Provincia di Apuania\". V roce 1947 byla nová obec Apuania zrušena a provincie znovu dostala původní jméno \"Provincia di Massa-Carrara\" s hlavním městem Massou.\n\nEkonomika provincie je významná, dříve byla založena především na slavném carrarském mramoru, nyní spočívá na dovozu a výrobě bloků mramoru a žuly z celého světa.\n"}
{"id": "53076", "url": "https://cs.wikipedia.org/wiki?curid=53076", "title": "Provincie La Spezia", "text": "Provincie La Spezia\n\nLa Spezia (\"Provincia della Spezia\") je provincie v oblasti Ligurie. Sousedí na západě s provincií Genova, na severu s provincií Parma, na východě s provincií Massa-Carrara. Na jihu její břehy omývá Ligurské moře.\n"}
{"id": "53081", "url": "https://cs.wikipedia.org/wiki?curid=53081", "title": "Metropolitní město Janov", "text": "Metropolitní město Janov\n\nMetropolitní město Janov (\"Città metropolitana di Genova\") je italský správní celek druhé úrovně v regionu Ligurie. Hlavním městem je Janov. Sousedí na západě s provincií Savona, na severu s provinciemi Alessandria, Piacenza a Parma a na východě s provincií La Spezia. Na jihu její břehy omývá Ligurské moře.\n"}
{"id": "53085", "url": "https://cs.wikipedia.org/wiki?curid=53085", "title": "Provincie Savona", "text": "Provincie Savona\n\nSavona (\"Provincia di Savona\") je provincie v oblasti Ligurie. Sousedí na západě s provinciemi Imperia a Cuneo, na severu s provinciemi Alessandria a Asti a na východě s provincií Genova. Na jihu její břehy omývá Ligurské moře.\n\n"}
{"id": "53089", "url": "https://cs.wikipedia.org/wiki?curid=53089", "title": "Provincie Imperia", "text": "Provincie Imperia\n\nImperia (\"Provincia di Imperia\") je provincie v oblasti Ligurie. Sousedí na severu s provincií Cuneo, na východě s provincií Savona a na západě s Francií. Na jihu její břehy omývá Ligurské moře.\n\n"}
{"id": "53092", "url": "https://cs.wikipedia.org/wiki?curid=53092", "title": "Provincie Cuneo", "text": "Provincie Cuneo\n\nCuneo (\"Provincia di Cuneo\") je provincie v oblasti Piemont. Sousedí na severu s provincií Torino, na východě s provincií Asti, na jihu s provinciemi Imperia a Savona a na západě s Francií. Je jednou z největších italských provincií.\n\n"}
{"id": "53095", "url": "https://cs.wikipedia.org/wiki?curid=53095", "title": "Tomáš Kaberle", "text": "Tomáš Kaberle\n\nTomáš Kaberle (* 2. března 1978 Rakovník) je bývalý český hokejový obránce a mistr světa 2005. Pochází z hokejové rodiny, lední hokej hráli jak jeho starší bratr František (pětinásobný mistr světa) tak i jejich otec, rovněž František (dvojnásobný mistr světa).\n\nDo NHL byl vybrán týmem Toronto Maple Leafs v roce 1996 v 8. kole jako celkově 204. hráč ze vstupního draftu. V sezóně 2005/2006 tvořil obrannou dvojici s Bryanem McCabe. Během výluky NHL strávil celou sezónu v týmu HC Rabat Kladno. V roce 2011 byl z Toronta vyměněn do klubu Boston Bruins. Následně vystřídal kluby Carolina Hurricanes a Montreal Canadiens. V letech 2013–2015 hrál za Kladno a po skončení ročníku 2014/2015 přestoupil do brněnské Komety. Zde zůstal jednu sezónu a po ní ukončil svoji sportovní kariéru.\n\n\n\nPremiéra v reprezentaci: 6. září 2001 Česká republika - Rusko (Zlín)\n\n"}
{"id": "53096", "url": "https://cs.wikipedia.org/wiki?curid=53096", "title": "Metropolitní město Turín", "text": "Metropolitní město Turín\n\nMetropolitní město Turín (\"Città metropolitana di Torino\") je italský správní celek druhé úrovně v regionu Piemont. Vznikl ze stejnojmenné provincie v roce 2015. Sousedí na severu s autonomním regionem Údolí Aosty, na východě s provinciemi Biella, Vercelli, Alessandria a Asti, na jihu s provincií Cuneo a na západě s Francií.\n\n"}
{"id": "53099", "url": "https://cs.wikipedia.org/wiki?curid=53099", "title": "Provincie Teramo", "text": "Provincie Teramo\n\nTeramo (\"Provincia di Teramo\") je provincie v oblasti Abruzzo. Sousedí na severu s Ascoli Piceno, na jihu s provincií Pescara, na jihozápadě s provincií L'Aquila a na západě s provincií Rieti. Na východě její břehy omývá Jaderské moře.\n\n"}
{"id": "53102", "url": "https://cs.wikipedia.org/wiki?curid=53102", "title": "Provincie Pescara", "text": "Provincie Pescara\n\nPescara (\"Provincia di Pescara\") je provincie v oblasti Abruzzo. Sousedí na severu s Teramo, na východě s provincií Chieti, na jihozápadě s provincií L'Aquila. Na severovýchodě její břehy omývá Jaderské moře.\n\n"}
{"id": "53106", "url": "https://cs.wikipedia.org/wiki?curid=53106", "title": "Provincie Chieti", "text": "Provincie Chieti\n\nChieti (\"Provincia di Chieti\") je provincie v oblasti Abruzzo. Sousedí na severozápadě s provincií Pescara, na jihozápadě s provincií L'Aquila, na jihu s provincií Isernia a na jihovýchodě s provincií Campobasso. Na severovýchodě její břehy omývá Jaderské moře.\n\n"}
{"id": "53108", "url": "https://cs.wikipedia.org/wiki?curid=53108", "title": "Provincie Isernia", "text": "Provincie Isernia\n\nIsernia (\"Provincia di Isernia\") je provincie v oblasti Molise. Sousedí na severu s provinciemi L'Aquila a Chieti, na východě s provincií Campobasso, na západě s provincií Frosinone a na jihu s provincií Caserta.\n\n"}
{"id": "53110", "url": "https://cs.wikipedia.org/wiki?curid=53110", "title": "Provincie Campobasso", "text": "Provincie Campobasso\n\nCampobasso (\"Provincia di Campobasso\") je provincie v oblasti Molise. Sousedí na východě s provincií Foggia, na jihu s provinciemi Benevento a Caserta a na západě s provinciemi Isernia a Chieti. Na severu její břehy omývá Jaderské moře.\n\n"}
{"id": "53112", "url": "https://cs.wikipedia.org/wiki?curid=53112", "title": "CinePaint", "text": "CinePaint\n\nCinePaint, dříve známý jako Film Gimp, je rastrový grafický editor specializovaný k retušování a úpravám políček filmu.\n\nJe to svobodný software uvolněný pod licencí GPL. CinePaint byl použit při tvorbě řady komerčních celovečerních filmů.\n\nCinepaint se v roce 1998 odštěpil od editoru GIMP verze 1.0.4 jako nový program specializovaný k použití ve filmovém průmyslu. V té době byl znám pod jménem Film Gimp nebo neoficiálně Hollywood Gimp. Vývoj Film Gimpu sponzoroval hollywoodský výrobce softwaru pro filmový průmysl Silicon Grail (dnes součást Apple) a losangeleské postprodukční studio Rhythm & Hues.\n\n"}
{"id": "53113", "url": "https://cs.wikipedia.org/wiki?curid=53113", "title": "Olomoucká punktace", "text": "Olomoucká punktace\n\nOlomoucká punktace (v překladu nejspíše \"vyrovnání\"), známá také jako Olomoucká smlouva, byla uzavřena 29. listopadu 1850 v Olomouci mezi mocnostmi Pruskem, Rakouskem a Ruskem.\n\nBylo to v období, kdy se již začalo hohenzollernské Prusko (v čele s králem Fridrichem Vilémem IV.) projevovat jako rival habsburského Rakouska (s vládnoucím císařem Františkem Josefem I.) a začalo ohrožovat vedoucí postavení Rakouska v Německém spolku. Prusko dokonce vojensky zasáhlo v samostatném knížectví hessenském, které bylo součásti spolku. \n\nRakousko dalo Prusku ultimátum a po jeho odmítnutí začalo v Čechách a na Moravě soustřeďovat proti Prusku armádu, očekával se válečný konflikt. Do dalšího vývoje však rázně zasáhl ruský car Mikuláš I.. Ten, přestože měl za manželku sestru Fridricha Viléma IV., se pro případ války jednoznačně postavil na stranu Rakouska, svého tradičního spojence. Smlouva byla podepsána v Arcibiskupském paláci v Olomouci.\n\nPrusko se muselo podrobit a Olomouckými punktacemi uznalo hegemonii Rakouska v Německém spolku. Byl to ale poslední větší úspěch rakouské diplomacie na zahraničním poli.\n\n"}
{"id": "53115", "url": "https://cs.wikipedia.org/wiki?curid=53115", "title": "Provincie Foggia", "text": "Provincie Foggia\n\nFoggia (\"Provincia di Foggia\") je provincie v oblasti Apulie. Sousedí na západě s provinciemi Campobasso a Benevento, na jihu s provinciemi Avellino a Potenza a na východě s provincií Barletta-Andria-Trani. Na severu její břehy omývá Jaderské moře. Je druhou největší italskou provincií. Tři obce se v roce 2009 odtrhly, aby spoluvytvořily novou provincii Barletta-Andria-Trani.\n\n"}
{"id": "53119", "url": "https://cs.wikipedia.org/wiki?curid=53119", "title": "Sutta-pitaka", "text": "Sutta-pitaka\n\nSutta-pitaka (páli) či Sútra-pitaka (sanskrt), „Koš rozprav“, je druhá ze tří částí buddhistického kánonu Tipitaka. Obsahuje více než 10.000 súter, jejichž autorství je přisuzováno Buddhovi a jeho blízkým žákům.\nSlovo \"sutta\" v doslovném překladu znamená „nit“ nebo „provaz“ a je příbuzné s českým slovem „šít“ nebo s latinským „sutura“. Metaforicky znamená aforismus, průpovídku, předpis, pravidlo, nebo soubor takových aforismů ve formě návodu. V buddhismu označuje především zaznamenané Buddhovy rozpravy.\n\n\"Sutta-pitaka\" se rozděluje do pěti sbírek, neboli nikájí. \n\n\"pozn.: pojmy jsou uváděny v páli, není-li uvedeno jinak\"\n"}
{"id": "53120", "url": "https://cs.wikipedia.org/wiki?curid=53120", "title": "Provincie Potenza", "text": "Provincie Potenza\n\nPotenza (\"Provincia di Potenza\") je provincie v oblasti Basilicata. Sousedí na západě s provinciemi Salerno a Avellino, na severu s provinciemi Foggia, Bari a Barletta-Andria-Trani, na východě s provincií Matera a na jihu s provincií Cosenza. Na západě její břehy omývá Tyrrhenské moře.\n\n"}
{"id": "53125", "url": "https://cs.wikipedia.org/wiki?curid=53125", "title": "Olomoucká smlouva", "text": "Olomoucká smlouva\n\nOlomoucká smlouva byla dohoda mezi českým králem Vladislavem Jagellonským a uherským králem a českým vzdorokrálem Matyášem Korvínem z roku 1478, uzavřená v Olomouci po dlouholetých bojích o české království, zvanými jako česko-uherské války, které vypukly koncem 60. let 15. století ještě za vlády Jiřího z Poděbrad a pokračovaly i po jeho smrti. \n\nJako zprostředkovatelé a diplomaté se na sjednání smlouvy přímo podíleli přívrženci a členové řádu františkánů observantů, konkrétně bývalý Vladislavův rádce a Matyášův kancléř Jan Filipec, Pavel z Moravy a pravděpodobně též kardinál Gabriel Rangoni z Verony.\n\nOlomouckými úmluvami uznal Vladislav II. stávající stav. Koruna česká byla navzdory ustanovením Karla IV. o své nedělitelnosti rozdělena. Nadále měli užívat titulu český král dva panovníci, Vladislav s právem vládnout dědičně v Čechách a Matyáš, který získal – rovněž pro sebe i své potomky – Moravu, Slezsko a obě Lužice. Po Korvínově smrti mohly být sice vedlejší země bez souhlasu uherského krále přivtěleny k Českému království, ale pouze za 400 tisíc uherských zlatých. Jestliže by zůstaly naopak v moci uherského panovníka, nemělo ho to stát zhola nic. Pokud by však Vladislav zemřel dříve než Matyáš, a to bez dědiců, a v Čechách by Matyáše přijali za svého panovníka, vrátily by se vedlejší země do svazku Koruny české bez náhrady. \n\nToto ustanovení mělo inspirovat český volební sněm, aby v budoucnu zvolil králem Matyáše Korvína. Dále bylo dohodnuto, že oba králové budou usilovat o to, aby došlo k urovnání sporu mezi Čechy a papežskou kurií a v Praze mohl být instalován katolický arcibiskup.\n\nMatyáš zemřel roku 1490 a poté byl uherským králem zvolen Vladislav Jagellonský. Země Koruny české se tak opět spojily pod vládou jednoho panovníka.\n\n"}
{"id": "53128", "url": "https://cs.wikipedia.org/wiki?curid=53128", "title": "Provincie Salerno", "text": "Provincie Salerno\n\nSalerno (\"Provincia di Salerno\") je provincie v oblasti Kampánie. Sousedí na severozápadě s metropolitním městem Napoli, na severu s provincií Avellino a na východě s provincií Potenza. Na jihozápadě její břehy omývá Tyrrhenské moře.\n\n"}
{"id": "53130", "url": "https://cs.wikipedia.org/wiki?curid=53130", "title": "Metropolitní město Neapol", "text": "Metropolitní město Neapol\n\nMetropolitní město Neapol (\"Città metropolitana di Napoli\") je italský správní celek druhé úrovně v oblasti Kampánie, který vznikl ze stejnojmenné provincie v roce 2015 a jehož centrem je Neapol. Sousedí na severu s provinciemi Caserta a Benevento, na východě s provinciemi Avellino a Salerno. Na jihozápadě její břehy omývá Tyrhénské moře.\n\n"}
{"id": "53138", "url": "https://cs.wikipedia.org/wiki?curid=53138", "title": "Challenger (raketoplán)", "text": "Challenger (raketoplán)\n\nChallenger (ev. č. OV-099) byl druhý raketoplán NASA, který byl vypuštěn na oběžnou dráhu Země. Jeho první mise (STS-6) začala 4. dubna 1983 a skončila 9. dubna 1983. Poté vykonal Challenger ještě osm vesmírných misí. Byl zničen 28. ledna 1986 (po necelých třech letech aktivní služby), 73 sekund po startu své desáté mise STS-51-L. Všech sedm astronautů na palubě zahynulo. Je jedním ze dvou raketoplánů zničených během vesmírné mise.\n\nChallenger byl původně konstruován pouze jako testovací stroj (ev. č. STA-099) určený k destrukčním zkouškám. Když se ale tyto po předchozích testech ukázaly jako nepotřebné, NASA se rozhodla ještě ve fázi výroby jej přestavět na plnohodnotný raketoplán. Původní záměr byl přestavět testovací raketoplán Enterprise, ale vyšlo najevo, že přestavba Challengeru bude levnější. Je zajímavé, že i po zničení Challengeru se objevily úvahy o přestavbě Enterprise na plnohodnotný stroj, ale nakonec, také z finančních důvodů, byl postaven nový raketoplán Endeavour.\n\nSvé jméno dostal podle korvety HMS Challenger, která se zúčastnila dosud nejdelší oceánografické expedice v historii. Stejné jméno nesl také lunární modul mise Apollo 17, který přistál na Měsíci v roce 1972.\n\nPo svém prvním vesmírném letu v roce 1983 se Challenger stal tažným koněm NASA, když v letech 1983–1984 vykonal 85% všech raketoplánových misí. Spolu s Discovery byl přestavěn tak, aby mohl na oběžnou dráhu vynášet rakety Centaur G. Pokud by poslední mise Challengeru neskončila katastrofou, měl do vesmíru dopravit sondu Ulysses.\n\nRozpad Challengeru 73 sekund po startu je považován za jednu z nejdramatičtějších událostí 20. století. Prezident Ronald Reagan označil členy posádky, kterými byli Francis R. Scobee (velitel), Gregory B. Jarvis, Ronald E. McNair, Ellison S. Onizuka, Judith A. Resniková, Michael J. Smith a Christa McAuliffeová (učitelka z New Hampshire), za hrdiny. Inženýři NASA a prezidentská komise později zjistili, že příčinou exploze bylo selhání pryžového těsnění na jedné z pomocných raket (SRB). V důsledku toho došlo k prohoření spoje mezi SRB a externí nádrží (ET), přičemž SRB narazila do ET a způsobila explozi. NASA v důsledku havárie přerušila až do roku 1988 lety raketoplánů a přijala přísnější bezpečnostní opatření.\n\nRaketoplán Challenger vykonal celkem 10 misí, strávil ve vesmíru 62,41 dny, Zemi obletěl 995krát.\n\n\n"}
{"id": "53139", "url": "https://cs.wikipedia.org/wiki?curid=53139", "title": "Unie ve zbrani", "text": "Unie ve zbrani\n\nUnie ve zbrani (v anglickém originálu Rally Cry), je vědeckofantastická kniha, jejímž autorem je William R. Forstchen. Jedná se o první sci-fi knihu ze série \"Ztracený regiment\", inspirované americkými vojenskými dějinami 19. století.\n\nKniha má pokračování pod názvem \"Unie navěky\".\n\nKniha se dá rozdělit na dvě části. První vypráví o období boje amerického Severu proti Jihu. Plukovník Andrew Keane, velitel 35. mainského pluku Unie, se stahuje z bojů u Gettysburgu pro vysoké ztráty. Pluk je převelen na sever pro doplnění ztrát. Nalodí se na dopravní loď Ogunquit, které velí kapitán Cromwell. Po cestě na sever se dostanou do bouřky. Bouře vrhne Keanův pluk do časoprostorového zakřivení a loď ztroskotá na cizí planetě. Keane neví kde jsou, narazí na lidi, kteří se podobají Rusům doby jedenáctého století. Po prvním kontaktu se snaží společně získat spojenectví výhodné pro obě strany. Na straně Rusů to jsou palné zbraně (děla, pušky), na straně armády Unie je to území a suroviny na výrobu nábojů do pušek. Po několika měsících kontaktu s Unionisty se lid Rusů vzbouří a změní ideály 19. století ve skutečnost. Středověká Rus svrhne vládnoucí bojary a nastupuje demokracie. Keanův pluk se dovídá o Tugarech, vládnoucí rase mimozemšťanů, pro něž jsou všichni lidé jen dobytek, chovaný pro jídlo. Mají velmi vysoké postavy, velkou sílu a jsou početní. Tugaři považují lidi za dobytek a pravidelně si přicházejí pro oběti, aby měli co k jídlu. Vývoj této rasy tak není nijak závratný – jsou na úrovni středověku. Jsou kočovná rasa. Tugaři mají ale problémy se svým milovaným jídlem, obchází ho zlá nemoc (neštovice), která zabíjí lidi po tisících, a proto se tugaři snaží epidemii před svým šířením předjet. Zprávy znějí jasně, do roka se má připravit národ Rusů do porážecích jam. Unionisté se však nevzdávají tak snadno a snaží se získat čas. K budování města a výrobě technických vymožeností přelomu druhé a třetí třetiny devatenáctého století dochází v průběhu několika měsíců. Staví se průmyslové město plné sléváren, mlýnů i železnic. K vyzbrojení armády se vyrábí děla, pušky a střelný prach.\n\nV druhé části knihy se autor věnuje bitvě, ve které Tugaři začínají útok a Andrew Keane, nyní již velitel armády s několika miliony Rusů, začíná obranu země. Na téměř 100 stranách popisuje postupný ústup před přívalem krvechtivých Tugarů. Ti jsou nejprve zaskočeni, jak technologickou převahou, tak velice dobrou taktikou lidí. Tugaři však stále postupují s vysokými ztrátami a Keane musí ustoupit do hlavního města Rusi, Suzdalu, ale zde se postaví na odpor. V této poslední bitvě, kdy se zdá, že je vše ztraceno, mladý kapitán svým partyzánským kouskem vyhodí přehradu pro zásobovaní města vodou do vzduchu, a tím zachrání poslední naději na vítězství. Přílivová vlna z přehrady smete celou armádu Tugarů obléhající město.\n"}
{"id": "53140", "url": "https://cs.wikipedia.org/wiki?curid=53140", "title": "Provincie Caserta", "text": "Provincie Caserta\n\nCaserta (\"Provincia di Caserta\") je provincie v italské oblasti Kampánie. Sousedí na severozápadě s provinciemi Latina a Frosinone, na severu s provinciemi Isernia a Campobasso, na východě s provincií Benevento a na jihu s metropolitním městem Napoli. Na jihozápadě její břehy omývá Tyrhénské moře.\n\n"}
{"id": "53143", "url": "https://cs.wikipedia.org/wiki?curid=53143", "title": "Mačija", "text": "Mačija\n\nMačija (: 町家 nebo 町屋; \"mačija\" nebo také \"čóka\") jsou tradiční dřevěné městské domy, které bylo možné najít po celém Japonsku a jejichž typickými představiteli jsou domy ve starých kjótských čtvrtích. Lze je nalézt i jinde, například ve městě Takajama.\"Mačija\" (městské domy) a \"nóka\" (venkovská stavení) spolu tvoří japonskou lidovou architekturu známou jako \"minka\" (lidová stavení). Mačija mají své kořeny už v období Heian, stavěly se až do období Edo a dokonce i v období Meidži. Mačija obývali obchodníci a řemeslníci, tedy vrstva známá jako \"čónin\" (町人, měšťané). Slovo \"mačija\" se skládá ze dvou částí: \"mači\" (町) znamenající „město“ a \"ja\" (家 nebo 屋) znamenající „dům“ (家) nebo „obchod“ (屋), což záleží na tom, jaké kandži (znak) se použije - obě možnosti jsou rovnocenné.\n\nMěsto Kjóto bylo původně postaveno s pravoúhle se křížícími ulicemi podle vzoru čínského hlavního města té doby Chang-anu. Typická Kjótská mačija byla dlouhý dřevěný dům s úzkým průčelím zasahující hluboko do bloku sousedních domů. Většinou se v ní nacházelo i několik malých japonských zahrad \"cuboniwa\". Přední část budovy (vedoucí do ulice) sloužila jako obchod či prodejna oddělená od ulice skládací roletou. Vnitřní část mačiji se dělila na \"kjošicubu\" (居室部), místnosti se zvýšenou dřevěnou podlahou a rohožemi tatami a \"doma\" (土間) nebo \"toriniwa\", prostor bez podlah sloužící k „obsluze“ domu, zde se nacházely kuchyně a průchody na zadní část pozemku, kde stály skladiště \"kura\".\n\nŠířka pozemku byla měřítkem bohatství, typická mačija byla jen kolem 5 metrů široká, ale asi 20 metrů hluboká. To vedlo k jejich přezdívce \"unagi no nedoko\" (úhoří postele). Typická úzká čelní strana domů byla ovlivněna tím, že v minulosti byla daň z nemovitosti vypočítávána právě podle šířky strany přiléhající k ulici.\n\n"}
{"id": "53145", "url": "https://cs.wikipedia.org/wiki?curid=53145", "title": "Kapr obecný", "text": "Kapr obecný\n\nKapr obecný (\"Cyprinus carpio\") je sladkovodní paprskoploutvá ryba z čeledi kaprovití (Cyprinidae). Kapr obecný byl pravděpodobně první domestikovanou rybou v historii a patří mezi nejvýznamnější druhy využívané v akvakultuře. Je největší českou kaprovitou rybou a jeho chov má pro Českou republiku velký hospodářský význam. Je také ekonomicky velmi významnou okrasnou rybou, tradice šlechtění okrasných barevných forem pochází především z Japonska.\n\nMá variabilní znaky jako barva, šupinatění nebo proporce. Hmotnost kapra obecného může ve vhodných podmínkách přesáhnout 30 kilogramů a jeho délka může přesáhnout 100 centimetrů. Maximální délka může být až 120 cm. Může vážit i okolo 40 kg. Nejstarší zaznamenaný jedinec měl 38 let. Kapři mají homocerkní ocasní ploutev a cykloidní šupiny.\n\nKapr obecný má několik forem, z nichž forma sazan, je původní a nezušlechtěná. Sazan má protáhlejší tělo, po celé délce kryté šupinami. V proudících vodách je jeho tělo více protáhlé a nízké.\n\nU zušlechtěných forem se hřbet za hlavou výrazně zvedá a je oproti tělu menší. Tlama kapra je výsuvná a na jejím obvodu jsou čtyři vousy. Ústa jsou neozubená, potravu zpracovávají požerákové kosti, které mají u kapra tři řady zubů. Oči jsou zlatavé, olivově zelené a pohyblivé. Kapr má hřbetní, prsní, břišní, řitní a ocasní ploutve.\n\nTaxonomie kapra obecného je složitá. Chybí typový exemplář, druh byl popsán podle exemplářů z evropské rybniční kultury. Na základě předpokladu, že všichni evropští domestikovaní kapři jsou potomci kaprů z Dunaje, lze za typické považovat divoké dunajské kapry.\n\nRůzní autoři popsali různé populace kapra obecného jako samostatné druhy, poddruhy, variety a morfy.\n\nKapr je v ČR nepůvodním druhem a dnes má kosmopolitní rozšíření. Původní sazan pochází ze střední Asie, už v prvním tisíciletí před naším letopočtem zdomácněl v Číně. Nový výzkum ale ukazuje, že se choval již před 8 tisíci lety. Jeho příznivých vlastností pro chov (je všežravý, rychle přibývá na váze, dobře snáší transport) si povšimli i staří Římané a po celém území říše budovali rybníky, do nichž vysazovali kapry. Ve středověku se pod vlivem klášterního hospodářství rozšířil kapr po celé Evropě i do českých zemí, zároveň se postupnou selekcí vhodných jedinců změnil jeho vzhled. Druhotně pronikl domestikovaný kapr i do původního areálu sazana a jako ekologicky plastičtější druh ho z něj prakticky vytlačil. Dnes žije sazan jen vzácně ve veletocích východní Evropy (Dunaj, Volha, Don). Je subtilnější než šlechtěný kapr.\n\nKapr obecný se dlouhodobě vyskytuje v řekách a jezerech úmoří Černého moře, Kaspického moře a Aralského jezera, rozsah původního přirozeného areálu je však nejasný. Postupně byl pro svou užitkovou hodnotu rozšířen na většinu území kontinentu. Pro jeho chov byly vybudovány celé rybniční soustavy, hlavně v období středověku. V místech nepůvodního rozšíření se kapr stává nebezpečným druhem a decimuje místní sladkovodní ekosystémy a původní společenstva ryb a především obojživelníků.\n\nKapr obecný byl zavlečen do Austrálie, kde je považován za extrémně nebezpečný invazívní druh, který má velmi devastující vliv na tamní sladkovodní ekosystémy.\n\nKapr obecný je všežravec, živí se bentosem a drobnými živočichy, které sbírá ze dna. Potravu také vyhrabává ze dna (až do 20 cm) a proto je také velmi často označován za „vodní prase“. V našich podmínkách je přikrmován pšeničnými zrnky a další pro něj nepůvodní potravou na kterou si ale velmi rychle zvykl. Významnou součást jeho potravy tvoří i některé rostlinné zbytky, zejména různá semena.\n\nRozmnožování začíná obvykle na jaře, kdy vzrůstá teplota vody (rozmnožují  se při teplotě 15–20 °C). Tření probíhá v okrajových, mělkých vodách, které jsou bohaté na vodní rostliny. Dospělci často migrují do vhodnějších míst – např. zatopených luk. Kapr je polygamní. Plodnou samici obvykle následuje několik samců, kteří se se samicí páří. Samice vypouští více než milion jiker za třecí období, ze kterých se během 4 dnů stanou larvy. Lepkavé jikry se lepí na vodní rostliny nebo jiné ponořené objekty.\n\nVánoční kapr je středoevropské specifikum. Už od středověku se mohl jíst v době půstu, protože stejně jako ostatní ryby, nebyl považován za maso. V českých zemích bylo odpradávna značně rozšířeno rybníkářství a kapra si mohli dovolit i nemajetní lidé. Některé prameny uvádějí, že se kapr na vánočním stole objevil už v 17. století, ale ve větší míře se v českých zemích o Vánocích konzumuje až od konce 19. století. Štědrovečerní kapr se stal jedním ze symbolů českých Vánoc.\nKapr je významnou sportovní rybou. Podle statistik MZe ČR bylo v ČR roku 2002 vyloveno na udici 4015 tun kaprů z celkového množství 20 950 tun (rok 2003).\n\nKapr obecný je chován jako významná hospodářská ryba. Jeho neocenitelnou vlastností je rychlý růst a kvalitní maso (nevýhodou pak je velké množství malých pružných kostí). Z České republiky je ve velkém množství vyvážen do evropských zemí za účelem chovu, nebo je v nich přímo konzumován. Podle statistik MZeČR bylo v ČR roku 2002 vyprodukováno 16 596 tun tržních kaprů (z celkem 19 209 tun tržních ryb). K zrychlení produkce řas a sinic jsou české umělé nádrže na chov kaprů (rybníky) velmi často přihnojovány siláží a hnojem (bohužel jsou velmi často přehnojeny a ryby kvůli nedostatku kyslíku umírají a nebo mají nezvratné následky). V důsledku chovu kaprů jsou v rybnících a nádržích decimovány původní společenstva ryb, obojživelníků, bezobratlých, plazů a mokřadních rostlin a jsou nezvratně změněny přirozené ekosystémy.\n\nKapr obecný se chová taktéž jako akvarijní ryba.\n\nPro kapra představuje smrtelné nebezpečí nakažení tzv. Koi herpes virem (KHV), jehož výše úmrtnosti dosahuje 80–90 %. Českým vědcům se také po 17 letech bádání a šlechtění podařilo vyšlechtit zcela nové plemeno kapra tzv. amurského lysce, lysou formu křížence, jenž je výrazně odolnější právě proti tomuto nebezpečnému viru.\n\nV roce 2016 také Austrálie oznámila, že zamýšlí pomocí tohoto viru vyhubit všechny kapry v zemi, kde je kapr považován za přemnožený invazní druh.\n\n"}
{"id": "53148", "url": "https://cs.wikipedia.org/wiki?curid=53148", "title": "Thanatos", "text": "Thanatos\n\nV řecké mytologii je Thanatos (θάνατος, 2. pád Thanata, latinsky Mors, česky Smrt) bůh smrti a sama smrt, syn bohyně noci Nykty. Je uváděn jako syn boha bezedné propasti věčné temnoty Tartara, podle jiných pramenů je jeho otcem Erebos. Jeho bratr-dvojče je bůh spánku Hypnos.\n\nThanatos bývá znázorňován jako mladý muž s černými křídly a zhaslou nebo skomírající pochodní. Přichází si pro smrtelníky, když vyprší jejich čas určený osudem, a odnáší je do podsvětí, kde je odevzdá Hádovi. Dvakrát se povedlo smrtelníkům na Thanata vyzrát. Jednou se Héraklés ukryl za hrobku, kde měla být pohřbena Alkéstis, a když si pro ni Thanatos přišel, v urputném zápase ho přemohl a vymohl si na něm slib, že vrátí Alkéstidě život. Podruhé Thanata oklamal Sísyfos, který dokonce osvobodil na přechodnou dobu lidstvo od břemene smrti.\n\n\n"}
{"id": "53150", "url": "https://cs.wikipedia.org/wiki?curid=53150", "title": "Santiago de Chile", "text": "Santiago de Chile\n\nSantiago de Chile je hlavní město státu Chile. Leží ve střední části země na úpatí And 90 km od pobřeží Tichého oceánu. I s aglomerací má přes 5 milionů obyvatel (32 % veškerého obyvatelstva Chile).\n\nSantiago je nejstarší město Chile, které je evropského původu. Dne 12. února 1541 jej založil španělský conquistador Pedro de Valdivia. Zpočátku pevnost, vybudovaná na místě města, bránila obsazená a dobytá území, později se stala sídlem guvernéra a střediskem kultury a vzdělání pro zdejší oblast. V 17. a 18. století město poničilo několik zemětřesení, navíc město napadaly nájezdy Araukánců, indiánských kmenů, které zde před kolonizací žily. V roce 1778 se město stalo metropolí, v roce 1810 se stalo hlavním centrem bojů za nezávislost Chile. O deset let později do města vstoupila armáda vedená Bernardem O'Higginsem a José de San Martínem. Díky tomu Santiago povýšilo téhož roku na hlavní město Republiky Chile.\n\nV Santiagu je velkým problémem odlišit staré město od nových čtvrtí. Jedním z nejzajímavějších míst je návrší Santa Lucía. Na úpatí tohoto opevněného kopce stojí Neptunova fontána a galerie indiánského umění. Pamětní desku zde má i Charles Darwin a mozaiku chilská básnířka Gabriela Mistralová, která v roce 1951 získala Nobelovu cenu za literaturu.\n\nČtvrť Bellavista je typická svými romantickými zákoutími a klidnými uličkami. Zde chilský komunistický básník Pablo Neruda (nositel Nobelovy ceny za literaturu za rok 1971) postavil své milované ženě dům, ve kterém dnes sídlí jeho muzeum.\n\nZ koloniálních dob se mnoho staveb nezachovalo – velká část z nich byla zničena při četných zemětřeseních.\n\nSantiago de Chile leží na 33 ° jižní šířky. V zimě (od června do srpna) je zde chladné a deštivé počasí – teploty v noci bývají kolem 3 °C, výjimkou nejsou ani několikastupňové mrazy. Díky inverzím bývá kvalita vzduchu často horší.\n\nLéta jsou zde suchá, v lednu a únoru obvykle téměř neprší. Teploty stoupají až ke 35 ᵒC.\n\nRoční úhrn srážek činí 312 mm.\n\nMěsto má integrovaný systém veřejné dopravy s názvem \"Transantiago\" tvořený převážně autobusy. Ten je propojen s místním metrem, největší městskou železniční sítí v Jižní Americe.\n\nLetiště Santiago de Chile je největší v zemi a má připojení hlavně s jinými americkými zeměmi, dále s lokalitami v Evropě a Oceánii.\n\nSantiago je tvořeno 36 samosprávnými obcemi (\"comuna\"), které ne vždy odpovídají jednotlivým čtvrtím. 4 z těchto obcí, které byly připojeny později, leží za hranicemi provincie Santiago. To platí i pro dnes nejlidnatější část města, Puente Alto, které má přes půl milionu obyvatel.\n\nMezi jednotlivými obcemi Santiaga panuje velmi vysoká sociální nerovnost. Pod horami na severozápadě se nacházejí zejména rezidenční čtvrtě politické a ekonomické elity. Chudé čtvrtě leží zejména v rovinách na jihovýchodě, ale i v ostatních částech města.\n\n"}
{"id": "53153", "url": "https://cs.wikipedia.org/wiki?curid=53153", "title": "Hedmark", "text": "Hedmark\n\nHedmark je historické území a do roku 2019 i územněsprávní jednotka v jihovýchodní či východní části Norska (norsky fylke). Správním centrem území bylo město Hamar. Počet obyvatel dosáhl roku 2015 čísla 195 153. Rozloha kraje byl 27 398 km². 1. ledna 2020 vznikl kraj Innlandet sloučením dvou do té doby samostatných krajů Oppland a Hedmark. K reorganizaci územního uspořádání došlo na základě rozhodnutí norského parlamentu (\"Stortinget\") ze dne 8. června 2017, jehož důsledkem byla redukce počtu územěsprávních jednotek z devatenácti na jedenáct.\n\nHedmark hraničil s \"fylkery\" Akershus, Trøndelag a Oppland. A také sousedil se švédskými kraji Värmland a Dalarna.\n\nV Hedmarku jsou dobře známá města Hamar, Kongsvinger, Elverum a Tynset. Hedmarka je jednou z nejméně urbanizovaných krajů v Norsku. Více než polovina obyvatel žije na venkově. Osídlení je soustředěno především do zemědělských oblastí přiléhajících k jezeru Mjøsa a obecně na jihozápadu. Lesy kraje jsou významným zdrojem norského dřeva. Klády jsou plaveny po Glommě k pobřeží.\n\nV raném vikinském období před Haraldem Krásnovlasým byl Hedmark malým královstvím.\n"}
{"id": "53157", "url": "https://cs.wikipedia.org/wiki?curid=53157", "title": "Atlantis (raketoplán)", "text": "Atlantis (raketoplán)\n\nAtlantis (ev. č. OV-104) je čtvrtý raketoplán NASA. Byl pojmenován po první americké oceánografické lodi, dvoustěžňové plachetnici, kterou v období let 1930–1966 provozovala \"Woods Hole Oceanographic Institution\".\n\nJako čtvrtý postavený raketoplán Atlantis těžil ze zkušeností, které získali inženýři NASA při stavbě předchozích raketoplánů. Když byl dokončen, vážil téměř o 3 500 kg méně než raketoplán Columbia a jeho stavba zabrala poloviční dobu. Komponenty, které nebyly při stavbě využity, byly později použity při stavbě pátého raketoplánu, kterým je \"Endeavour\".\n\nPrvní mise raketoplánu Atlantis (STS-51-J) se uskutečnila ve dnech 3. – 7. října 1985 a byla to jedna z celkem pěti misí raketoplánu, které měly tajné vojenské poslání. Od roku 1995 uskutečnil \"Atlantis\" celkem sedm letů k ruské vesmírné stanici Mir. Během druhého letu byl ke stanici připojen spojovací modul, který při dalších misích umožnil provádět výměny astronautů.\n\nOd listopadu 1997 do července 1999 procházel \"Atlantis\" rekonstrukcí, při které bylo provedeno okolo 165 modifikací. Mise, které od té doby \"Atlantis\" uskutečnil, směřovaly k Mezinárodní vesmírné stanici. Výjimku tvoří let STS-125 z května 2009, kdy se raketoplán \"Atlantis\" vydal na opravu Hubbleova vesmírného dalekohledu (HST), zajistit mu tak životnost minimálně do roku 2013.\n\n\"Atlantis\" měl podle původních plánů odejít do výslužby v roce 2008, avšak na konci roku 2007 bylo rozhodnuto o následných dodatečných dvou výpravách k ISS – STS-129 a STS-132. Později o misi STS-135. Jeho provoz byl definitivně ukončen dne 21. července 2011, stal se tak posledním americkým raketoplánem v dosavadní historii.\n\nProvoz všech amerických raketoplánů tohoto typu byl definitivně ukončen v roce 2011 a ty byly umístěny do muzeí. \"Atlantis\" zůstal na Floridě, v muzeu v Kennedyho vesmírném středisku.\n\nPo dobu služby vykonal \"Atlantis\" celkem 33 letů, 4 848 obletů Země a nacestoval 202 673 974 km. Lety raketoplánu \"Atlantis\":\n"}
{"id": "53158", "url": "https://cs.wikipedia.org/wiki?curid=53158", "title": "Vrancea", "text": "Vrancea\n\nVrancea je župa v rumunské Moldávii. Nachází se v jejím jihu, u hranice s rumunským Valašskem a Sedmihradskem. Její hlavní město je Focșani.\n\nNa jihu hraničí župa s župou Buzău, na severu s župou Bacău, na západě s župou Covasna a na východě s župami Galați a Vaslui. Její území je na západě velmi hornaté, zasahují sem Karpaty a nadmořská výška dosahuje i 1700 m. Na východě je pak nížina, východní hranici župy tvoří řeka Siret. Hlavní silniční a železniční spoje jsou tranzitní, vedou ze severu rumunské Moldávie do hlavního města Bukurešti.\n\n"}
{"id": "53160", "url": "https://cs.wikipedia.org/wiki?curid=53160", "title": "Endeavour (raketoplán)", "text": "Endeavour (raketoplán)\n\nEndeavour (ev. č. OV-105) je pátý a poslední vyrobený raketoplán NASA.\n\nKongres Spojených států amerických schválil výstavbu raketoplánu Endeavour v roce 1987 za účelem náhrady raketoplánu Challenger zničeného v roce 1986. Komponenty nevyužité při stavbě raketoplánů Discovery a Atlantis byly použity při stavbě Endeavouru. Možnost přestavby raketoplánu Enterprise byla zamítnuta, neboť bylo levnější postavit kompletně nový stroj.\n\nEndeavour byl dokončen v roce 1991 a jeho první mise (STS-49) se uskutečnila ve dnech 7. května – 16. května 1992. Během této mise byl posádkou zachycen a poté znovu vypuštěn poškozený komunikační satelit INTELSAT VI. Raketoplány nebyly konstruovány k zachycování satelitů, ale přesto se několik misí, při kterých byly zachyceny poškozené satelity, uskutečnilo. V roce 1993 se uskutečnila první servisní mise k Hubbleovu vesmírnému dalekohledu. V roce 1997 byl Endeavour na osm měsíců stažen ze služby a prodělal rekonstrukci několika komponentů. V roce 1998 vynesl k Mezinárodní vesmírné stanici modul Unity.\n\nJméno pro raketoplán bylo vybíráno v celostátní soutěži, které se účastnili žáci základních a středních škol. Raketoplán byl pojmenován po lodi HM Bark Endeavour, které v 18. století velel James Cook. Jméno také vzdávalo čest velitelskému modulu Apolla 15, taktéž nazvanému Endeavour. Vzhledem k britskému původu jména je používán britský pravopis (Endeavour), místo amerického (Endeavor).\n\nOd prosince 2003 do října 2005 probíhala modernizace raketoplánu, přičemž další start (STS-118) proběhl 9. srpna 2007 v 0:36 SELČ.\n\nRaketoplán Endeavour uskutečnil celkem 25 misí, ve vesmíru strávil 296 dní, Zemi obletěl 4671 krát a uletěl 197 761 262 km. Jeho poslední přistání proběhlo dne 1. června 2011\n\nV roce 2011 rozhodla NASA o ukončení provozu všech raketoplánů a věnovala je muzeím. Endeavour získalo muzeum California Science Center v Los Angeles.\n\n"}
{"id": "53164", "url": "https://cs.wikipedia.org/wiki?curid=53164", "title": "Seznam norských obcí", "text": "Seznam norských obcí\n\nNorsko sestává z 356 obcí (\"kommune\", pl. \"kommuner\"), které jsou organizovány v 11 správních oblastech (krajích), nazývaných \"fylke\" (pl. \"fylker\"). Tento stav byl aktuální k lednu 2020, po reformě administrativně-správního dělení země započaté v roce 2017 - počet krajů se v jejím rámci snížil z původních devatenácti na jedenáct a počet obcí byl zredukován na 356 z původních 422. Hlavní město Oslo je zároveň kraj i obec.\n\nObce jsou nejnižším správním celkem v Norsku a jsou zodpovědné za zajištění základního vzdělání (deset tříd), ambulantní zdravotní služby, péči o seniory, nezaměstnané a další sociální služby, zodpovídají za územní plánování, ekonomický rozvoj, obecní cesty. Vymáhatelnost práva a zajišťování duchovních služeb je zajištěno na státní úrovni. Obce nevybírají daně přímo, ale jsou jim přidělovány jednorázově ze státního rozpočtu.\n\nObce prodělávají neustálé slučování. Na počátku 60. let 20. století bylo v Norsku 744 obcí, v roce 2018 jich bylo 422. Existují plány a politický tlak na další slučování. Slučování obcí je složité, působí na ně hned několik faktorů. Vzhledem k tomu, že peníze přerozdělují v Oslo, kde se rozhoduje o výši potřeb obcí, je tak částečně omezena obecní samospráva. Slučování je projevem vlastní vůle obcí.\n\nKraj sestává z 25 obcí.\nKraj sestává z 46 obcí.\nKraj sestává z 26 obcí.\nKraj sestává z 41 obcí.\nKraj sestává z 25 obcí.\nKraj sestává z 39 obcí.\nKraj sestává z 38 obcí.\nKraj sestává z 23 obcí.\nKraj sestává z 43 obcí.\nKraj sestává z 51 obcí.\n"}
{"id": "53166", "url": "https://cs.wikipedia.org/wiki?curid=53166", "title": "Velvet Revolver", "text": "Velvet Revolver\n\nVelvet Revolver byla rocková superskupina, kterou tvořili tři bývalí členové Guns N' Roses (Slash, Duff McKagan a Matt Sorum), bývalý zpěvák Stone Temple Pilots Scott Weiland a Dave Kushner, bývalý člen skupiny Wasted Youth.\n\nVelvet Revolver byl založen třemi bývalými členy Guns N' Roses, Slashem, Duffem McKaganem a Mattem Sorumem, kteří se sešli na benefičním koncertu, který organizoval v roce 2002 hudebník Randy Castillo. Rozhodli se založit společně novou skupinu. Poté, co Izzy Stradlin odmítl jejich nabídku stát se členem, skupina se spojila s Davem Kushnerem, který předtím hrál ve skupině Wasted Youth.\n\nČtveřice poté začala hledat zpěváka. Mnoho uchazečů, mezi nimi například Todd Kerns, Josh Tedd, Kelly Shaefer neuspělo. Scott Weiland, který se již předtím znal s některými členy skupiny se nabídl jako možný zpěvák a skupina jej přijala. Slash navrhl pro skupinu název „Revolver“ a Weiland chtěl přidat ještě „Black Velvet“. To bylo ovšem zamítnuto, neboť se návrh podobal jménu bývalé Weilandovy skupiny „Stone Temple Pilots“, takže navrhované jméno bylo zkráceno na „Velvet Revolver“.\n\nSvou první píseň, „Set Me Free“, nahrála skupina pro soundtrack k filmu Hulk v roce 2003. Své první vystoupení absolvovala skupina v červnu 2003 v El Rey v Kalifornii. Své první album, \"Contraband\", nahrávali členové v následujících měsících roku 2003. Nahrávání ale komplikovaly Weilandovy předvolání k soudu kvůli obviněním týkajících se držení drog a následný rozsudek k podstoupení léčby.\n\nAlbum Contraband bylo vydáno v červnu 2004 a dostalo se až na první místo amerického žebříčku. Do srpna 2005 se prodaly ve Spojených státech přibližně dva miliony kopií. Skupina uskutečnila světové turné, při kterém koncertovala ve Spojených státech, Evropě, Japonsku a Austrálii. Účastnila se také turné skupiny Black Sabbath jako její předkapela. Během tohoto turné vystoupila skupina v červnu 2005 i v Praze.\n\nVelvet Revolver se představil i na Live 8, kde zahrál tři písně „Do It For the Kids“, „Fall to Pieces“ a „Slither“. Na DVD z tohoto koncertu je ovšem obsažena jen „Fall to Pieces“.\n\nBěhem roku 2005 bylo oznámeno, že skupina nahrává své druhé album, které mělo původně vyjít na jaře 2006 pod jménem \"Libertad\". Album nakonec vyšlo v létě 2007 a předcházelo mu EP \"Melody and the Tyranny\" vydané v limitovaném počtu 5000 kopií.\n\n\n\n\n\n"}
{"id": "53167", "url": "https://cs.wikipedia.org/wiki?curid=53167", "title": "Contraband", "text": "Contraband\n\nContraband je první album skupiny Velvet Revolver. Bylo vydáno v roce 2004. Ve Spojených státech se dostalo na první místo žebříčku a celkově se ho prodalo okolo dvou milionů kopií.\n\n"}
{"id": "53169", "url": "https://cs.wikipedia.org/wiki?curid=53169", "title": "Mušov", "text": "Mušov\n\nMušov (německy \"Muschau\") je samota, katastrální území a zaniklá vesnice v okrese Brno-venkov v Jihomoravském kraji. Katastrální území bývalého Mušova o rozloze 14,25 km², rozkládající se v Dyjsko-svrateckém úvalu, patří obci Pasohlávky.\n\nPrvní písemná zmínka o Mušovu pochází z roku 1276. Vesnice byla založena německými kolonizátory ve 13. století na staré severojižní zemské stezce z prostoru dnešního Brna do Vídně. Poblíž vsi se nacházel most přes Dyji, která zde četnými meandry protékala lužními lesy a pravidelně zaplavovala okolí.\n\nMušov byl zlikvidován i přes odpor svých obyvatel koncem 70. let 20. století na základě rozhodnutí tehdejších socialistických orgánů z důvodu výstavby vodního díla Nové Mlýny. Do roku 1976 byl Mušov samostatnou obcí, usnesením plenárního zasedání Okresního národní výboru (ONV) Břeclav ze dne 22. dubna 1976 bylo schváleno vytvoření společného místního národního výboru obcí Pasohlávky a Mušov se sídlem v Pasohlávkách a usnesením plenárního zasedání ONV Břeclav ze dne 13. dubna 1979 byl vydán souhlas se zrušením obce Mušov s účinností od 1. ledna 1980. Od té doby je katastr Mušova součástí obce Pasohlávky (do roku 2006 okres Břeclav, poté okres Brno-venkov). Obyvatelé si mohli vybrat: buď dostanou byt, nebo si postaví rodinný domek v nově vyměřené ulici v Pasohlávkách. Díky úsilí památkářů zůstal z vlastní vesnice zachován kostel svatého Linharta, stojící dnes na malém ostrůvku uprostřed Věstonické nádrže. Socha sv. Jana Nepomuckého, která stávala před mušovským mostem, byla přemístěna do Pavlova, kde stojí před hřbitovem. Nedotčeny zůstaly také vinné sklepy pod vrchem Hradisko nacházejícím se severně od vodních nádrží po západní straně silnice vedoucí od Pohořelic a kaple svatého Ducha, vystavěná nákladem rodiny Rinderových (jedné ze dvou rodin, kterým bylo umožněno po válce zůstat v Mušově) a stojící na křižovatce před přehradou. Kříž z mušovské návsi byl převezen do Opatovic, kde se nachází před tamním kostelem. Poslední den otevření pošty v Mušově byl 30. červen 1978. Ze seznamu sídel byl vymazán v lednu 1980, definitivně byl prostor Mušova zatopen vodami nádrže v roce 1987.\n\nNa vrchu Hradisko u Mušova (dříve Burgstall) nad bývalou obcí a nad autokempem Merkur stával v 2. století n. l. římský vojenský tábor se zděnými stavbami velitelských budov a lázní. Římská 10. legie zde měla za úkol kontrolovat germánské kmeny poražené v markomanských válkách za vlády císaře Marka Aurelia.\n\nDne 21. října 1988 byla v blízkosti Hradiska nalezena královská hrobka germánského velmože s bohatou výbavou, patrně spojence Říma ve válce. V té době se prováděly rozsáhlé terénní úpravy kolem nové silnice včetně předepsaného archeologického průzkumu. Bylo při něm zjištěno, že římská stanice byla mnohem větší, než se původně předpokládalo. Dále se zde na několika místech našly pozůstatky římských krátkodobých táborů a slovanské pohřebiště, ostatně četné jsou archeologické nálezy i výzkumy ze všech období pravěku.\n\n\n"}
{"id": "53172", "url": "https://cs.wikipedia.org/wiki?curid=53172", "title": "Mitchell Feigenbaum", "text": "Mitchell Feigenbaum\n\nMitchell Jay Feigenbaum (* 19. prosince 1944 Filadelfie, Pensylvánie, USA - 30. června 2019, New York, New York) byl americký matematický fyzik, jehož pionýrská práce v teorii chaosu vedla k objevu Feigenbaumovy konstanty.\n\nNarodil se ve Filadelfii, rodiče byli imigranti z Polska a Ukrajiny. Jeho touha po vzdělání ho nakonec přivedla ke studiu na Massachusettský technologický institut, kde začal studovat v roce 1964. Zapsal se ke studiu elektrotechnického inženýrství, přešel ke studiu fyziky. V roce 1970 získal doktorát za práci o disperzních vztazích podle Francisova zákona.\n\nPo krátkém působení na Cornellově univerzitě a Viržinském polytechnickém institutu dostal nabídku k dlouhodobější pozici v Národní laboratoři Los Alamos ke studiu turbulentního proudění. Ačkoliv se této skupině nepodařilo postoupit v řešení nepoddajné teorie turbulence tekutin, Feigenbauma to přivedlo ke studiu chaotických zobrazení.\n\nMnoho matematických zobrazení obsahujících jednoduchý lineární parametr začne vykazovat pro hodnoty parametru z určité oblasti zcela náhodné chování známé jako chaos. Jakmile se parametr blíží k této oblasti, zobrazení vykazuje bifurkace pro přesné hodnoty parametru. Nejprve existuje jeden stabilní bod, pak pro určitou hodnotu parametru začne řešení oscilovat mezi dvěma body, pro další hodnotu parametru dojde k nové bifurkaci a řešení začne oscilovat mezi čtyřmi body atd. V roce 1975 Feigenbaum s použitím svého počítače HP-65 objevil, že poměr rozdílu mezi dvěma následnými hodnotami parametru, ve kterých dochází k bifurkaci, se postupně blíží ke konstantě přibližně 4.6692. Feigenbaum poskytl matematický důkaz tohoto faktu a ukázal, že stejné chování a stejná konstanta se objevuje v široké třídě matematických funkcí vedoucích k chaosu. Byl to jeden z prvních kroků vedoucích k popisu „nepředvídatelného“ chaosu. Tento „poměr konvergence“ je nyní znám jako Feigenbaumova konstanta.\n\nDobře známým příkladem zobrazení je logistické zobrazení, které studoval ve své známé práci \"Quantitative Universality for a Class of Nonlinear Transfomations\" z roku 1978.\n\nDalší jeho příspěvek zahrnuje důležitou novou fraktální metodu v kartografii, kdy byl najat Hammondem k vývoji technik, jež umožňují počítačům pomáhat při kreslení map. V úvodu k \"Hammondově atlasu\" (1992) stojí:\n\"Užitím fraktální geometrie k popisu přirozených tvarů jako je pobřeží matematický fyzik Mitchell Feigenbaum vyvinul software schopný rekonfigurovat pobřeží, hranice a pásy pohoří tak, aby bylo možné pokrýt velký rozsah měřítek map a projekcí. Dr Feigenbaum také vytvořil nový počítačový typ rozmisťovacího programu, který rozmístí tisíce popisů mapy během několika minut, což je úkol, který předtím vyžadoval dny úmorné práce.\"\n"}
{"id": "53177", "url": "https://cs.wikipedia.org/wiki?curid=53177", "title": "Kojetín (rozcestník)", "text": "Kojetín (rozcestník)\n\nJméno Kojetín mají obce\n\na části obcí\n\na vyskytuje se i jako místní název v obci Milín\n\nJméno Kojetín nese i přírodní památka Rybník Kojetín v okrese Jičín.\n"}
{"id": "53183", "url": "https://cs.wikipedia.org/wiki?curid=53183", "title": "Hämeenlinna", "text": "Hämeenlinna\n\nHämeenlinna (švédsky \"Tavastehus\", přímým překladem „Hämeský hrad“) je obec a město ve Finsku. Leží v provincii Kanta-Häme. Žije v něm asi 48 000 obyvatel. Leží zhruba na půli cesty mezi Helsinkami (100 km) a Tampere (73 km). Ve městě stojí známý středověký hrad \"Hämeen linna\". Do konce roku 2009 byla sídlem hejtmana kraje Jižní Finsko.\n\nÚzemí města bylo obydleno už v době železné. V 11. století byla celá tehdejší provincie pod vlivem jak Švédska, tak ruského Novgorodu. Území bylo ovládáno z místního hradu či pevnosti. V té době zde vznikla i vesnice, která poskytovala zázemí obyvatelům hradu.\n\nHämeenlinna byla povýšena na město v roce 1639 krátce poté, co byla na příkaz švédského krále přesunuta o kilometr jižněji na kopec, kde stojí dodnes.\n\nMěsto je také známo svými školami a akademiemi, kde studovalo mnoho známých Finů. Školy, vláda a armáda určovaly život Hämeenlinny po celou její historii.\n\nV Hämeenlinně se narodil a vyrostl skladatel Jean Sibelius. Maturoval na zdejším gymnáziu v roce 1885. Podobně zde odmaturoval i básník Eino Leino.\n\nHämeenlinna je jedním z národních městských parků Finska. Nedaleko od centra města leží přírodní park \"Aulanko\".\n\nMěsto Hämeenlinna je v partnerství s těmito městy:\n"}
{"id": "53186", "url": "https://cs.wikipedia.org/wiki?curid=53186", "title": "Fondue", "text": "Fondue\n\nFondue (z francouzského \"fondue\" – \"tavená\", vyslovováno jako \"fondü\" s německým \"ü\") je původně pokrm ze sýra roztaveného nad ohněm, pocházející ze Savojska a francouzské části Švýcarska. Ve Švýcarsku platí sýrové fondue za národní pokrm.\n\nVšechny druhy fondue se vyznačují tím, že pokrm není podáván hotový, ale všechny suroviny a nástroje se připraví na stůl ještě syrové. Každý si pak svou porci dochucuje a tepelně připravuje sám. Najednou uvařit, respektive osmažit, lze jen individuálně malé množství, takže stolování může trvat i několik hodin a účastníci mají celou dobu možnost spolu konverzovat.\n\nPůvod starobylého sýrového fondue není úplně vyjasněn – jak Švýcarsko, tak i Savojsko si dělají nároky na vynález pokrmu se staletou tradicí. Faktem je, že jak švýcarští, tak i francouzští alpští pastýři žili po většinu roku v odloučení od okolního světa. K základním potravinám, které si mohli sami vyrábět, patřil chléb a sýr, takže k vynálezu sýrové fondue nebylo daleko.\n\nPodle jiných legend fondue vynalezli mniši, kteří v době půstu nesměli požívat pevné pokrmy, tedy ani sýr, avšak v roztavené formě ho požívat směli, aniž by tím porušili zákaz.\n\nDnes se tento pojem užívá pro více pokrmů i z jiných potravin. Prodávají se také hotové směsi na přípravu fondue, avšak u znalců narážejí na výhrady neautentičnosti (stejně, jako ostatní tovární směsi pokrmů).\n\nMimo francouzsko-švýcarského fondue ze sýra jsou dnes známé také fondue z masa, fondue z ryb nebo čokoládové fondue, i když se v příslušných nádobách netaví, ale fritují nebo vaří. Přenesení názvu i na tyto pokrmy má spíše kořeny v obdobných nádobách, v nichž se pokrmy připravují, a také v podobném způsobu stolování.\n\nMimo uvedených čtyř základních druhů fondue existuje mnoho dalších variací. Jmenovat lze zejména čínskou fondue (\"fondue chinoise\"), kde se různé druhy masa, ryb, drůbeže a krabů připravují v polévce (bujónu), a velice obdobnou japonskou fondue \"šabu šabu\", kde se na rozdíl od čínské fondue používá zejména více druhů zeleniny, a také hub a tofu.\n\nNa sýrové fondue se používá velké množství druhů sýra. Ve Švýcarsku je zvykem míchat dva nebo více druhů, zejména \"ementál\", \"gruyère\", \"vacherin fribourgeois\" a \"appenzeller\", ve francouzském Savojsku se pak pro takzvanou \"fondue savoyarde \"pak tři druhy sýra – \"ementál\", \"comté\" a \"beaufort\". Kombinací však existuje daleko více a jsou oblastně rozličné, zároveň však rozhodující pro výsledek.\n\nPokrm je připravován ve speciálním hrnci z kameniny (tzv. \"caquelon\"), ve kterém se nachází v bílém víně rozpuštěný sýr, ochucený pepřem, česnekem a muškátem, malým množstvím třešňové pálenky, vše dle potřeby zahuštěno (bramborovým) škrobem. Během stolování se kameninová nádoba s touto masou nachází uprostřed stolu nad malým lihovým hořákem (\"rechaud\"). Do roztaveného sýra se namáčejí na dlouhých speciálních vidličkách kousky bílé veky (tedy \"baquette\") nebo bílého chleba, ve švýcarském kantonu Fribourg (v kraji kolem Gruyère) se místo veky používají i malé, ve slupce vařené celé brambory napichované na speciální trojzubce.\n\nJako příloha sýrového fondue se podává například nakládaná zelenina.\n\nFondue z masa, známá jako \"fondue bourguignonne\", se připravuje z nejlepších částí masa, z vepřového a hovězího filé, jsou známy i variace s drůbežím masem. Pro přípravu u stolu se používá nádoba (hrnec), ve které je rozpuštěn horký dobrý tuk, stojící jako i u předchozí fondue na lihovém hořáku. Kousky rozkrájeného masa se v tuku fritují napíchnuté na dlouhých vidličkách.\n\nMimo bílé veky a také např. sladkokyselých okurek se k této fondue podávají různé šťávy a remulády, které se v poslední době nepřipravují jen z majonézy, ale z majonézy míchané s jogurtem. Opečené kousky masa se do těchto remulád namáčejí, přičemž existuje veliké množství pikantních receptů, například rajský protlak s česnekem, křen s jablkem, okurka s petrželí a obdobnými bylinkami, kari s ananasem či mangem atp.\n\nZ Asie pochází rybí fondue, v Evropě zatím ne tak rozšířená jako dva předcházející druhy tohoto pokrmu, ale přesto velmi ceněná; milovníkům ryb poskytuje velice zajímavou alternativu ke smaženému vánočnímu kapru.\n\nJako masa se používají různé druhy masa bez kostí, zejména velkých mořských ryb a také humři, garnely apod. Na rozdíl od masového fondue se však maso nefrituje, ale vnořuje do vroucího bujónu ve speciálních malých košících z kovu. K fondue se podávají mimo bílé veky podobné remulády jako k masné fondue.\n\nStejným způsobem, tedy ve vývaru, se někdy připravují i ostatní druhy masa.\n\nZákladem je čokoláda připravená podobně jako čokoládová poleva. Čokoládovou směs lze koupit již hotovou. Do čokolády se namáčejí kousky ovoce.\n\n"}
{"id": "53190", "url": "https://cs.wikipedia.org/wiki?curid=53190", "title": "Sør-Trøndelag", "text": "Sør-Trøndelag\n\nFylke Sør-Trøndelag byl územněsprávní jednotkou ve středním Norsku. Správním centrem území bylo město Trondheim. Správcem kraje byl \"Fylkesmann i Sør-Trøndelag\". Počet obyvatel dosáhl roku 2015 čísla 310 047. Rozloha kraje byla 18 839 km².\n\nNázev kraje \"Sør-Trøndelag\" vznikl v roce 1919. V překladu znamená „Jižní Trøndelag“.\n\nAž do roku 1919 byl název kraje (tehdy „amtu“) \"Søndre Trondhjems amt\" (v překladu znamená „Jižní trondhjemský amt“). Původní amt \"Trondhjems amt\" byl vytvořen v roce 1662 a v roce 1804 byl rozdělen na severní a jižní část. \"Trondhjem\" je starý tvar názvu správního města Trondheim. V roce 2018 došlo ke sloučení dvou krajů (severního a jižního) do jediného kraje Trøndelagu. \n\nKraj Sør-Trøndelag hraničil s norskými kraji Hedmark, Oppland, Møre og Romsdal a Nord-Trøndelag, Na východě sousedil se švédským krajem Jämtland, na západě byl vymezen břehy Norského moře. Kraj byl rozdělen na severní a jižní část vodami Trondheimsfjordu.\n\nÚzemím procházejí silnice E6 a E39. V Sør-Trøndelagu je letiště v Rørosu a v Ørlandu. V jihovýchodní části území leží město Røros, které je známé svými měděnými doly a které je na Seznamu světového dědictví UNESCO.\n\nSør-Trøndelag před svým sloučením se sousedním krajem Nord-Trøndelag sestával celkem z 25 obcí. \n"}
{"id": "53200", "url": "https://cs.wikipedia.org/wiki?curid=53200", "title": "Richard Wurmbrand", "text": "Richard Wurmbrand\n\nRichard Wurmbrand (24. března 1909, Bukurešť, Rumunsko – 17. února 2001, Glendale, USA) byl rumunský luteránský farář, spisovatel a teolog. Původem byl Žid, roku 1938 konvertoval ke křesťanství. Po převzetí vlády Rumunsku komunisty se stal kazatelem podzemní církve. Byl vězněn v letech 1948–1956 a 1959–1964, kdy byl kvůli mezinárodnímu politickému tlaku propuštěn a následně vykoupen křesťanskými organizacemi na Západ. Zaměřil se na publikování zpráv o perzekuci křesťanů v komunistických a později v jakýchkoli režimech; k tomuto účelu založil organizaci \"Hlas mučedníků\".\n\nByl nejmladší ze čtyř synů židovské rodiny, žijící v hlavním městě Rumunska, Bukurešti. Brzy se projevil jeho talent na cizí jazyky, v mládí byl aktivní jako levicový politik a živil se jako burzovní makléř. Krátce po svatbě, v roce 1938, Richard a Sabina konvertovali ke křesťanství, hlavně pod vlivem prostého německého křesťana, tesaře Wölfkese. \nManželé Wurmbrandovi začali navštěvovat Anglickou misii mezi Židy v Bukurešti. Richard byl potom ordinován nejprve jako anglikánský, po skončení 2. světové války, jako luteránský pastor. Během 2. světové války nalezli Richard a Sabina příležitost pro zvěstování evangelia i mezi okupačními německými vojsky. Kázali v protileteckých krytech a zachraňovali židovské děti z ghet. Richard a Sabina byli za svou činnost opakovaně vězněni a biti, a nejméně jednou málem popraveni. Celá rodina Sabiny zahynula v koncentračních táborech…\n\nV roce 1945 se moci chopila rumunská komunistická strana a milion „pozvaných“ sovětských vojáků se nahrnulo do země. Pastor Wurmbrand sloužil svým utištěným krajanům a neohroženě kázal i mezi sovětskými vojáky. Ve stejném roce se Richard a Sabina Wurmbrandovi zúčastnili shromáždění zástupců církví, které uspořádala rumunská komunistická vláda. Mnoho náboženských vůdců neváhalo, aby u řečnického pultu velebili komunizmus a přísahali věrnost novému režimu, ale Richard deklaroval 4 000 delegátům, jejichž projevy byly rozhlasem vysílány do celé země, že jejich povinností je oslavovat jen a jen samotného Boha a Krista. Během let 1945 až 1947 Richard distribuoval milion traktátů s evangeliem ruským vojákům, knih, které byly často maskovány jako komunistické letáky. Richard také tajně vyjížděl kázat evangelium do Ruska. 30. prosince 1947 byla vyhlášena Rumunská lidová republika (a začala uplatňovat represe vůči všem, kdo nesouhlasili s doktrínami komunistické strany – pozn. překladatele).\n29. února 1948 tajná policie zatkla Richarda na jeho cestě do kostela a odvezla jej na své velitelství. Byl uzamčen na samotce a označen jako „Vězeň č. 1“. V roce 1950 byla uvězněna také jeho žena Sabina. Byla nucena pracovat jako dělnice na výstavbě Dunajského kanálu, přičemž musela zanechat 9letého syna Michala opuštěného a bez domova. Po jejím propuštění v roce 1953 ji rumunské úřady sdělily, že Richard zemřel ve vězení.\n\nJistý doktor, který předstíral, že je členem komunistické strany, objevil, že Richard je stále naživu ve vězení. Wurmbrand byl pak propuštěn při všeobecné amnestii v roce 1956, poté, co strávil za mřížemi 8 a půl roku. Byl varován, aby už nikdy nekázal. Ve vězení prošel strašlivým mučením rukama příslušníků brutální státní policie. Navzdory tomuto zacházení a varování, které dostal od svých mučitelů, zahájil po propuštění Richard okamžitě svou práci v podzemní církvi. Byl poté znovu zatčen po zradě spolupracovníka a odsouzen na 25 let. Byl obžalován za kázání myšlenek, jež protiřečily doktríně komunizmu. Díky zvyšujícímu se politickému tlaku ze západních zemí se dostal na svobodu v roce 1964. V prosinci 1965 zaplatila Norská misie mezi Židy a Hebrejsko-křesťanská aliance rumunské komunistické vládě 10 000 dolarů, aby umožnila Wurmbrandově rodině opustit Rumunsko. Richard se zdráhal opustit svou vlast, ale byl přesvědčen dalšími vůdci podzemní církve, aby odjel a stal se „hlasem“ podzemní církve ve svobodném světě. Richard, Sabina a jejich syn Michal tedy odjeli do Norska a odtud cestovali do Anglie.\n\nRichard začal svou službu „být hlasem pronásledovaných křesťanů“ v Anglii spolu s kazatelem Stuartem Harrisem. Harris pomohl Wurmbrandovi napsat jeho svědectví o pronásledování „Mučen pro Krista“. Později se Richard přestěhoval do USA a v roce 1966 stanul v Senátu před jeho podkomisí pro vnitřní bezpečnost, kde se svlékl do pasu a odhalil osmnáct hlubokých jizev po mučení na svém těle. Jeho příběh se rychle šířil, společně s růstem příležitostí pro veřejné proslovy. \nSvou službu pronásledované církvi, nazvanou „Ježíš pro komunistický svět“ Wurmbrand zahájil v roce 1967 (později se přejmenovala na „Hlas mučedníků“). Ve stejném roce poprvé vyšla jeho kniha Mučen pro Krista. V říjnu téhož roku bylo v USA vydáno první číslo bulletinu „Hlas mučedníků“. V polovině osmdesátých let byla již tato služba rozšířena do 80 utlačovaných národů a měla kanceláře ve třiceti zemích celého světa.\n\nV roce 1990, po pádu Nicolae Ceausesca v prosinci 1989, se Richard a Sabina vrátili do Rumunska po 25 letech v exilu a byli srdečně přivítáni. V Bukurešti byly otevřeny tiskárna a knihkupectví a vedoucí představitelé města otevřeli sklad pod palácem Ceausesca, na stejném místě, kde byl Richard vězněn na samotce. \nRichard ukončil každodenní práci v Hlasu mučedníků v roce 1992, ale pokračoval jako konzultant a člen sboru ředitelů, a udržoval živý zájem na práci až do své smrti. Během své služby napsal Richard 18 knih v angličtině a další v rumunštině, některé z nich byly přeloženy do 38 různých jazyků. Nejznámější z nich zůstává Mučen pro Krista. Obdržel také během svého života bezpočtu ocenění a uznání.\n\nRichard Wurmbrand psal anglicky a rumunsky. V češtině vyšly jeho spisy:\n\n\n"}
{"id": "53202", "url": "https://cs.wikipedia.org/wiki?curid=53202", "title": "Røros", "text": "Røros\n\nRøros je město v norském kraji Trøndelag spravující stejnojmennou obec. Počet obyvatel v roce 2017 dosáhl 5623. Røros leží v nadmořské výšce 625 m. n. m, u města se vlévá do Glommy zleva řeka Håelva. Městem prochází železniční trať Oslo - Trondheim a silnice 30 a 31.\n\nOblast, v níž se město nachází, je dnes nejjižnější výspou původní sámské populace severní Evropy. Røros patří k nejchladnějším místům v Norsku. Je to způsobeno především nadmořskou výškou kolem 600 m a kontinentálním klimatem, v této části země se již neuplatňuje vzduch mírných šířek jako u pobřeží, od něhož je Røros oddělen poměrně vysokým pohořím.\n\nMěsto Røros je známé svými měděnými doly, je jedním ze dvou norských význačných důlních měst, kde těžba začala již v 17. století (tím druhým městem je „stříbrné město“ Kongsberg). Těžba v Rørosu trvala 333 let a byla ukončena až roku 1977. Město bylo znovu postaveno po zničení švédskými vojsky v roce 1679, z té doby má město 80 dřevěných domů, z nichž většina stojí kolem jednoho nádvoří. Mnohé z dochovaných domů si ponechaly své tmavé průčelí ze smolných klád, což jim dodává středověký vzhled. Město Røros bylo zapsáno na Seznam světového dědictví UNESCO v roce 1980. Tradiční zimní trhy přitahují velké množství turistů.\n\nRøros a jeho obyvatele proslavil u norské veřejnosti na přelomu 20. století spisovatel Johan Falkberget, který převyprávěl příběh o těžce zkoušených hornících, kteří stojí na nejnižší příčce sociálního žebříčku.\n\n"}
{"id": "53207", "url": "https://cs.wikipedia.org/wiki?curid=53207", "title": "Džunnin", "text": "Džunnin\n\nCísař Džunnin (: 淳仁天皇, \"Džunnin-tennó\") byl japonským vládcem od roku 758–764. Narodil se v roce 733, zemřel v roce 765. V pořadí byl 47. císařem Japonska dle tradičního seznamu japonských císařů, viz dále.\n\nDžunnin byl sedmým synem prince Toneriho, který byl synem císaře Temmua. Když Toneri zemřel, byly Džunninovi pouhé tři roky a neměl u dvora žádné výsadní postavení. Vše se změnilo v roce 757, kdy císařovna Kóken, jeho druhá sestřenice, ho prohlásila korunním princem místo prince Funada, kterého korunním princem prohlásil císař Šómu. Císařem se stal v roce 758 po abdikaci Kóken.\n\nDžunnin po dlouhou dobu nebyl uznáván za císaře, chyběl v oficiálních seznamech japonských císařů až do pozdního 19. století. Džunnin za své vlády byl spíš loutkou na trůně, měl velmi malou moc a velmi jednoduše se s ním manipulovalo.\n"}
{"id": "53211", "url": "https://cs.wikipedia.org/wiki?curid=53211", "title": "Bidacu", "text": "Bidacu\n\nBidacu (敏達 天皇; \"Bidatsu Tennó\", 538 – 14. září 585) byl v pořadí 30. japonským císařem, vládl v letech 572 - 585. Podle některých zdrojů je jeho vlastní jméno Nunakurafutotamašiki (no mikoto) 渟中倉太珠敷 (尊), podle jiných bylo stejné jako jméno císařské, tedy Bidacu.\n\nByl druhým synem císaře Kinmeie a jeho ženy Išihimy, která byla dcerou císaře Senka (宣化天皇). Jeho otec jej prohlásil korunním princem. Po otcově smrti se stal císařem, ale od smrti otce po svůj nástup na trůn ponechal několik dní trůn prázdný. Bidacu měl šest manželek a dvacet čtyři dětí. Jen dvě manželky se staly císařovnami. První se jmenovala Hirohime, ale zemřela již v pátém roce Bidacuovy vlády. Aby měl císařovnu, povýšil Bidacu do hodnosti císařovny jednu ze svých manželek. Stala se jí princezna Nukatabe.\n"}
{"id": "53225", "url": "https://cs.wikipedia.org/wiki?curid=53225", "title": "Provincie Latina", "text": "Provincie Latina\n\nLatina (\"Provincia di Latina\") je provincie v italské oblasti Lazio. Sousedí na severu s provincií Frosinone, na severozápadě s provincií Roma, na jihovýchodě s provincií Caserta. Na jihu její břehy omývá Tyrrhenské moře.\n\n"}
{"id": "53227", "url": "https://cs.wikipedia.org/wiki?curid=53227", "title": "Latina (rozcestník)", "text": "Latina (rozcestník)\n\nLatina je:\n\nOznačení Latina se vyskytuje také v těchto geografických názvech:\n\nVýraz latina se také běžně používá v tanečním sportu jako hovorové označení pro latinskoamerické tance, jednu ze dvou disciplín sportovního tance.\n\n\n"}
{"id": "53229", "url": "https://cs.wikipedia.org/wiki?curid=53229", "title": "Zábřeh (Ostrava)", "text": "Zábřeh (Ostrava)\n\nZábřeh (: \"Heinrichsdorf\", v letech 1939-1941 \"Teufelsdorf\") je historická obec, část obce a jako Zábřeh nad Odrou i katastrální území statutárního města Ostravy, tvořící nejsevernější část městského obvodu Ostrava-Jih. V minulosti k němu patřily také katastrální území Zábřeh-Hulváky a Zábřeh-VŽ, tudíž jsou dnes části území původní historické obce součástí dvou dalších ostravských městských obvodů, jimiž jsou Mariánské Hory a Hulváky a Vítkovice.\n\nPísemné záznamy uvádějí ves Zábřeh poprvé v roce 1288. Po řadě majitelů v prvních staletích existence přešel v roce 1652 do majetku olomoucké kapituly a s některými dalšími sousedními obcemi zůstal - v rámci petřvaldského panství - v jejím držení až do zrušení patrimoniálního zřízení v roce 1848. Na katastru zemědělské vesnice bylo též několik rybníků. Na vývoj obce měly vliv nejen železárny v blízkých Vítkovicích, ale také továrna na lepenku založená v roce 1886, dále cementárna a hlavně chemické závody Julia Rütgerse, které zpracovávaly vedlejší produkty vznikající při výrobě koksu. Od konce 19. století zde fungovala také cihelna; krom kvalitních cihlářských hlín se zde těžily i slévárenské písky. Průmyslový rozvoj ale vyvolal také změny demografické a sídelní. Ve třicátých letech dvacátého století byl vilovou čtvrtí Moravské Ostravy (zejména místní lokalita Zábřeh-Družstvo). Nemocnice zde byla postavena v roce 1912, Zábřeh byl připojen k Moravské Ostravě v roce 1924. Obec byla během druhé světové války osvobozena Rudou armádou dne 30. dubna 1945. Mezi nejvýznamnější historické stavby patří Kostel Navštívení Panny Marie a Zábřežský zámek.\n\nVítkovické železárny (resp. Vítkovické horní a hutní těžířstvo, jak zněl celý název) se za dobu své existence vypracovaly v jeden z největších průmyslových podniků v zemi. Ve své rozsáhlé vnitropodnikové dopravě provozovaly velkou síť vleček. V roce 1912 začaly stavět \"mimo\" svůj závod i další z drah, která měla spojit vlastní závody s pískovými doly v Zábřehu, kde se těžil slévárenský písek, potřebný pro činnost železáren. Vzhledem k tomu, že dráha vedla po veřejné komunikaci, byla žádost o koncesi podána jako na veřejnou dráhu pro dopravu nákladů a osob, s parním provozem a normálním rozchodem.\nProvoz na této 3100 metrů dlouhé dráze byl zahájen 3. července 1913. Dráha vedla od ředitelství Vítkovických železáren přes Zábřeh k pískovým dolům. Pro provoz bylo z vnitrozávodových vleček vyhrazeno 6 třínápravových lokomotiv, zakoupeny byly tři lehké osobní vozy. Zpočátku jezdil na dráze třínápravový parní vůz soustavy Komárek, který sem byl předisponován z železniční vlečky Svinov - Vítkovice, ten se ale neosvědčil, tudíž byl vrácen tam, odkud přišel. O dva roky později byl zakoupen jiný, dvounápravový parní motorový vůz, který se již plně osvědčil a na dráze vhodně doplňoval vlaky s parními lokomotivami (které hlavně dopravovaly těžké nákladní vlaky z pískem).\nV této podobě přežil provoz válku a celá dvacátá léta, od roku 1925 se na dnešním Mírovém náměstí křížil z tramvajemi Moravsko-ostravské místní dráhy, od roku 1929 bylo stejné křížení i poblíž stanice Zahrádky.\nV roce 1930 byla do provozu dána nová trať ze Zábřeha do Hrabůvky. Původ této dráhy se datuje už od roku 1912, kdy získal místní podnikatel Palkovský koncesi na stavbu tratě s parním pohonem mezi Mariánskými Horami a Brušperkem. Jeho pokus získat kapitál však ztroskotal, a proto byla koncese převedena na vítkovické železárny. Ty ze stavbou velmi otálely, až roku 1928 došlo k zahájení stavby, 2100 metrů dlouhá trať byla otevřena 5.10.1930. Pro provoz byly i zde vyčleněny některé lokomotivy závodní dráhy, na dráhu byl znovu předisponován třínápravový parní vůz Komárek, který se zde osvědčil. Dráha byla výhradním majetkem Vítkovických železnáren, název Místní dráha Mariánské Hory - Brušperk se používal do roku 1953 (dráha přitom nevedla nikdy ani do Mariánských Hor, natož do Brušperka).\nRoku 1932, v době vrcholící krize byl zastaven osobní provoz mezi Zábřehem a mezi pískovými doly, po protestech byl po několika měsících obnoven. Majitel obou drah se snažil zlevnit dopravu, proto bylo v roce 1933 rozhodnuto o elektrizaci dráhy, která byla dokončena 30. dubna 1935. Za použití elektrické výzbroje zakoupené u ČKD bylo postaveno vlastní stavbou pět nových elektrických motorových vozů, vlečné vozy byly upraveny z původních vlečných vozů parní dráhy. Dnem zahájení provozu byly linky i označeny, linka do Pískových dolů jako Z, linka do Hrabové jako H. Nákladní provoz zůstal v parní trakci i nadále.\n\n"}
{"id": "53232", "url": "https://cs.wikipedia.org/wiki?curid=53232", "title": "Myšák hnědokřídlý", "text": "Myšák hnědokřídlý\n\nMyšák hnědokřídlý (\"Colius striatus\") je pták z řádu myšáci, endemický pro Afriku, který dorůstá velikosti mezi 30 až 40 cm o hmotnosti 45 až 75 g. Jeho výskyt je rozšířen převážně v oblasti střední, východní a jižní Afriky, kde obývá tropické lesy, deštné lesy, louky, slatiny, vřesoviště, pole a křovinaté plochy, městská sídliště, parky, či zahrady. Na zimu nemigruje, obývá stále stejnou oblast. Rozdíly mezi jednotlivými pohlavími nejsou. Řadí se mezi zranitelné druhy.\n\nBuclatý pták, dlouhý ocas z úzkých, tuhých per, robustní hlava, měkká chocholka, krátký, tlustý, dolů zahnutý zobák. Převážně hnědý a šedý, slabé proužkování a skvrnění na křídlech, krku a hrdle. Nohy a prsty jsou červené, horní čelist zobáku je tmavošedá až načernalá, dolní čelist je světle šedá.\n\nJako ostatní myšáci tvoří často skupiny po 4-20 ptácích, zejména párů a menšího počtu nedospělých jedinců, kteří spí spolu namačkáni k sobě v chumáči visícím na větvi. Vzájemně si čistí peří a dokonce poskytují potravu. Bývají považováni za zemědělské škůdce a jsou pak často v zahradách a na zemědělsky využívaných plochách úplně vyhubeni.\n\nMyšáka hnědokřídlého chová např. pražská zoologická zahrada.\n\n"}
{"id": "53233", "url": "https://cs.wikipedia.org/wiki?curid=53233", "title": "Dysprosium", "text": "Dysprosium\n\nDysprosium (chemická značka Dy, \"Dysprosium\") je měkký stříbřitě bílý, přechodný kovový prvek, 10. člen skupiny lanthanoidů. Nachází využití při výrobě speciálních slitin pro jadernou energetiku a při výrobě laserů.\n\nDysprosium je stříbřitě bílý, měkký přechodný kov.\n\nChemicky je dysprosium méně reaktivní než předchozí prvky ze skupiny lanthanoidů. Na suchém vzduchu je prakticky stálé, ve vlhkém prostředí se pomalu pokrývá vrstvičkou oxidu. Snadno se rozpouští v běžných minerálních kyselinách za vývoje vodíku.\n\nVe sloučeninách se vyskytuje pouze v mocenství Dy. Soli Dy vykazují vlastnosti podobné sloučeninám ostatních lanthanoidů a hliníku. Všechny tyto prvky tvoří například vysoce stabilní oxidy, které nereagují s vodou a jen velmi obtížně se redukují. Ze solí anorganických kyselin jsou důležité především fluoridy a fosforečnany, jejich nerozpustnost ve vodě se používá k separaci lanthanoidů od jiných kovových iontů. Dysprosité soli mají obvykle žlutou barvu.\n\nDysprosium objevil roku 1886 francouzský chemik Paul-Emile Lecoq de Boisbaudran jako nečistotu ve zkoumaném oxidu erbitém. Elementární čisté dysprosium bylo vyrobeno teprve kolem roku 1950 užitím techniky ionexové separace.\n\nDysprosium je v zemské kůře obsaženo v koncentraci přibližně 3 – 4,5 mg/kg, o jeho obsahu v mořské vodě údaje chybí. Ve vesmíru připadá jeden atom dysprosia na 100 miliard atomů vodíku.\n\nV přírodě se dysprosium vyskytuje pouze ve formě sloučenin. Neexistují však ani minerály, v nichž by se některé lanthanoidy (prvky vzácných zemin) vyskytovaly samostatně, ale vždy se jedná o minerály směsné, které obsahují prakticky všechny prvky této skupiny. Mezi nejznámější patří monazity (Ce, La, Th, Nd, Y)PO a xenotim, chemicky fosforečnany lanthanoidů , dále bastnäsity (Ce, La, Y)COF– směsné flourouhličitany prvků vzácných zemin a např. minerál euxenit (Y,Ca,Ce,U,Th)(Nb,Ta,Ti)O.\n\nVelká ložiska těchto rud se nalézají ve Skandinávii, USA, Číně a Vietnamu. Významným zdrojem jsou i fosfátové suroviny – \"apatity\" z poloostrova Kola v Rusku. V roce 2018 byl ohlášen nález ložiska bohatého na yttrium, dysprosium, europium a terbium poblíž japonského ostrůvku Minamitori (asi 1 850 km jihovýchodně od Tokia)\n\nVzhledem k omezené dostupnosti hrozí v nejbližších letech kritický nedostatek zdrojů prvku pro technologické využití. Výše uvedený nález by mohl tuto situaci změnit.\n\nPři průmyslové výrobě prvků vzácných se jejich rudy nejprve louží směsí kyseliny sírové a chlorovodíkové a ze vzniklého roztoku solí se přídavkem hydroxidu sodného vysráží hydroxidy.\n\nSeparace jednotlivých prvků se provádí řadou různých postupů – kapalinovou extrakcí, za použití ionexových kolon nebo selektivním srážením nerozpustných komplexních solí.\n\nPříprava čistého kovu se obvykle provádí redukcí oxidu dysprosia DyO elementárním vápníkem.\n\n\n\n"}
{"id": "53236", "url": "https://cs.wikipedia.org/wiki?curid=53236", "title": "Provincie Frosinone", "text": "Provincie Frosinone\n\nFrosinone (\"Provincia di Frosinone\") je italská provincie v oblasti Lazio. Sousedí na severu s provincií L'Aquila, na východě s provincií Isernia, na jihovýchodě s provincií Caserta, na jihu s provincií a Latina a na západě s provincií Roma.\n\n"}
{"id": "53248", "url": "https://cs.wikipedia.org/wiki?curid=53248", "title": "Värttinä", "text": "Värttinä\n\nVärttinä je finská folková hudební skupina, kterou v severokarelské vesnici Rääkkylä založily roku 1983 Sari a Mari Kaasinenovy a jejich matka Pirkko. Jejich hudba vychází z původní karelské a ugrofinské hudby.\n\nSestava skupiny se poměrně často mění – největší změna proběhla v roce 1990, kdy ze skupiny odešla většina původních členů a přidali se noví. Z tohoto roku pochází i jejich první úspěšné album – \"Oi Dai\".\n\nV současné době Värttinu tvoří tři vedoucí vokalistky, které doprovází šest muzikantů. Värttinä společně s indickým skladatelem A. R. Rahmanem připravila hudbu pro muzikál Pán prstenů, který měl premiéru v Torontu 23. března 2006 a setkal se s nepříznivou reakcí kritiky.\n\nV srpnu 2005 Värttinä v Helsinkách nahrála své desáté studiové album \"Miero\", které vyšlo v únoru 2006. Värttinä také připravila DVD s názvem \"Archive Live\" se záznamem koncertu k svému 20. výročí a dalšího archivního materiálu. Toto DVD vyšlo 31. května 2006.\n\nOdnoží skupiny je duo Kuunkuiskaajat (Susan Aho a Johanna Virtanen), které reprezentovalo Finsko na Eurovizi 2010 v Oslu.\n\n\n\n"}
{"id": "53259", "url": "https://cs.wikipedia.org/wiki?curid=53259", "title": "Tendži", "text": "Tendži\n\nTendži (znám též i jako Tenči) (626 – 672) byl v pořadí 38. japonský císař dle tradičního seznamu japonských císařů. Jeho vlastní jméno bylo Naka no Óe. Vládl od roku 661 až do své smrti v roce 672. Proslavil se tím, že sestavil historicky první japonský zákoník, který je známý do dneška.\nTendži byl synem císaře Džomeie a císařovny Saimei. Ještě coby princ Naka no Óe sehrál rozhodující roli při likvidaci moci klanu Soga. Klan Soga postupně získával moc nad císařskou rodinou a měl ji již téměř pod svojí kontrolou. Naka no Óe společně se svými komplici představitele klanu Soga úkladně zavraždil nebo přinutil k sebevraždě. Toto spiknutí vešlo do historie jako \"incident Icuši\".\n\nPo Tendžiho smrti v roce 672 propukl mezi jeho čtrnácti dětmi spor o následnictví. Na jeho konci byl úspěšně na trůn dosazen Tendžiho syn princ Ótomo, který vládl jako císař Kóbun.\n"}
{"id": "53270", "url": "https://cs.wikipedia.org/wiki?curid=53270", "title": "Abhidhamma", "text": "Abhidhamma\n\nPojmem Abhidhamma (pálí neboli \"Abhidharma\" v sanskrtu) se označují buddhistické kanonické texty, které se pokouší vytvořit systematickou abstraktní klasifikaci a popis veškerých existujících jevů. Spisy \"Abhidhammy\" obsahují reorganizaci a zobecnění Buddhova učení, které je jinak podáno běžným jazykem a narativní formou v sútrách (rozpravách).\n\nDoslovný význam pojmu \"Abhidhamma\" je nejasný. Nejčastěji se udávají dva výklady: 1) \"abhi\" = \"vyšší\" nebo „zvláštní“ + \"dhamma\" = \"nauka\", tedy „vyšší nauka“, nebo 2) \"abhi\" = \"o\" + \"dhamma\" = \"Buddhova nauka\", čímž vzniká překlad „(nauka) o Nauce“ neboli „meta-nauka“.\n\nNázor současných odborníků na původ Abhidhammy se liší od obvyklého výkladu tradovaného po staletí v buddhistických zemích. Vědci mají za to, že Abhidhamma vznikla po Buddhově smrti, kdy rozvoj klášterních center a podpory pro sanghu poskytl zdroje a odborné znalosti pro systematickou analýzu Buddhova učení. Naproti tomu jiní se domnívají, že Abhidhamma představuje spíše rozšíření už existujících mnemotechnických seznamů a klasifikací, které sloužily Buddhovým žákům k zachování ústní tradice.\n\nSamotné slovo Abhidhamma se vyskytuje už v původních Buddhových rozpravách, avšak nenese zde význam nějakého specializovaného učení, nýbrž vztahuje se na neformální diskuse o Dhammě, které mezi sebou mniši často vedli a kvůli nimž se - obvykle k večeru - scházeli. Je tedy také možné, že právě tyto neformální diskuse se staly zárodkem, z něhož se později vyvinula kanonická Abhidhamma.\n\nPůvodně zjevně existovala řada různých forem Abhidhammy, které vznikaly v Indii mezi 3. století př. n. l. až 5. století. Do dnešní doby se dochovaly pouze dvě úplné tradice: sarvastivádová a théravádová. Théravádová Abhidhamma neboli \"Abhidhamma-pitaka\" (viz níže) sestává ze sedmi knih a je napsána v pálí, zatímco sarvastivádová Abhidhamma je k dispozici pouze v čínském překladu z původní (pravděpodobně sanskrtské) verze, která se nedochovala. I tuto Abhidhammu tvoří sedm knih, které jsou však zcela odlišné od pojednání A. théravádové. Součástí čínského kánonu je několik dalších textů neznámého původu.\nPodle tradičního výkladu v buddhistických zemích však nebyla Abhidhamma pozdějším dodatkem, ale spíše má představovat původní, první podobu Buddhova učení. Podle legend, krátce po svém probuzení strávil Buddha několik dnů v meditaci, během níž formuloval Abhidhammu. Později navštívil nebeské světy a učil ji zde. Obsah těchto nebeských rozprav byl vyprávěn mnichu Sáriputtovi, který je po Buddhově smrti předal dál. Abhidhamma tak má představovat ryzí a nerozředěnou podobu Učení, které bylo pro většinu Buddhových současníků příliš obtížné pro pochopení. Místo toho Buddha vyučoval metodou popsanou v jednotlivých rozpravách, během nichž dával patřičné rady a návody, tak jak to vyžadovala konkrétní situace, spíše než aby se snažil předat celé Učení v komplexní podobě Abhidhammy.\n\nAbhidhamma-pitaka je třetí částí pálijského kánonu nazývaného Tipitaka. Skládá se ze sedmi částí:\n\n\nOdborníci datují tyto spisy mezi roky 400 až 250 př. n. l., přičemž Dhammasangani je nejstarší a Kathávatthu nejmladší. V následujících stoletích byly sepsány další post-kanonické texty, které se snažily o ještě lepší osvětlení analýz Abhidhammy. Nejznámější jsou \"Visuddhimagga\" ('Cesta očisty') od Buddhaghósy a \"Abhidhammávatára\" od Buddhadatty.\n\nPrvní západní překladatelé pálijského kánonu považovali Abhidhammu za málo zajímavou buddhistickou scholastiku (v Česku tento názor zastával například Vincenc Lesný), následkem čehož začala být tato důležitá stránka buddhistické filosofie na Západě podrobněji studována až ve druhé polovině 20. století.\n\"pozn.: pojmy jsou uváděny v pálí, není-li uvedeno jinak\"\n\n"}
{"id": "53273", "url": "https://cs.wikipedia.org/wiki?curid=53273", "title": "Bílá (rozcestník)", "text": "Bílá (rozcestník)\n\nBílá může být:\n\n\n\n\n\n\n\n"}
{"id": "53278", "url": "https://cs.wikipedia.org/wiki?curid=53278", "title": "Staré Nechanice", "text": "Staré Nechanice\n\nStaré Nechanice () jsou jedna z osmi místních částí města Nechanice v okrese Hradec Králové. Nacházejí se v severozápadním sousedství Nechanic podél silnice vedoucí z Nechanic do Nového Bydžova. Při sčítání lidu roku 2001 měly Staré Nechanice 120 domů a 331 obyvatel. PSČ je .\n\nPrvní písemná zmínka o Starých Nechanicích pochází z roku 1228 a je již spojena se zmínkou o městečku Nechanice, se kterým byly Staré Nechanice po celou dobu až do současnosti těsně spjaty a patřily pod stejnou vrchnost.\n\n"}
{"id": "53289", "url": "https://cs.wikipedia.org/wiki?curid=53289", "title": "Dubno", "text": "Dubno\n\nObec Dubno leží asi 2 kilometry od města Příbram, asi 3 km východně od Příbrami, na opuštěném úseku silnice I/18. Obec má obyvatel.\n\nPrvní písemná zmínka o obci pochází z roku 1298, kdy biskup Řehoř přiznal příbramskému plebánovi Vojslavovi právo vybírat desátky z příjmu biskupského důchodu v Příbrami – Dubně, také však v Tisové, Kozičíně i jinde. Dubno bylo jednou z obcí, které patřily arcibiskupskému panství příbramskému. Obec měla ohrazení i bránu, kudy vedla Zlatá stezka směrem na Příbram a dále do jižních Čech.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nOd 1. ledna 1975 do 23. listopadu 1990 byla obec součástí města Příbram.\n\nVe vsi Dubno \"(620 obyvatel)\" byly v roce 1932 evidovány tyto živnosti a obchody: holič, 3 hostince, jednatelství, kolář, kovář, 2 krejčí, surové kůže, 2 obuvníci, pekař, 4 rolníci, obchod se smíšeným zbožím, spořitelní a záložní spolek pro Dubno, tesařský mistr, trafika, truhlář.\n\nDopravní síť\nVeřejná doprava 2012\n\nV obci míval provozovnu a garáže dopravce CUP TOUR bus.\n\n"}
{"id": "53290", "url": "https://cs.wikipedia.org/wiki?curid=53290", "title": "Obořiště", "text": "Obořiště\n\nObec Obořiště leží asi 5 kilometrů od města Dobříš u dálnice D4. Obec má obyvatel.\n\nPrvní písemná zmínka o obci pochází z roku 1333. Původní vladyčí tvrz byla zničena husity roku 1425 a zanikla beze stop. Na místě původní tvrze později vznikla pila, rybářství a dnes pension Nový rybník.\n\nRoku 1677 koupil statek Obořiště známý pražský děkan Jan Tomáš Pešina z Čechorodu, který podnět k postavení kláštera řádu paulínů a ve své závěti jim tyto pozemky odkázal. Řád uherských pavlínů (někdy též paulínů, nikoli paulánů, jak se někdy chybně uvádí) převzal tento majetek roku 1681. Klášterní budova konventu byla postavena v letech 1681 až 1688. Kostel sv. Josefa byl postaven v letech 1702 až 1711 ve vrcholně barokním slohu a vysvěcen 19. března 1712. Architekt není doložen, z jmen políra Vavřince Prée a jeho syna, tsvaitele Františka Ignáce Prée, který se vyučil v Praze u architekta Františka Maxmiliána Kaňky, Pavel Vlček dovodil Kaňkovo autorství\n\nRoku 1713 postihl obec mor, rozšířený tehdy po celých Čechách, který měl spousty obětí. Řád pavlínů byl zrušen roku 1786 Josefem II. Roku 1789 bylo vydraženo Obořiště k rukám knížete Colloredo Mansfelda jako dar pro jeho manželku. Od těchto dob bylo spojeno panství obořišťské s dobříšským. V klášteře byla zřízena roku 1825 továrna na ocet, která zanikla roku 1853 a byla převedena na Dobříš. Od roku 1989 byly postupně některé lesy a pozemky vráceny rodu Colloredo-Mansfeld. Hospodu patřící ke statku převzal do držení roku 1865 dobříšský měšťan Vojtěch Štefanides a tento hostinec patří rodině dodnes.\n\nPřed rokem 1880 byl tehdejší \"Obořišť\" součástí obce Svaté Pole. Od roku 1961 patří pod obec i Lhotka.\n\nV obci žil a zemřel po svém návratu z exilu spisovatel Jan Beneš.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Obořiště \"(541 obyvatel, poštovna, klášter)\" byly v roce 1932 evidovány tyto živnosti a obchody: autodoprava, družstvo pro rozvod elektrické energie v Obořišti, holič, 2 hostince, kapelník, 3 koláři, kovář, 2 krejčí, mlýn, 2 obuvníci, pekař, rolník, řezník, 4 obchody se smíšeným zbožím, trafika, 2 zámečníci.\n\n\nObec Obořiště se skládá ze dvou částí na dvou katastrálních územích:\n\nDopravní síť\nVeřejná doprava 2012\n\n\n\n"}
{"id": "53298", "url": "https://cs.wikipedia.org/wiki?curid=53298", "title": "Vinzenz Priessnitz", "text": "Vinzenz Priessnitz\n\nVinzenz Priessnitz (případně také psán \"Vincenz Prisnitz\", \"Vincenz Prißnitz\"), česky \"Vincenc Priessnitz\" (4. října 1799 Gräfenberk u Frývaldova (dnes Jeseník) – 28. listopadu 1851 Gräfenberk (Lázně Jeseník) u tehdejšího Frývaldova) byl zakladatel přírodního léčitelství rakouského původu a německé národnosti, žijící na Gräfenberku u Frývaldova (dnes Lázně Jeseník) ve slezské části Jeseníků. Prosazoval například léčbu prací, čerstvým vzduchem a čistou horskou vodou. Položil tak základy hydroterapie. Je znám také pro Priessnitzův obklad. Je zakladatelem světoznámých lázní, léčil se u něj například Nikolaj Vasilijevič Gogol. Rok 1999 vyhlásilo UNESCO, při příležitosti dvousetletého výročí Priessnitzova narození, významným kulturním výročím. V roce 2014 byly tradiční léčebné procedury a odkaz Vincenze Priessnitze zapsány na Seznam nemateriálních statků tradiční lidové kultury České republiky.\n\nNarodil se do rodiny prostého chalupníka v osadě Gräfenberk. Ta měla v té době přibližně 15 chalup a ta Priessnitzova se nacházela nejvýše. Osada byla založena měšťany z Frývaldova, kteří si zde zbudovali domy, aby měli blíže na svá chudá políčka a do lesa. Vincenz byl těžce zasažen smrtí svého staršího bratra Josefa a oslepnutím otce. Obojí se připisuje špatné práci ranhojiče a báby kořenářky. Od dvanácti let se tedy musel starat o hospodářství, matku, sestru a slepého otce.\n\nLegenda říká, že k léčení vodou jej inspirovala zraněná srna, kterou jako dítě pozoroval, jak si chodí omývat ránu do pramene, až do úplného vyléčení. Ve 14 letech mu při svážení dřeva skříply otěže ruku, bolest následně tišil mokrými zábaly. V 16 letech utrpěl těžký úraz, když mu hrudník přejel povoz se splašenými koňmi. Přivolaný ranhojič prohlásil jeho zranění za nevyléčitelná. V nejlepším případě z něj měl být nadosmrti mrzák. Priessnitz se vyléčil sám pomocí studených obkladů a vody, zlomená žebra si rovnal o opěradlo židle.\nZpráva o zázračném vyléčení mladého chalupníka se rozšířila po kraji. Začal nejprve léčit zvířata sousedů a později i obyvatele Gräfenberku a okolí. Časem se pověst o jeho schopnostech rozšířila a začal léčit i významné občany z Frývaldova a dokonce i z Vídně. V roce 1822 dal přestavět rodný dům ve zděnou budovu s patrem (první na Gräfenberku) a v přízemí umístil necky – vznikl první vodoléčebný ústav na světě.\n\nDostával se do konfliktu s místními ranhojiči a chirurgy (zejm. frývaldovští lékaři Dittrich a Günter), kteří na něj podali stížnost. Vadilo jim, že laik léčí zadarmo a úspěšně každého, kdo přijde, čímž přicházejí o živobytí.\nPriessnitzovi byl časem povolen provoz malého lázeňského zařízení se dvěma vanami, které smělo hostit pouze místní obyvatele, a to pod dohledem frývaldovských lékařů. Oficiální lázně vznikly v roce 1837, když získal potvrzení císařské komise, ačkoli neměl lékařské vzdělání. Komise prohlásila jeho vodoléčbu za „nový pozoruhodný jev v oblasti zdravotnictví“. V lázních se tou dobou léčilo až 1500 pacientů ročně a sjížděli se sem lékaři z celé Evropy, aby studovali Priessnitzovy léčebné metody.\n\nNa jeho počest dali jeho pacienti na mnoha místech postavit často nákladné památníky, mnohdy doplněné o vodní prameny. Ty byly stavěny na území obklopujícím samotné lázně a staly se tak doplněním kulturního života pacientů. Od roku 1836 do 40. let 20. století bylo postaveno na 88 pramenů a pomníčků – jedná se o celosvětový unikát, kterému dali vzniknout zástupci 13 národností z celého světa. Po 2. světové válce a odsunu slezskoněmeckého obyvatelstva byly mnohé památníky poničeny nebo zapomenuty. Rekonstrukce se dočkaly na konci 90. let 20. stol., kdy byl nejprve postaven Bernský pramen a poté započala i obnova ostatních. Nyní je mnoho těchto památníků propojeno sedmikilometrovou naučnou stezkou Vincenze Priessnitze s devíti zastaveními (80 pramenů) či Stezkou Víly pramene. Můžeme jmenovat např. Český pramen se sochou \"Hygie\" sochaře J. V. Myslbeka, Polský pramen, Maďarský pomník se sochou lva, Rumunský pramen (dal postavit rumunský král Karel I.), Jitřní pramen, Mecklenburský pramen, Vídeňský, Slovanský, Bezručův pramen \n\nO jeho životě a díle bylo napsáno přes 400 knih, převážná část v němčině. Mezi nejdůležitější patří životopis ke stému výročí narození z roku 1899, který napsal básník a spisovatel Philo vom Walde (vl. jménem Johannes Reinelt). Životopisný román o životě Vincenze Priessnitze vydal v roce 1987 pod názvem \"Prameny živé vody\" Miloš Kočka. Z této knihy vychází stejnojmenná rozhlasová adaptace z roku 1989 a také film Vincenz Priessnitz z roku 1999, ve kterém titulní roli ztvárnil Ctislav Doseděl (mladý Priessnitz) a Petr Král (starý Priessnitz), režie Pavel Linhart. Na podzim roku 2006 vyšla encyklopedická kniha \"Vincenz Priessnitz: světový přírodní léčitel\", autory jsou Miloš Kočka a Alois Kubík. V roce 2016 měla premiéru volná rozhlasová adaptace Kočkova románu s názvem \"Génius, nebo šarlatán\" jako připomínka 165. výročí smrti Vincenze Priessnitze.\n\nPodle tohoto léčitele se také jmenuje známá jesenická rocková skupina Priessnitz.\n\n"}
{"id": "53299", "url": "https://cs.wikipedia.org/wiki?curid=53299", "title": "Eskalátor", "text": "Eskalátor\n\nEskalátor (též pohyblivé schody, jezdicí schody) je speciální řetězový dopravník určený pro dopravu osob mezi různými výškovými úrovněmi. Pracuje na principu řetězové propojených článků, resp. stupňů, které cyklicky obíhají po pevné dráze. Tvoří tak pohyblivé schodiště, zpravidla doplněné o přidržovací madlo (pár madel). Zařízení je téměř vždy poháněno asynchronním elektromotorem. Používá se například v metru, na nádražích či ve velkých obchodních centrech apod., někdy i ve veřejném prostoru města v roli obdobné lanovce.\n\nNa podobném strojním principu bývá založen i tzv. \"pohyblivý chodník\", který může být užit jak k vodorovné, tak k šikmé dopravě. Od eskalátoru se liší tím, že mívá menší sklon a dopravní plochy článků v činné poloze netvoří stupně, ale jsou v rovině.\n\nRychlost eskalátorů bývá v rozmezí 0,27 až 0,55 m/s, rychlost původních ruských eskalátorů v pražském metru byla podle mluvčí Dopravního podniku hl. m. Prahy a. s. 0,9 m/s, podle radního Radovana Šteinera a podle Novinek.cz dokonce 2,5 m/s.\n\nOproti výtahu má eskalátor vyšší přepravní kapacitu. Obvykle se eskalátory používají pro překonání přepravní výšky do 7, maximálně 14 metrů. Výjimečně, například v hlubinných stanicích metra, se zřizují i vyšší, například v pražské stanici metra Náměstí Míru má eskalátor přepravní výšku 43 metrů.\n\nPrvní eskalátor zkonstruoval a umístil Jesse W. Reno v New Yorku roku 1897 jako zábavní atrakci, první komerční eskalátor vytvořil Reno společně s firmou \"Otis Elevator Company\" roku 1899. Na podobných zařízeních pracovali souběžně i jiní konstruktéři, například se uvádí, že eskalátor vynalezl i pojmenoval kolem roku 1900 Charles Seeberger.\n\nNázev vznikl jako obchodní značka výrobku firmy \"Otis Elevator Company\" úpravou anglického výrazu \"escalade\" (z franc., slézání hradeb po žebříku). Kolem roku 1950 název „eskalátor“ zobecněl.\n\nZhruba v roce 1989 byl v japonském městě Kawasaki postaven eskalátor s pouhými 5 schody a celkové výšce 83 cm. Jako kuriozita je zapsán v Guinessově knize rekordů a je stále funkční.\n\nJako první eskalátor v Československu bývá uváděno kryté pohyblivé schodiště s dřevěnými stupni, které bylo zprovozněno roku 1926 v trase zrušené pozemní lanovky na Letnou a fungovalo až do roku 1935.\n\nV roce 1934 se objevily pohyblivé schody ve Zlíně v obchodním domě firmy Baťa. Autorem konstrukce zlínských eskalátorů byl Jessie W. Reno, který si nechal původní nápad patentovat v roce 1892 a později v New Yorku postavil první eskalátor jako zábavnou atrakci.\n\n19. března 1939 byl nově otevřen obchodní dům Bílá labuť podnikatele Jaroslava Brouka v ulici Na Poříčí. Kromě moderních osobních výtahů a spojení pokladen potrubní poštou byl vybaven i eskalátorem mezi přízemím a prvním patrem.. V Brně byl eskalátorem od Rudolfa Duba vybaven obchodní dům firmy Baťa.\n\nRoku 1968 byl eskalátory vybaven nový podchod na Václavském náměstí.\n\nV České republice jsou eskalátory nejznámější ze stanic metra v Praze, kde zejména eskalátory z podpovrchových vestibulů do hlubinných stanic dosahují mimořádné délky. Eskalátory jsou hojně využívány i ke spojení vestibulů, které plní většinou též roli uličních podchodů, s povrchem. Dále jsou eskalátory na několika největších a nejmodernějších nádražích v republice a také v některých obchodních centrech.\n\nOd druhé poloviny roku 2009 jsou v Praze-Hájích poblíž zastávky Horčičkova v provozu pohyblivé schody do patra pochozí obchodní zóny navazující na stanici metra v obousměrném režimu. V klidovém stavu schody stojí, jízda se spustí z toho směru, ze kterého nášlapná deska detekuje poptávku. Cestující z opačného směru však musí na uvolnění schodů čekat mimo nášlapnou desku, jinak se schody nezastaví a směr nezmění. Jde o jediný eskalátor ve vlastníctví městské části Praha 11. Přestavba z jednosměrného provozu na obousměrný stála 3,69 milionu korun bez DPH.\n\nTradičním českým výrobcem kratších eskalátorů byla Transporta Chrudim, delší eskalátory v hlubinných stanicích metra byly původně ruské výroby. V současné době mezi nejvýznamnější výrobce, kteří se v Česku uplatňují, patří například Schindler, Thyssen a OTIS (ty se uplatnily náhradou za ruské eskalátory v některých hlubinných stanicích pražského metra), ale své eskalátory zde nabízí více než desítka dalších firem.\n\nV systémech metra se používají eskalátory pro dopravu ze staniční lodi do vstupní haly jak ve většině hloubených stanic (obvykle jen jeden, někde i dva spolu s klasickým pevným schodištěm – hloubka stanice není velká), tak i ve stanicích ražených. Tam je zpravidla hluboko pod povrchem vyražen jeden či více eskalátorových tunelů a v něm jsou obvykle tři nebo i více ramen tzv. hlubinných eskalátorů. Eskalátory jsou mnohde použity i ke spojení vstupní haly (vestibulu) s povrchem.\n\nCo se týče železničních stanic, problematiky se týká vnitřní předpis SŽDC S 10 Předpis pro použití výtahů, pohyblivých schodů a pohyblivých plošin u státních drah. Zařízení uvedená v názvu předpis prohlašuje za určená technická zařízení dopravní (zkratkou dopravní zařízení). Pohyblivými schody se zbývá část třetí (od str. 26, resp. od bodu 91 předpisu). Podle předpisu pohyblivé schody nenahrazují bezbariérový přístup ani pevné schodiště, ale slouží jen ke zvýšení komfortu cestujících.\n\nPodle předpisu Správy železnic:\n\nProvoz se navrhuje úsporný, přerušovaný. Přechod z úsporného režimu se aktivuje světelnou závorou, nášlapnou deskou nebo pohybovým čidlem. Pohyb se navrhuje reverzní, i při dlouhodobém provozování jedním směrem. Nahoře i dole musí být po pravé straně zámek pro ovládání klíčkem i stop tlačítko pro nouzové zastavení. Nad ovládací zámek se umísťuje trvalé a trvanlivé identifikační označení, které je tvořeno názvem stanice a pořadovým číslem v rámci stanice.\n\nMajáčky pro nevidomé nejsou řešeny v rámci projektu dodávky pohyblivých schodů, ale v rámci objektu orientační systém. Počítá se i s osazením kamerového systému s online přenosem a uchováváním záznamu.\n\nPohyblivé schody, které nejméně jedním koncem ústí do vnějšího prostředí, mají být zastřešené tak, aby se omezilo riziko napršení či nasněžení na eskalátory. Navíc musejí být opatřeny termostaticky ovládaným vyhříváním stupňů, madel a přechodových hřebenů a musejí mít olejový separátor napojený na kanalizaci. Zařízení musí být odolné proti posypové soli i inertním posypovým materiálům frakce do 8 mm a musí být dimenzováno minimálně na 70 tisíc provozních hodin. Spolehlivý provoz musí být zaručen při teplotách od −25 do +55 °C, a to i po noční výluce v zimním období.\n\nŘídicí jednotka musí být připojena do systému dálkové diagnostiky systémů železniční dopravní cesty. Musí být signalizovány stavy směr provozu nahoru/dolů, stojící schody, použití tlačítka STOP, přerušený bezpečnostní obvod, výpadek jističe/přerušená dodávka elektrického proudu. Řídicí jednotka musí umožňovat dálkové spuštění eskalátorů kterýmkoliv směrem a dálkové zastavení.\n\nPro návrh pohyblivých chodníků platí obdobná pravidla jako pro pohyblivé schody, ani pohyblivé chodníky nenahrazují bezbariérový přístup a nemohou být považovány za pevnou cestu. Maximální rychlost je stanovena shodně, maximální sklon je 12° (21,3 %).\n\nZatímco v pražském metru je povoleno za stanovených podmínek přepravovat na eskalátorech kočárky, na eskalátorech v železničních stanicích je obvykle prostřednictvím piktogramů zakázáno. Smluvní přepravní podmínky Českých drah používání pohyblivých schodů neřeší, s provozovatelem železniční infrastruktury cestující přepravní smlouvu neuzavírá.\n\nPohyblivých schodů se obecně týkají tyto technické normy a předpisy:\n\nEskalátor, který slouží k zabezpečení provozování dráhy nebo drážní dopravy, je v Česku určené technické zařízení ve smyslu Zákona o drahách (§ 47 zák. 266/1994 jmenuje obecně technická zařízení tlaková, plynová, elektrická, zdvihací a dopravní – pohyblivé schody zákon samostatně nikde nezmiňuje). Z toho plynou i požadavky na kvalifikované zajištění provozu a údržby, například je omezena možnost používat neoriginální náhradní díly.\n\n\n"}
{"id": "53313", "url": "https://cs.wikipedia.org/wiki?curid=53313", "title": "Hradčany", "text": "Hradčany\n\nHradčany () jsou katastrální území a městská čtvrť Prahy o rozloze 1,5 km², rozdělená mezi městské obvody a zároveň městské části Praha 1 a Praha 6. Značnou část čtvrti zaujímá Pražský hrad, jeden z nejznámějších hradů Evropy a podle Guinnessovy knihy rekordů vůbec největší hradní komplex světa. Hradčany byly samostatným městem do roku 1784, kdy se staly součástí sjednoceného královského hlavního města Prahy.\n\nDo Prahy 6 patří pás území vymezený tramvajovými tratěmi v ulicích Dlabačov, Keplerova, Jelení, Mariánské hradby, Badeniho, Milady Horákové, Patočkova a Myslbekova. Katastrální území Hradčan sousedí se Střešovicemi na severozápadě, s Dejvicemi na severu, s Malou Stranou na východě, se Smíchovem (malý pruh území) na jihu a s Břevnovem na jihozápadě.\n\nHradčany vznikly v době, kdy už existovalo Staré Město (1232–1234) a Menší Město (Malá Strana, 1257). Na rozdíl od Malé Strany se však osídlení na hradčanském vršku vyvíjelo bez jakéhokoli pevného řádu. Až ve století čtrnáctém (kolem roku 1320) byly Hradčany nejvyšším pražským purkrabím Hynkem Berkou z Dubé proměněny v poddanské město. Praha se tedy stala trojměstím a čekala pouze na člena čtvrtého a posledního, Nové Město, které v roce 1348 založil Karel IV. Hradčany byly městem nejméně významným a nejvíce závislým na Hradě. V roce 1598 je císař Rudolf II. povýšil na královské město. Tehdy byla postavena i hradčanská radnice. Za Josefa II. (roku 1784) se staly součástí sjednoceného královského hlavního města Prahy.\n\n\n\n\"Podívejte se také na Katedrála sv. Víta a Kostel Narození Páně (Praha)\"\n\n\n\n"}
{"id": "53314", "url": "https://cs.wikipedia.org/wiki?curid=53314", "title": "Dálnice D4", "text": "Dálnice D4\n\nDálnice D4 (do 31. prosince 2015 rychlostní silnice R4) je dálnice vedoucí z Prahy jihozápadním směrem. Trasa sleduje přibližně trasu historické Zlaté stezky a silnice I/4, která spojuje Prahu a západní polovinu Jihočeského kraje. V provozu je 37,2 km mezi Jílovištěm a křižovatkou II/118 poblíž Příbramě a 7 km mezi Miroticemi a křižovatkou Nová Hospoda u Třebkova.\n\nDálnice začíná u výjezdu ze silnice I/4 Jíloviště, protože v úseku mezi Prahou a Jílovištěm, ač je čtyřpruhový, chybí doprovodná komunikace, a proto nemůže být tento úsek zařazen mezi dálnice a zpoplatněn. Povinnost mít platnou dálniční známku či platit elektronické mýtné je tedy až jižněji od Jíloviště, a to v celé trase dálnice. Na druhém nejnovějším úseku mezi Miroticemi a Třebkovem je dálnice D4 zatím nezpoplatněná dálniční známkou. Dálnice končí v mimoúrovňové křižovatce se silnicí I/20. Hlavní směr pokračuje dále na České Budějovice po silnici pro motorová vozidla I/20.\n\nBudování dálnice D4 probíhalo ve směru od Prahy a po prvním úseku se mohli řidiči svézt v roce 1971. Byl to tehdy poměrně krátký úsek silnice, který spojil Jíloviště a okraj Řitky, vybudovaný v zářezu krajiny podbrdských lesů. Navazující obchvat Řitky, který obci značně ulehčil a přetnul okolní pole, se otevřel v roce 1978.\n\nJižním směrem se pokračovalo ke konci 70. let. Roku 1980 byl otevřen 3,2 km dlouhý úsek z Mníšku pod Brdy do Kytína, téhož roku ještě i navazující úsek vedený zářezem v místních lesích z Kytína do Voznice a navazující most přes údolí ve Voznici dlouhý 252 m. Obchvat Obořiště, který byl další stavbou, předanou do užívání roku 1980, značně ulehčil této obci a odvedl dopravu na novou komunikaci. Trasa nových úseků byla vedena mnohdy ve směru původní komunikace, která byla několikrát přerušena, a dokonce musela být v několika místech i odstraněna a její torzo je stále dobře patrné například ve směru mezi Voznicí a Kytínem.\n\nV letech 1981 a 1982 byly propojeny stávající úseky u Řitky a Mníšku pod Brdy spojovacími částmi, čímž vznikl souvislý úsek dálnice od Jíloviště až po Voznici. Na obchvat Obořiště navázal obchvat Dlouhé Lhoty.\n\nV roce 1983 byl automobilistům zprovozněn úsek Dobříš – Obořiště a rovněž úsek z Dobříše až k Voznici, takže byla dálnice prodloužena dále na jih a propojena v jedinou část. V okolí Dobříše byla dálnice vybudována v těsné blízkosti Staré Huti, kde byla vystavěna protihluková stěna. Ukončení ke Skalce bylo dobudováno v letech 1988 a 1989, dálnice zde plynule navazuje na silnici I/4.\n\nV roce 2005 byla zahájena stavba přibližně 800 m dlouhého úseku s mimoúrovňovou křižovatkou se silnicí I/20 Nová Hospoda u Třebkova; ke zprovoznění úseku došlo 19. listopadu 2007. Dálnice D4 zde plynule navazuje na čtyřpruhovou silnici I/20. Severně navazující úsek D4 o délce 5,9 km mezi Miroticemi a Třebkovem byl stavěn od roku 2008, slavnostní otevření proběhlo 16. září 2010 a pro veřejnost byl zprůjezdněn o den později.\n\nDne 4. října 2017 byl otevřen 4788 m dlouhý úsek mezi Skalkou a křižovatkou se silnicí II/118 sloužící jako obchvat obce Dubenec. Jde o jižní úsek nejdelší části této dálnice. Stavební povolení na něj bylo vydáno v roce 2012 a po zpracování podrobné dokumentace byla v dubnu 2015 zahájena stavba. Celková cena bez DPH dle smlouvy činí 417,5 milionu Kč. Zhotovitelem byla firma Skanska, celková plocha vozovek činí m².\n\nNěkteré následující úseky dálnice je nutné dobudovat. Přestože se výstavba v 90. letech zastavila, v prvním desetiletí 21. století se začalo budovat u Písku, a to hlavně s cílem vytvořit moderní přivaděč ve směru na Prahu a nahradit nebezpečnou dvojitou křižovatku silnic první třídy u Nové Hospody.\n\nÚseky v přípravě:\n\n\n\n\n\nJihočeský kraj byl pověřen Ministerstvem pro místní rozvoj, aby vytvořil studii účelnosti prodloužení dálnice D4 z Nové Hospody do Strakonic, kde by navázal na čtyřpruhový obchvat podle návrhu nového územního plánu města Strakonice. V rámci přípravy novelizace (2009) kategorizace silniční a dálniční sítě ČR do roku 2040 nebyla prokázána potřeba vybudovat úsek silnice I/4 v úseku Nová Hospoda – Strakonice ve čtyřpruhovém šířkovém uspořádání. Na závěrečném jednání pracovní skupiny dne 1. 12. 2010 byl přijat většinový názor, že v současné době není účelné řešit přestavbu silnice I/4 v tomto úseku v parametrech čtyřpruhové silnice.\n\nKromě výše uvedených úseků není jako dálnice označen úsek Praha - Jíloviště kvůli neexistenci doprovodné komunikace. Tato komunikace se připravuje.\n\nNa přelomu let 2015 a 2016 se objevily informace, že by se chybějící úseky mezi silnicí II/118 a Miroticemi mohly dobudovat formou PPP projektu. První výběrové řízení na poradce pro PPP zrušil Úřad pro ochranu hospodářské soutěže, ve druhém bylo v roce 2017 vybráno sdružení firem White&Case, Česká spořitelna a Obermeyer Helika. Ke konci roku 2018 se o dostavbu přihlásilo sedm firem, ze kterých MD vybralo čtyři. Stavba dostala v listopadu r.2018 zelené razítko EIA, vykupují se také poslední pozemky. Stavba všech úseků najednou formou PPP by tak mohla začít v roce 2020.\n\nStavba formou PPP je výhodnější v tom, že je samotná stavba rychlejší. Vítězná firma bude dálnici D4 spravovat následujících 25 let po dokončení. \n\nV době, kdy se začalo uvažovat o překategorizování rychlostní silnice I/4 na dálnici D4, se diskutovaným problémem staly zastávky regionální autobusové dopravy, umístěné přímo na komunikaci, a též přechod pro chodce na Zbraslavi u Baní v km 4,5 a parametry některých nájezdů a výjezdů. Podle původních plánů měl být zrušen i nájezd na silnici pod všenorským mostem v Jílovišti a zrušeny autobusové zastávky, proti čemuž se zvedl odpor dotčených obcí. Ministr dopravy Dan Ťok v roce 2017 přislíbil, že autobusové zastávky zůstanou zachovány, zvýší se ale jejich bezpečnost, a zachován zůstane i nájezd v Jílovišti. Co se týče úseku mezi Pražským okruhem a koncem Jíloviště, ministr zvažoval, zda to bude dálnice s výjimkou, anebo to bude komunikace první třídy, pro niž nebude nutno řešit výjimku. Starosta Jíloviště Vladimír Dlouhý namítl, že silnice stejně není technicky uzpůsobena k tomu, aby se po ní jezdilo rychlostí 130 kilometrů v hodině. Za šťastný nápad starostové nepovažovali ani případné vybudování doprovodné komunikace z Jíloviště na Zbraslav, kvůli které se musel vykácet velký kus lesa. Dálnice v Česku ale musí podle současných předpisů doprovodnou silnici mít.\n\nAutobusové zastávky leží u obcí Jíloviště, Trnová, Klínec, Líšnice a Řitka. Od 1. ledna 2016 se většina z nich (s výjimkou Jíloviště) ocitla na dálnici. Nejsou přitom od hlavní vozovky odděleny a nejsou ani vybaveny odpovídajícími odbočovacími a připojovacími pruhy. Situací se zabývala například studie PUDIS z roku 2017. Ta navrhovala vymístění autobusových zastávek z dálnice a alternativní vedení PID se zastávkami mimo dálnici, s vybudováním doprovodné komunikace III. třídy mezi Jílovištěm a Baněmi. Podle návrhu měly být po dálnici vedeny tři expresní linky PID, pracovně označené EX1 až EX3 (se zajížděním do přestupních bodů Zbraslavské náměstí, Jíloviště a Řitka), a přes obce pak navazující linky překryvné obslužné. V roce 2019 si ŘSD objednalo u společnosti Sagasta sociologický průzkum, na němž se podílelo i ČVUT, a který byl údajně zaměřen na zjišťování spokojenosti obyvatel se stávajícím stavem dopravní obslužnosti veřejnou dopravou. Starostka Klínce situaci podala tak, že ŘSD obci vyhrožuje tím, že zastávky zruší, protože jiné řešení zatím nevymyslelo. ROPID trvá na požadavku, aby měly současné autobusové linky směrem do Mníšku pod Brdy i nadále možnost zastavovat na území dotčených obcí a zároveň aby netrvala cesta mezi Prahou a Mníškem déle než dosud, a to jednak kvůli časové konkurenceschopnosti vůči individuální dopravě, jednak kvůli finančním nárokům na provoz těchto linek.\n\n\n"}
{"id": "53315", "url": "https://cs.wikipedia.org/wiki?curid=53315", "title": "Holmium", "text": "Holmium\n\nHolmium (chemická značka Ho, \"Holmium)\" je měkký stříbřitě bílý, přechodný kovový prvek, 11. člen skupiny lanthanoidů. Nachází využití při výrobě silných permanentních magnetů, speciálních slitin pro jadernou energetiku a laserů.\n\nHolmium je stříbřitě bílý, měkký přechodný kov.\n\nChemicky je holmium méně reaktivní než předchozí prvky ze skupiny lanthanoidů. Na suchém vzduchu je prakticky stálé, ve vlhkém prostředí se pomalu pokrývá vrstvičkou oxidu. Snadno se rozpouští v běžných minerálních kyselinách za vývoje vodíku.\n\nVe sloučeninách se vyskytuje pouze v mocenství Ho. Soli Ho vykazují vlastnosti podobné sloučeninám ostatních lanthanoidů a hliníku. Všechny tyto prvky tvoří například vysoce stabilní oxidy, které nereagují s vodou a jen velmi obtížně se redukují. Ze solí anorganických kyselin jsou důležité především fluoridy a fosforečnany, jejich nerozpustnost ve vodě se používá k separaci lanthanoidů od jiných kovových iontů. Holmité soli mají obvykle žlutou nebo narůžovělou barvu.\n\nHolmium objevili roku 1878 současně Marc Delafontaine, Jacques Louis Soret a Per Teodor Cleve jako nečistotu ve zkoumaném oxidu erbitém. Jméno získal prvek po starém latinském názvu města Stockholmu.\n\nHolmium je v zemské kůře obsaženo v koncentraci přibližně 1,2 mg/kg, o jeho obsahu v mořské vodě údaje chybí. Ve vesmíru připadá jeden atom holmia na 500 miliard atomů vodíku.\n\nV přírodě se holmium vyskytuje pouze ve formě sloučenin. Neexistují však ani minerály, v nichž by se některé lanthanoidy (prvky vzácných zemin) vyskytovaly samostatně, ale vždy se jedná o minerály směsné, které obsahují prakticky všechny prvky této skupiny. Mezi nejznámější patří \"monazity\" (Ce, La, Th, Nd, Y)PO a \"xenotim\", chemicky fosforečnany lanthanoidů, dále \"bastnäsity\" (Ce, La, Y)COF– směsné flourouhličitany prvků vzácných zemin a např. minerál \"euxenit\" (Y,Ca,Ce,U,Th)(Nb,Ta,Ti)O.\n\nVelká ložiska těchto rud se nalézají ve Skandinávii, USA, Číně a Vietnamu. Významným zdrojem jsou i fosfátové suroviny – \"apatity\" z poloostrova Kola v Rusku.\n\nPři průmyslové výrobě prvků vzácných zemin se jejich rudy nejprve louží směsí kyseliny sírové a chlorovodíkové a ze vzniklého roztoku solí se přídavkem hydroxidu sodného vysráží hydroxidy.\n\nSeparace jednotlivých prvků se provádí řadou různých postupů – kapalinovou extrakcí, za použití ionexových kolon nebo selektivním srážením nerozpustných komplexních solí.\n\nPříprava čistého kovu se obvykle provádí redukcí oxidu holmitého HoO elementárním vápníkem.\n\nPodobně jako gadolinium vykazuje holmium vysoký účinný průřez pro záchyt tepelných neutronů a jeho slitiny jsou materiálem pro výrobu moderátorových tyčí v jaderných reaktorech. Zasunutím těchto tyčí do nitra reaktoru dojde k poklesu neutronového toku a tím zpomalení štěpné reakce.\n\nHolmium je součástí velmi silných umělých magnetů a zařízení pro fokusaci magnetických polí.\n\nHolmium se uplatňuje při výrobě laserů na bázi granátů yttria a železa nebo fluoridů yttria a lanthanu. Lasery uvedených typů slouží pro vyzařování elektromagnetického záření v infračervené oblasti spektra.\n\nSloučeniny holmia se ve sklářském průmyslu užívají pro barvení skloviny do žluta.\n\n\n"}
{"id": "53321", "url": "https://cs.wikipedia.org/wiki?curid=53321", "title": "Fakulta elektrotechnická ČVUT", "text": "Fakulta elektrotechnická ČVUT\n\nFakulta elektrotechnická ČVUT (FEL ČVUT) je fakulta ČVUT s cca 3 100 studenty, 730 zaměstnanci a ročním rozpočtem přesahujícím 800 milionů korun.\n\nElektrotechnická fakulta ČVUT vychovává odborníky v oblasti elektrotechniky, energetiky, softwarového inženýrství, sdělovací techniky, robotiky a kybernetiky, automatizace, informatiky a výpočetní techniky. Je také centrem pro vědeckou a výchovnou činnost v uvedených oblastech.\n\nFakulta elektrotechnická uskutečňuje výuku ve studijních programech. V prvním ročníku si již vybírají studenti obor:\n\n\n\nFakulta je jedním z největších výzkumných pracovišť v ČR, (pátým dle aktuálního hodnocení Rady vlády pro výzkum a vývoj).\n\nPočítačové studovny s volným přístupem v Dejvicích provozuje oddělení výpočetní techniky Střediska vědeckotechnických informací (SVTI). Na Karlově náměstí se také nachází několik místností s počítači se systémem Windows nebo Solaris.\n\nSamozřejmostí je možnost Wi-Fi připojení Eduroam.\n\nVýuka i výzkum jsou na fakultě organizovány katedrami, tj. specializovanými pracovišti. Katedry fakulty mají přidělený alfanumerický kód K131xx, jednoznačný v rámci celé univerzity. Symbol \"xx\" představuje dvojciferné číslo, pod kterým katedra vystupuje v rámci fakulty. Toto číslo je součástí kódů vyučovaných předmětů, čímž přispívá k jednoznačnému určení předmětu dle kódu.\n\nK 1. srpnu 2007 působilo na fakultě 17 kateder, jedno centrum a jedno středisko. V akademickém roce 2006/2007 zanikla \"Katedra tělesné výchovy\". Výuku tělesné výchovy zajišťuje od akademického roku 2007/2008 \"Ústav tělesné výchovy a sportu ČVUT\" (ÚTVS ČVUT).\n\n\nFEL ČVUT každoročně v květnu pořádá studentskou konferenci POSTER, na které jsou prezentovány výsledky práce studentů a doktorandů. Tato konference je vynikající příležitostí k setkání s aktivními a profesně zdatnými studenty. Zhruba čtvrtina příspěvků je zahraničních.\n\nAbsolventi FEL se sdružují ve spolku ELEKTRA. Spolek pořádá každoroční srazy absolventů, koncerty a další akce.\n\n\n"}
{"id": "53327", "url": "https://cs.wikipedia.org/wiki?curid=53327", "title": "Reinkarnace v buddhismu", "text": "Reinkarnace v buddhismu\n\nZnovuzrozování je buddhistický pojem užívaný k označení neustálého procesu smrti a narození, kterým prochází každá bytost v samsáře, dokud nedosáhne konečného osvobození – Nirvány.\n\nBuddhismus sice vznikl na pozadí upanišadového náboženství, ale jeho pojetí znovuzrozování je značně odlišné. Buddhismus říká, že všechny jevy jsou:\n\nPodle buddhismu není žádné trvalé věčné „já“. Pojem „já“ je jen dokonalou iluzí, všechny cítící bytosti jsou totiž jen pomíjivým shlukem iluzorních tělesných a mentálních fenoménů a různých typů vědomí. Není proto nic, co by přecházelo z jednoho života do druhého, a tak mezi dvěma zrozeními je pouze kauzální kontinuita. Proto také někteří buddhisté raději nepoužívají pojmy jako reinkarnace ani převtělování.\n\nBuddhisté k osvětlení svého pojetí znovuzrozování často používají přirovnání k zapálení svíčky od jiné hořící svíčky. Plamínky nejsou totožné, ale na druhou stranu nejsou ani zcela odlišné. Je mezi nimi příčinná souvislost. Jiná metafora je jablko, které každý rok vyrůstá na témže místě větvičky stromu.\n\nRůzné buddhistické školy se liší v názorech, jak přesně znovuzrozování probíhá. Théraváda tvrdí, že nové zrození následuje ihned po smrti.Vadžrajánové školy naproti tomu trvají na existenci přechodného stavu Bardo z kterého se může okamžitě ale nejpozději do 49 dnů pramen mysli objevit nebo znovuzrodit v některých z nespočetných forem existence v 6. sférách cyklického světa. Podle vadžrajánových škol nauky bardo o smrti a znovuzrození, která jsou popsána v Tibetské knize mrtvých pocházejí od samotného Gautama Buddhy.\n\nHnací silou znovuzrození jsou podle buddhistického pojetí v okamžiku smrti jedince nevyhaslé mentální síly, jejichž příčinou je žádostivost po smyslových radostech, po pokračování v existenci a po posmrtném zániku. \n\nŽádostivost ve spojení s pomíjivostí všech jevů vede k pocitům nespokojenosti a utrpení. Proto i buddhisté usilují o konečné vysvobození z cyklu znovuzrozování (samsára), kterým je nirvána (vyhasnutí žádostivosti), a cestou k ní je Ušlechtilá osmidílná stezka.\n\nO smrti a znovuzrození (O. Nydahl)\n"}
{"id": "53328", "url": "https://cs.wikipedia.org/wiki?curid=53328", "title": "Dálnice D43", "text": "Dálnice D43\n\nDálnice D43 (do 31. prosince 2015 rychlostní silnice R43) je plánovaná dálnice v Česku mezi městy Brno a Moravská Třebová, která má propojit dálnici D1 s plánovanou dálnicí D35 a tak nahradit tak stávající silnici I/43. V celé její trase začala být v roce 1939 budována exteritoriální dálnice Vídeň–Vratislav, jejíž realizace byla po několika letech zastavena a komunikace tak nebyla dokončena.\n\nV trase chystané dálnice D43 začala 11. dubna 1939 stavba německá exteritoriální dálnice Vídeň–Vratislav. Územím tehdejšího protektorátu Čechy a Morava měla tato komunikace procházet v délce 65 km, a s jejím zprovozněním se počítalo koncem roku 1940. Území dálnice mělo být pod německou jurisdikcí, na každém výjezdu se měla nacházet celnice.\n\nVýstavba se však vlivem událostí druhé světové války zpomalovala, nakonec byla 30. dubna 1942 přerušena a po skončení války již nebyla obnovena. Staveniště bylo opuštěno a došlo k likvidaci různých stavebních zařízení, která na staveništích zůstala. Nedokončená dálnice pak chátrala především z důvodu, že se s její výstavbou již nepočítalo. \n\nRozestavěné úseky původní dálnice začínají na jihu v katastru obce Medlova v okrese Brno-venkov a končí na severu v katastru obce Městečko Trnávka v okrese Svitavy. Některé koncepce počítaly s využitím téměř celé trasy této dálnice právě pro výstavbu nové rychlostní silnice R43, později dálnice D43.\n\nVýstavba prvního úseku rychlostní silnice R43 v trase Troubsko – Kuřim byla plánována na rok 2008, ovšem ještě ani v roce 2014 neexistovala jednoznačně vybraná trasa.\n\nV květnu 2006 předali zástupci občanských sdružení protestujících proti výstavbě R43 v trase přes brněnské městské části Brno-Bystrc a Brno-Kníničky, a kolem Brněnské přehrady petici s více jak 35 000 podpisy předsedovi Senátu Přemyslu Sobotkovi; jednalo se o dosud největší petiční akci proti jedné stavbě v České republice. Předáním petice vyvrcholily protestní aktivity proti trase R43 prosazované brněnským magistrátem i jihomoravským krajským úřadem.\n\nDne 22. června 2007 se uskutečnilo v Dolních Dunajovicích pracovní jednání občanských iniciativ Jihomoravského kraje a Dolního Rakouska ve věci plánování dopravních komunikací R43 a R52 v regionu. Účastníci přijali memorandum, jež je mezinárodním apelem proti negativním jevům, se kterými se musí veřejnost při veřejných projednáních při přípravě výstavby dálnic potýkat.\n\nNejvyšší správní soud zrušil 27. května 2010 část územního plánu Brna, která obsahovala trasu rychlostní silnice R43 přes městskou část Bystrc, neboť trasa se do plánu dostala neoprávněně. Tento verdikt pak v září 2010 potvrdil i Ústavní soud.\n\nPlánovaná rychlostní silnice R43 byla k 1. lednu 2016 přeřazena mezi dálnice.\n\nÚzemní studie, kterou si nechal v roce 2018 vypracovat Jihomoravský kraj jako podklad pro připravovanou aktualizaci zásad územního rozvoje, doporučila vést dálnici D43 v bystrcké variantě a uvedla, že je vhodné zvážit kategorii komunikace v nejbližším okolí Brna, která by nemusela být přímo dálnicí, ale kapacitní čtyřpruhovou silnicí I. třídy s mimoúrovňovými křižovatkami.\n\nPodle informačních letáků vydaných v roce 2019 Ředitelstvím silnic a dálnic je plánována výstavba prvních úseků dálnice na rok 2025.\n\n"}
{"id": "53331", "url": "https://cs.wikipedia.org/wiki?curid=53331", "title": "Guns N' Roses", "text": "Guns N' Roses\n\nGuns N' Roses (zkracováno GN'R) je americká hard rocková skupina založená v roce 1985 v Los Angeles. O dva roky později v roce 1987 kapelu celosvětově proslavilo album \"Appetite for Destruction\", kterého se prodalo 30 milionů kopií po celém světě. Guns N' Roses zaznamenali v období let 1987 - 1993 mnoho úspěchů, vydali několikrát platinová alba \"Use Your Illusion I\" a \"Use Your Illusion II\" a uspořádali obrovské světové turné.\n\nSestava, která nahrála \"Appetite for Destruction\", se ale postupně kvůli drogám a sporům se zpěvákem Axlem Rosem v průběhu devadesátých let rozpadla a Rose zůstal nějakou dobu jediným jejím zakládajícím členem, který v kapele zůstal. V roce 2016 se však po zlepšení vzájemných vztahů kapela vrátila na scénu s původními členy Axlem, Duffem McKaganem, Slashem, doplněnými o bubeníka Franka Ferrera, klávesisty Melissu Reese a Dizzyho Reeda a o doprovodného kytaristu Richarda Fortuse.\n\nSkupinu v březnu 1985 v Los Angeles založili zpěvák Axl Rose, kytaristé Tracii Guns a Izzy Stradlin, baskytarista Ole Beich (brzy jej však nahradil Duff McKagan) a bubeník Rob Gardner. Jméno vzniklo spojením jmen skupin Hollywood Rose a L.A. Guns, ve kterých zakládající členové hráli.\n\nKdyž se Tracii Guns a Rob Gardner nechtěli zúčastnit prvního vystoupení Guns N' Roses v Seattlu, Axl Rose oslovil kytaristu Slashe a bubeníka Stevena Adlera, kteří jeho nabídku přijali a tak vznikla nejslavnější sestava skupiny. Jako přípravu před odjezdem do Seattlu hrála kapela v klubu Troubadour v L.A.. Slash popsal první zkoušku takto: \"Zkoušeli jsme jen jeden den. Byla to ryzí souhra. Jakobysme hráli už celý roky\". Při cestě do Seattlu provázely kapelu nejrůznější problémy, jako rozbitý automobil, neochota majitelů vyplácet peníze za vystupování apod. Během cesty zpět do Los Angeles napsali členové skupiny píseň „\"Welcome to the Jungle\"“, která se stala jednou z jejich nejpopulárnějších.\n\nPo turné v Seattlu se skupina zaměřila na losangelské kluby - The Troubadour, The Roxy, Whisky a Go Go. Kapela musela projít obdobím Pay to Play - museli buď prodat určité množství lístků a nebo zaplatit, aby mohli hrát. Popularita kapely v tomto období byla však už dostatečně vysoká a skupina vždy prodala dostatečné množství lístků. Manažerkou se stala Vicky Hamiltonová. V tomto období vznikají nejslavnější písně, které se objeví na budoucím albu Appetite for Destruction - 20. 1985 července v Troubadouru poprvé zazněla \"\"Welcome to the Jungle\"\", 20. září (opět v Troubadouru) \"\"Rocket Queen\"\", 10. října \"\"Paradise City\"\". 22. listopadu 1985 poprvé kapela vyprodává koncert. 20. prosince poprvé veřejně zazněl \"\"Nightrain\"\" a 18. ledna 1986 \"\"My Michelle\"\". Skupina působila na losangelské hudební scéně obrovský rozruch, a proto si jich všiml i proslulý vyhledávač talentů Tom Zutaut z Geffen Records. Když se zjistilo, že se o Guns N' Roses zajímá Tom Zutaut, hodně společností se snažilo získat s kapelou smlouvu. Nakonec jí ale získal právě Zutaut pro Geffen Records. Tom Zutaut měl v úmyslu vytvořit kolem skupiny větší mýtus, a proto nepodporoval velké množství koncertů a chtěl kapelu omezit, aby každý koncert, který kapela odehraje, byla událost. Guns N' Roses se ale nechtěli koncertů vzdát a hráli často pod pseudonymem \"\"Fargin Bastydges\"\". Poté si sama nahrála EP \"Live ?!*@ Like a Suicide\". V mezičase už ale pracovala s Mikem Clinkem na \"Appetite for Destruction\", které vyšlo v roce 1987 a obsahovalo hity jako „\"Welcome to the Jungle\"“, „\"Paradise City\"“, nebo „\"Sweet Child O' Mine\"“ a po celém světě se prodalo třicet milionů kopií.\n\nChování členů ale začalo přitahovat pozornost médií. Slash, Duff McKagan a Steven Adler byli často během koncertů pod vlivem drog a alkoholu. Podle některých členů štábů prý při jednom koncertu museli Slashe na pódium doslova dotlačit a on po jeho skončení ztratil vědomí. Během festivalu Monsters of Rock, který se konal ve Velké Británii, zahynuli dva fanoušci, když se dav začal po začátku vystoupení Guns N' Roses tlačit k pódiu. Média obviňovala ze smrti fanoušků skupinu, ale její členové se o incidentu dozvěděli až po skončení koncertu. Tyto a podobné incidenty vedly k tomu, že Guns N' Roses začali být označováni jako nejnebezpečnější skupina na světě.\n\nV roce 1988 vyšlo album \"G N' R Lies\", které také obsahovalo písně z EP \"Live ?!*@ Like a Suicide\". Píseň „\"One In A Million\"“ vzbudila velkou kontroverzi, neboť se v jejím textu objevují slova „niggers“ (tj. negři) a „faggots“ (tj. buzeranti) a vedly k obviněním skupiny z rasismu a nesnášenlivosti vůči homosexuálům. Rose obvinění odmítl s tvrzením, že má rád homosexuální zpěváky, například Freddie Mercuryho a Eltona Johna.\n\nV roce 1989 byli Guns N' Roses nominováni na několik American Music Awards. McKagan a Slash byli pod vlivem drog a mluvili vulgárně, když přebírali ceny za nejlepší heavy metalové album za \"Appetite for Destruction\" a za nejlepší heavy metalovou píseň za „\"Paradise City\"“. Kvůli incidentu byly následující přenosy vysílány s pětisekundovým zpožděním. Jejich píseň „\"Sweet Child O' Mine\"“ byla vyhlášena jako nejlepší píseň z žánru pop/rock.\n\nNakladatelství začalo požadovat po některých členech, aby změnili své chování. Rose hrozil, že skupinu rozpustí, pokud se nebudou léčit, čímž donutil členy léčení podstoupit.\n\nV roce 1990 se skupina vrátila do studia, kde začala nahrávat svůj zatím nejambicióznější projekt. Bubeník Steven Adler nebyl v důsledku svých potíží s kokainem a heroinem schopen pokračovat v nahrávání. Rose říkal v interview, že když Guns N Roses nahrávali píseň „\"Civil War\"“, povedlo se jim ji nahrát až na šedesátý pokus kvůli problémům se Stevenem. Nakonec byl Adler v dubnu 1990 ze skupiny vyhozen. Nahradil jej Matt Sorum, bývalý bubeník skupiny The Cult. Členem Guns N' Roses se stal také klávesista Dizzy Reed. Nakonec bylo nahráno dost materiálu pro vznik dvojalba, ale členové se rozhodli vydat dvě samostatná alba, \"Use Your Illusion I\" a \"Use Your Illusion II\". Alba debutovala na americkém žebříčku na prvních dvou místech, což se předtím nikomu nepodařilo.\n\nPo vydání alb se skupina vydala na 28 měsíců trvající světové turné nazvané Use Your Illusion Tour, které zaznamenalo obrovský úspěch, ale zároveň při něm došlo k několika incidentům. V létě 1991 během koncertu v St. Louis skočil Axl Rose mezi diváky a napadl jednoho z nich, protože si nahrával jejich vystoupení na videokameru. Poté Rose ukončil koncert a odešel do zákulisí a dav fanoušků začal páchat výtržnosti, při kterých bylo zraněno několik desítek lidí. Rose byl obviněn z vyprovokování výtržností, ale déle než rok se jej nepodařilo zatknout, protože kapela koncertovala v zahraničí. Soud ale nakonec rozhodl, že Rose incident nevyprovokoval a osvobodil jej. Mezitím skupinu opustil kvůli sporům s Rosem kytarista Izzy Stradlin a nahradil jej Gilby Clarke.\n\nV roce 1992 vystoupili Guns N' Roses na Freddie Mercury Tribute Concert, což byl koncert uspořádaný k uctění památky Freddie Mercuryho a zahráli tam dvě své písně. V květnu toho roku vystoupili v Československu na pražském strahovském stadionu společně se Soundgarden a Faith No More. Uspořádali i několik koncertů společně se skupinou Metallica (Axl chtěl původně pozvat skupinu Nirvana, ale její frontman Kurt Cobain odmítl). Během koncertu v Montrealu byl zpěvák Metallicy James Hetfield zraněn pyrotechnikou. Metallica byla tímto donucena ukončit své vystoupení, ale Guns N' Roses byli požádáni, aby vystoupili. Po dlouhém zdržení se na pódiu objevili Guns N' Roses, ale po čtyřech písních se Rose rozhodl vystoupení kvůli problémům s hlasem ukončit. Jeho rozhodnutí opět rozpoutalo výtržnosti.\n\nSkupina také natočila několik videoklipů, které měly podpořit prodej alb a koncertní turné, některé z nich, např. „\"November Rain\"“, patří mezi nejdražší kdy natočené videoklipy.\n\n„\"November Rain\"“ se stal nejhranějším videoklipem na MTV a vyhrál MTV Video Music Awards za nejlepší kameru. Během show skupina zahrála píseň spolu se zpěvákem Eltonem Johnem.\n\nV květnu 1993 si Gilby Clarke zlomil zápěstí při motocyklové nehodě a bylo nutno jej pro několik vystoupení v Evropě nahradit. Do skupiny se tady vrátil Izzy Stradlin, který odehrál pět koncertů.\n\nÚspěšné turné skončilo 17. července 1993 v Buenos Aires v Argentině. Turné zaznamenalo několik rekordů v návštěvnosti, trvalo 28 měsíců a během něj bylo odehráno více než 200 koncertů. Koncert v Buenos Aires byl zároveň posledním koncertem Guns N' Roses v klasické sestavě.\n\nV listopadu 1993 vydala skupina album \"The Spaghetti Incident?\", které obsahovalo cover verze především punkových písní. Album ovšem nezaznamenalo takový úspěch jako ta předchozí. Gilby Clarke byl ze skupiny vyhozen v roce 1994, protože podle ostatních členů jeho schopnosti psát písně nedosahovaly takových kvalit, aby byly užitečné při jejich dalším projektu. Do skupiny přišel jako náhrada za Clarka přítel Axla Rose Paul Tobias, který ovšem se zbytkem skupiny nevycházel dobře. Ve stejném roce nahrála skupina cover verzi písně od Rolling Stones „\"Sympathy for the Devil\"“ pro film \"Interview s upírem\". Vše vyvrcholilo při nahrávání písně, kdy Tobias nahrál několik vlastních sól jako přídavek k těm, které nahrál Slash. Slash zuřil, když slyšel konečnou verzi písně, kde byla použita Tobiasova sóla. Vyvrcholením tohoto konfliktu byl v roce 1996 Slashův definitivní odchod z kapely (už v roce 1995 skupinu střídavě opouštěl a vzápětí se do ní vracel). Poté se Slash začal věnovat své kapele Slash's Snakepit, se kterou již v roce 1995 vydal album \"It's Five O'Clock Somewhere\". Slashe v kapele nahradil Robin Finck. V roce 1997 byl vyhozen Matt Sorum, protože se pohádal s Rosem ohledně negativních komentářů, které o Slashovi pronesl Paul Tobias. V roce 1998 odstoupil Duff McKagan od smlouvy a opustil skupinu. Axl Rose tak zůstal ve skupině jako jediný ze slavné sestavy, která nahrála \"Appetite for Destruction\".\n\nV roce 1997 se objevily spekulace, že Axl Rose začal ve studiu pracovat na novém albu, tvrdilo se také, že na něm pracuje už od roku 1994. V roce 1998 Rose oznámil, že pracuje na nové desce a spolu s ním i bubeník Josh Freese (člen The Vandals), baskytarista Tommy Stinson (ex-člen The Replacements), klávesisté Dizzy Reed a Chris Pitman a kytaristé Robin Finck (ex-člen Nine Inch Nails) a Paul Tobias.\n\nV roce 1999 vydala skupina píseň „\"Oh My God\"“, která byla považována za předehru k připravovanému novému albu s názvem Chinese Democracy. Guns N' Roses také vydali desku \"\", která obsahovala živé nahrávky z let 1987-1993.\n\nV roce 2000 do Guns N' Roses přišli avantgardní kytarista Buckethead a bubeník Josh Freese byl nahrazen Bryanem Mantiou, bývalým členem skupiny Primus. Nová sestava debutovala v lednu 2001 na dvou koncertech, jednom v Las Vegas a druhém na festivalu Rock in Rio v Rio de Janeiro. Skupina zahrála několik písní ze starších časů stejně jako několik písní z připravovaného alba. Další dvě vystoupení proběhla na konci roku 2001 opět v Las Vegas.\n\nV roce 2002 opustil skupinu Paul Tobias kvůli nespokojenosti s protahováním natáčení alba. Nahradil jej Richard Fortus, ex-člen Love Spit Love. Skupina poté odehrála v srpnu 2002 několik koncertů a oznámila turné po Evropě a Asii. Guns N' Roses také v srpnu 2002 vystoupili na MTV Music Awards. Americké turné v roce 2002, první od roku 1993, mělo podpořit očekávané album \"Chinese Democracy\". První koncert byl zrušen, neboť se na něj Rose nedostavil a opět propukly výtržnosti. Turné se setkalo se smíšenými výsledky. Lístky na koncerty v menších městech se špatně prodávaly, ale v New Yorku byly vyprodány během několika minut. Proběhlo několik koncertů, ale protože se Rose nedostavil na koncert ve Philadelphii, zrušil promotér zbytek turné.\nV roce 2003 ohlásila skupina Offspring vydání nové desky s názvem \"Chinese Democracy (You Snooze You Lose)\" jako reakci na dlouho ohlášeného a dosud nevydaného nového alba Guns N' Roses. Axl Rose jim přes právníky poslal výhrůžný dopis, aby změnili název připravované desky. Offspring poté vydali prohlášení, že se jednalo pouze o žert a že ve skutečnosti takto svou připravovanou desku nikdy pojmenovat nechtěli.\n\nBuckethead opustil skupinu v březnu 2004 a náhrada za něj nebyla oznámena. V březnu 2004 také vyšlo best-of album \"Greatest Hits\". Rose kritizoval, že výběr písní na albu s ním nikdo nekonzultoval a podnikl i neúspěšné právní kroky, aby jeho vydání zabránil. V létě 2004 vydalo, přes Rosův nesouhlas, Cleopatra Records album \"The Roots of Guns N' Roses\", což byl výběr dem, které kdysi Axl Rose nahrál.\n\nV dubnu 2005 unikla na internet píseň „\"I.R.S.\"“. Management skupiny požadoval její odstranění z webu a prohlašoval, že jde jen o nekvalitní demo, které neodráží potenciál skupiny. K dalšími úniku došlo v únoru 2006, kdy se na internet dostaly písně „\"Better\"“, „\"Catcher In The Rye\"“, „\"I.R.S.\"“ a „\"There Was a Time\"“.\nGuns N' Roses zahájili v květnu 2006 nové turné a 13. června 2006 vystoupila kapela v pražské Sazka Areně, kde jim předkapely dělali Avenged Sevenfold a Sebastian Bach se svou kapelou. Do kapely rovněž přišel nový kytarista, Ron Thal přezdívaný Bumblefoot. Při mnoha koncertech, včetně toho pražského, vystupoval jako host Izzy Stradlin, bývalý kytarista kapely. Přibližně v polovině evropského turné odjel domů bubeník Bryan Mantia, protože se mu narodilo dítě a chtěl být s rodinou. Ve zbytku evropské části turné jej nahradil Frank Ferrer a když se kapela vrátila do Spojených států, byl Ferrer oznámen jako regulérní člen kapely a ne pouze jako náhradník za Mantiu. Nakonec se Frank Ferrer stal oficiálním bubeníkem skupiny, zatímco Mantia už jejím členem fakticky není, i když s ní občas spolupracuje.\n\nPředběžné datum vydání alba Chinese Democracy bylo určeno na 6. března 2007, ale ani tento termín nebyl dodržen a další zatím nebyl oznámen. Kapela na své webové stránce 22. února 2007 oznámila, že nahrávání alba bylo dokončeno. Nahrávání alba trvalo déle než deset let a stálo už přes třináct milionů dolarů, což z něj činí nejdražší album všech dob.\n\nDne 4. května 2007 unikly na internet písně Chinese Democracy, I.R.S a The Blues v plné délce a ve výborné kvalitě. V roce 2007 kapela pokračovala ve světovém turné, které začalo v červnu a kapela při něm vystoupila v Mexiku, Austrálii, Japonsku a na Novém Zélandu.\n\nAlbum bylo údajně domixováno na Vánoce 2007 a na začátku roku 2008 ho frontman Axl Rose již hotové předal nahrávací společnosti. Diskutovalo se o jeho vydání, protože nahrávací společnost se vzhledem k jeho ceně bála, aby příliš neprodělala. Deska měla vyjít před Vánocemi 2008, nasvědčoval tomu i fakt, že se v září na veřejnosti objevila oficiálně první píseň, \"Shackler's Revenge\" a to ve videohře Rock Band. Album nakonec vyšlo v listopadu 2008.\n\nV roce 2009 došlo k další změně v sestavě skupiny, kdy se kytarista Robin Finck připojil zpět ke své původní kapele Nine Inch Nails a na jeho místo prvního kytaristy přišel excentrický multiinstrumentalista Darren Jay Ashba, zkráceně DJ Ashba. Někteří fanoušci tvrdí, že se příliš snaží podobat Slashovi nebo že ho dokonce kopíruje, neboť je také při koncertech často k vidění s cigaretou v puse, nosí stejně jako Slash černý cylindr a například při úvodním sólu ve Sweet Child O'Mine drží kytaru kolmo k zemi, což bývala kdysi Slashova specialita.\n\nMnoho fanoušků se nemohlo vyrovnat s rozbitím původní sestavy a spolu s médii vyvíjeli obrovský tlak na všechny bývalé členy, aby se pokusili s Axlem spojit a obnovit původní slavnou sestavu Guns N' Roses, která nahrála \"Appetite for Destruction\". Tuto situaci velmi komplikoval vztah mezi Slashem a Axlem. V roce 2007 však Slash změnil názor a řekl : \"Nikdy neříkám nikdy… tvrdím, že by to byl dobrý nápad zahrát ve staré sestavě pár show jenom tak… pro legraci\" Nicméně Rose se na otázku o znovusjednocení se Slashem vyjádřil: \"Než se tak stane, bude jeden z nás mrtvý…\" a nazval Slashe \"rakovinou\", připustil ale, že by nic nenamítal proti spolupráci s Izzy Stradlinem nebo Duffem McKaganem. Slash, Duff McKagan a Matt Sorum hráli ve Velvet Revolveru, hostovali na show Stevenovy skupiny Adler's Appetite a udržovali přátelské vztahy. Izzy Stradlin se udobřil jak s Axlem, tak se Slashem (kterému hostoval na jeho sólové desce).\n14. října 2010 zahrál Duff McKagan společně s GN'R v londýnské O2 aréně 4 písně – \"Patience\", \"Knocking on Heavens Door\", \"You Could Be Mine\" a \"Nice Boys (Don't Play Rock'n'Roll)\". Toto vystoupení opět rozpoutalo velké diskuze o možném sjednocení kapely. Axl Rose představil Duffa takto: \"\"Jsem na hotelu a slyším, jak si někdo pouští nahlas muziku... a on je to Duff!\"\"\n\nDalším vodítkem k návratu \"Guns\" byly postupné odchody nových členů kapely. V červenci roku 2015 opustil skupinu sólový kytarista DJ Ashba. V dopise oznámil, že se chce věnovat své další skupině , ženě a rodině. Vzhledem k tomu, že se souborem od roku 2014 již nevystupuje ani Ron Bumblefoot Thal, spekulovalo se, zda se skupina již definitivně nerozpadá, nebo naopak, zda se nechystá dlouho očekávaný reunion s některými původními členy.\n\nV srpnu 2015 uznal Slash, že se vzájemné vztahy mezi ním a Axlem zlepšily. Už dříve naznačil, že není vyloučen jeho návrat do Guns N` Roses. \"\"Musím být opatrný, co říkám. Pokud by o to všichni stáli a chtěli by do toho jít ze správných důvodů, fanoušci by to jistě ocenili. Myslím si, že by mohla být zábava to zkusit, ale je to komplexní téma. Tak jako tak je to záležitost lidí v kapele,\"\" prozradil Slash v květnu téhož roku.\n\nTo, jak reálné se spekulace o návratu jedné z nejlepších rockových skupin všech dob staly, ukazovalo i video, které bylo vysíláno v kinech při premiérách filmu Star Wars - Síla se probouzí (šlo skutečně o velmi tematický projev), ve kterém byl k vidění křičící dav podpořen velmi známým hlasem křičícím slova, která zní v písni Welcome To The Jungle, \"Do you know where you are? You're in the jungle baby! You're gonna' die!\". Po vypuštění těchto promo videí byl změněn i profilový obrázek oficiálního facebookového účtu skupiny (objevilo se zde logo kapely z devadesátých let).\n\n5. ledna 2016 Slash i Duff McKagan oficiálně přiznali, že jsou opět členy souboru (Izzy Stradlin a Steven Adler se neúčastnili). Přesně prvního dubna vydala kapela prohlášení, že zahraje večer v losangeleském klubu Troubadour, kde kdysi odehrála své první koncerty. Na této show byly kromě skalních fandů skupiny a šťastlivců, kteří se dostali k informaci brzo, přítomny také slavné osobnosti, mezi nimi herci, muzikanti a další. Po koncertu v Troubadour (v mezičase si Axl zlomil nohu, a proto všechny koncerty do června odzpíval v sedě, většinou pak na známém \"rockovém trůně\" kytaristy a frontmana Foo Fighters Davea Grohla) se rozjelo třiadvacet let očekávané turné, které kapela nazvala symbolicky \"Not In This Lifetime?\" (Ne v tomto životě?) a zahrála například již na předem ohlášeném festivalu Coachella, v Las Vegas a dalších destinacích. Kapela navíc začala znovu hrát svá legendární intra jako Only Women Bleed od Alice Coopera k Knocking On Heavens Door či Speak Softly Love před Sweet Child O Mine či Layla před November Rain. Axl Rose byl dle fanoušků i kritiků v nejlepší hlasové formě za posledních dvacet let a dokonce se sám nabídl, že zastoupí zdravotně indisponovaného zpěváka AC/DC Briana Johnsona (Johnson začal přicházet o sluch) na turné \"Rock Or Bust\" a nutno podotknout, že přes větší vlnu nevole od skalních fanoušků skupiny kolem kytaristy Anguse Younga (na tomto turné označované jako Axl/DC), nakonec byla většina pochybujících spokojena, protože, jak už bylo zmíněno, Axl byl skutečně ve skvělé formě. Přes dočasné členství v AC/DC je Rose stále frontmanem Guns N' Roses, a po splnění závazků slíbených Angusovi Youngovi, se opět připojí ke své domovské kapele.\n\nDne 18. května 2017 zemřel Chris Cornell ze Soundgarden, kteří byli s Faith No More předkapelou Guns v 90. letech během Use Your Illusion Tour a to i v České republice na Strahovském stadionu roku 1992. Cornell, mimo jiné, v roce 2010 nazpíval píseň \"Promise\" na sólovém albu \"Slash\", právě kytaristy Slashe. Kapela, coby poctu zesnulému zpěvákovi, začala na koncertech hrát píseň \"Black Hole Sun\" z alba skupiny Soundgarden \"Superunknown\" z roku 1994.\n\nDne 4. července 2017 vystoupila kapela také v Praze, konkrétně na Letišti Letňany, kde zazněla opět \"Black Hole Sun\". Když 8. srpna 2017 zemřel další hudebník, který byl inspirací skupiny, Glen Campbell, podobně jako u Cornella, začali muzikanti na Campbellovu počest hrát jednu z jeho písní \"Wichita Lineman\".\n\n18.řijna 2017 kapela vystoupila v Madison Square Garden. Axl prý ve střešním baru, obklopen ženami, říkal známým, že se Slashem vycházejí skvěle, a baví se jak hraním svých starých hitů, tak i skládáním nějakých nových písní. Údajně, jakmile se oba povznesli nad svou tvrdohlavost a začali spolu mluvit, vše se velice rychle dostalo zase do pohody a reunion už pak byl snadný.\n\nGuns N' Roses jsou považováni za jednu ze skupin, které změnily rockovou a heavy metalovou hudbu konce 80. let. Jejich hudba je velice vysoce hodnocena. Ozzy Osbourne a Joe Perry nazvali Guns N' Roses novými Rolling Stones. V roce 2002 se Guns N' Roses ocitli na seznamu sestaveném časopisem Q, který obsahoval 50 skupin, které člověk musí slyšet dříve než zemře. Televize VH1 ohodnotila skupinu Guns N' Roses jako devátou nejlepší hard rockovou skupinu všech dob. Album \"Appetite for Destruction\" se objevilo na seznamu 500 nejlepších alb všech dob vyhlášeném časopisem Rolling Stone.\n\nSkupina ovšem nebyla ušetřena kritiky. Zatímco \"Appetite for Destruction\" je většinou vysoce hodnoceno, někteří kritizují alba \"Use You Illusion\" za velkou pompéznost, mnoho klišé a nedostatek humoru a ducha jejich debutového alba. Potíže s drogami u některých členů, hlavně Slashe a McKagana, a slabost Axla Rose pro trička s Charlesem Mansonem, byly často využívány médii k prezentování skupiny jako špatného vzoru pro jejich mladé fanoušky. Objevuje se také kritika za délku nahrávání alba \"Chinese Democracy\", které se blíží deseti letům.\n\nZpěvák Axl Rose je také zdrojem kontroverze, a od odchodu zakládajících členů byl rovněž častěji kritizován. Jeho neustálé vyhýbání se novinářům, což dokládá fakt, že se od roku 1994 nezúčastnil tiskové konference, vede k mnohým spekulacím o jeho duševním zdraví. Hudební kritici a někteří fanoušci jej obviňují z rozbití původní sestavy. Také kritizují jeho perfekcionismus, který vede ke konfliktům s ostatními a k časovým prodlevám mezi alby.\n\n\n\n\n\n\nPočty prodaných kopií se vztahují jen na Spojené státy, celosvětově prodala kapela asi 90 milionů kopií svých alb.\n\nPoznámka: IRS nebyla vydána oficiálně, ale šlo pouze o demoverzi uniklou na internet. Přesto se v roce 2006 umístila na 22.místě žebříčku předtím, než byla rádia donucena ji stáhnout.\n\n\n"}
{"id": "53392", "url": "https://cs.wikipedia.org/wiki?curid=53392", "title": "Martin Straka", "text": "Martin Straka\n\nMartin Straka (* 3. září 1972, Plzeň) je bývalý český hokejový útočník, který je držitelem zlaté medaile z mistrovství světa i zimních olympijských her. Naposledy oblékal dres extraligového klubu HC Škoda Plzeň, je zároveň jeho majitelem.\n\nS ledním hokejem začínal v Plzni. V roce 1992 si ho ve výběru NHL vybral tým Pittsburgh Penguins. Přes Ottawu, New York Islanders a Floridu se vrátil do Pittsburghu. Zde vytvořil údernou dvojici s Jaromírem Jágrem, v sezóně 2000/01 dosáhl Martin Straka svého osobního maxima: 95 bodů za 27 gólů a 68 asistencí. V roce 2003 přestoupil do Los Angeles Kings, během výluky NHL se vrátil do Plzně. V sezóně 2005/2006 hájil barvy New York Rangers. V červenci roku 2008 se vrátil do klubu HC Lasselsberger Plzeň, v němž podepsal jednoroční hráčskou smlouvu a zároveň přijal místo generálního manažera.. Později v Plzni převzal místo majitele klubu. Kariéru ukončil po sezóně 2013/2014 po vyřazení Plzně ve čtvrtfinále playoff.\n\nV Československé hokejové lize:\n\nV NHL:\n\nV české extralize:\n\n\nStatistiky reprezentace:\nJuniorská reprezentace\n\nMartin Straka získal s českým hokejovým týmem zlatou olympijskou medaili na ZOH v Naganu (1998). Dlouho musel naopak čekat na zisk zlaté medaile z mistrovství světa. Povedlo se mu to až v roce 2005 na Mistrovství světa ve Vídni.\n\nMartin Straka v roce 2002 založil obchodní firmu Straka 82 s.r.o. Od roku 2001 je majitelem hotelu Churáňov na Zadově a v letech 2004 − 2005 nechal postavit čtyřhvězdičkový hotel U Zvonu v centru Plzně. Od roku 2009 je majoritním vlastníkem klubu HC PLZEŇ 1929 s.r.o.\n\n"}
{"id": "53402", "url": "https://cs.wikipedia.org/wiki?curid=53402", "title": "Provincie Siena", "text": "Provincie Siena\n\nSiena (\"Provincia di Siena\") je italská provincie v oblasti Toskánsko. Sousedí na severu s provincií Firenze, na severovýchodě s provincií Arezzo, na východě s provinciemi Perugia a Terni, na jihu s provinciemi Viterbo a Grosseto a na západě s provincií Pisa.\n\n"}
{"id": "53410", "url": "https://cs.wikipedia.org/wiki?curid=53410", "title": "Dušan Švento", "text": "Dušan Švento\n\nDušan Švento (* 1. srpna 1985, Ružomberok, Československo) je slovenský fotbalový záložník či obránce a reprezentant, od července 2016 působící v týmu SK Slavia Praha. Mimo Slovensko působil na klubové úrovni v Rakousku, Německu a České republice. Jeho vzorem je italský fotbalista Francesco Totti.\n\nZa rok 2006 vyhrál cenu Petra Dubovského, která se na Slovensku uděluje nejlepšímu slovenskému hráči do 21 let. Je věřící (křesťan).\n\nS rakouskou partnerkou má syna Dušana-Damiana (* 2015).\n\nOdchovanec slovenského týmu MFK Ružomberok přišel do Slavie Praha v létě 2005 a řada fanoušků tento nákup kritizovala. Stačilo ale několik utkání a Švento se stal oblíbeným. Jeho největšími přednostmi byly rychlost a zrychlení, ale i přesné centry, to všechno vedlo k neotřesitelné pozici v týmu. Švento měl velký potenciál a byl jedním z největších talentů Slavie i celého slovenského fotbalu.\n\nNa začátku sezony 2007/08 si zranil koleno, musel na operaci a přišel o velkou část sezóny. Přesto odehrál 7 zápasů, většinou v nich střídal, protože neměl po zranění dostatečnou fyzičku. I v těchto sedmi zápasech byl platný, a tak s klubem mohl oslavit v té samé sezóně titul. Oslavu titulu si se Slavií zopakoval i o sezonu později.\n\nV létě 2009 přestoupil do týmu rakouského mistra FC Red Bull Salzburg, odhadovaná částka za přestup se blížila 2 milionům euro. 7. listopadu 2013 v zápase skupinové fáze Evropské ligy 2013/14 s domácím belgickým mužstvem Standard Liège přispěl gólem k výhře 3:1, Salcburk postoupil do jarních vyřazovacích bojů. Se Salzburgem vyhrál třikrát ligový titul (2010, 2012, 2014) a dvakrát rakouský fotbalový pohár (2012, 2014). V letech 2012 a 2014 tak získal rakouský double.\n\nV květnu 2014 se dohodl na přestupu s německým klubem 1. FC Köln, který po dvou letech postoupil do 1. německé Bundesligy. Zde působil až do června 2016, poté se vrátil do SK Slavia Praha, kde podepsal dvouletý kontrakt.\nV sezóně 2016/17 získal se Slavií titul mistra nejvyšší české soutěže.\n\nDušan Švento působil ve slovenském reprezentačním výběru do 21 let.\n\nV reprezentačním A-mužstvu Slovenska debutoval 15. srpna 2006 v přátelském utkání v Bratislavě proti národnímu týmu Malty (výhra 3:0).\n\nZačátkem února 2013 jej po 8 měsících povolala do slovenské reprezentace dvojice hlavních trenérů Stanislav Griga a Michal Hipp, Slovensko čekal přátelský zápas v Bruggách s domácí Belgií. Dušan Švento měl předtím zraněné koleno. 6. února do utkání nastoupil, Slovensko sahalo po remíze, ale nakonec střetnutí prohrálo 1:2 gólem z 90. minuty. \n\nV březnu 2013 figuroval v nominaci slovenského národního týmu pro kvalifikační zápas s Litvou (22. března) a přátelské utkání se Švédskem (26. března, oba zápasy měly dějiště v Žilině na stadiónu Pod Dubňom). Nastoupil v zápase proti Litvě, který skončil remízou 1:1 i v utkání se Švédskem (0:0).\n\nSe slovenskou reprezentací slavil 12. října 2015 postup na EURO 2016 ve Francii (historicky první pro Slovensko v éře samostatnosti).\n\nTrenér Ján Kozák jej zařadil do 23členné nominace pro EURO 2016 ve Francii, kam se Slovensko probojovalo poprvé v éře samostatnosti.\nV prvním utkání nastoupil proti Walesu, Slovensko prohrálo 1:2. Ve druhém zápase proti Rusku byl u výhry 2:1, v posledním zápase základní skupiny proti Anglii (remíza 0:0) také nastoupil. Slovenští fotbalisté skončili se 4 body na třetím místě tabulky, v osmifinále se představili proti reprezentaci Německa (porážka 0:3, Švento nehrál), a s šampionátem se rozloučili.\n\n\n"}
{"id": "53425", "url": "https://cs.wikipedia.org/wiki?curid=53425", "title": "Grand Prix Jihoafrické republiky 1963", "text": "Grand Prix Jihoafrické republiky 1963\n\nGrand Prix Jihoafrické republiky 1963 byl nemistrovský závod vozů Formule 1 konaný 28. prosince 1963 na závodní okruhu v East Londonu. Na této 121. Grand Prix v historii dosáhl 10. vítězství Jimi Clark a Lotus si odvezl své 15. vítězství.\n\n\n\n\n\nPohár konstruktérů\n"}
{"id": "53426", "url": "https://cs.wikipedia.org/wiki?curid=53426", "title": "Oppland", "text": "Oppland\n\nFylke Oppland byl územněsprávní jednotka v jihovýchodní či východní části Norska. Správním centrem území bylo město Lillehammer. Počet obyvatel dosáhl roku 2015 čísla 188 807. Rozloha kraje je 25 192 km². 1. ledna 2020 vznikl kraj Innlandet sloučením dvou do té doby samostatných krajů Oppland a Hedmark. K reorganizaci územního uspořádání došlo na základě rozhodnutí norského parlamentu (\"Stortinget\") ze dne 8. června 2017, jehož důsledkem byla redukce počtu územěsprávních jednotek z devatenácti na jedenáct.\n\nOppland hraničil s \"fylkery\" Trøndelag, Hedmark, Akershus, Buskerud, Oslo, Sogn og Fjordane. Táhl se od jezer Mjøsa a Randsfjorden k horám Dovrefjell, Jotunheimen a Rondane. V Opplandu se nacházejí oblasti Gudbrandsdalen, Valdres, Toten, Hadeland a Land.\n\nMezi největší města kraje patřily Lillehammer, Gjøvik a Otta. Na území bývalého kraje se nacházejí a dvě nejvyšší hory Norska Glittertind a Galdhøpiggen.\n"}
{"id": "53427", "url": "https://cs.wikipedia.org/wiki?curid=53427", "title": "Rekvizita", "text": "Rekvizita\n\nRekvizita (z latinského \"requisitum\" – \"potřebná věc\") je předmět, který používá herec k rozvíjení své herecké akce. Na rozdíl od kulisy s rekvizitou přichází přímo do styku, dochází k interakci mezi hercem a předmětem. Rekvizitou může být například talíř s jídlem a příbor, jí-li z něj herec během svého vystoupení. Stejně tak ale rekvizitou mohou být předměty abstraktní, například míčky užívané při žonglování.\n\nRekvizity se dělí do pěti skupin:\n\nU filmu hlídá správné umístění předmětů a jejich pohyb po prostoru člověk označovaný funkcí skript.\n\nV divadle v přípravné fázi má na starosti výrobu rekvizit rekvizitář. Během představení pak jejich rozmístění na\njevišti kontroluje inspicient.\n\nDělí se do tří skupin:\n\n1.reálná\n\n2.zástupná\n\n3.imaginární\n\nVe webovém designu se rekvizitou rozumí výhradně pohyblivý prvek, pohyblivá postava či pohyblivý charakter. Ve webovém designu rekvizitou v žádném případě nemohou být statické objekty a to ani tehdy, pokud je k nim vázán prolink. Cokoliv, co není pohyblivé, se ve webovém designu nazývá pozadím.\n"}
{"id": "53429", "url": "https://cs.wikipedia.org/wiki?curid=53429", "title": "Randsfjorden", "text": "Randsfjorden\n\nRandsfjorden je s rozlohou 138 km² čtvrté největší norské jezero. Jeho objem je odhadován k 7 km³, a největší hloubka je 120 metrů. Hladina jezera je ve 135 metrech nad mořem. Jezero leží v kraji Innlandet a na hranicích obcí Gran, Jevnaker, Nordre Land, a Søndre Land v krajinách Land a Hadeland.\n"}
{"id": "53436", "url": "https://cs.wikipedia.org/wiki?curid=53436", "title": "Javier Marías", "text": "Javier Marías\n\nJavier Marías Franco (* 20. září 1951 Madrid) je španělský prozaik, překladatel, editor a fejetonista. \n\nSyn filozofa Juliána Maríase, jednoho z odpůrců režimu Francisca Franca.\n\nSvou první knihu \"Vlčí panství\" (Los dominios del lobo, 1971) napsal v 19 letech při návštěvě Paříže. Po skončení studií na madridské Universidad Complutense působil jako překladatel z angličtiny do španělštiny (např. John Ashbery, Wystan Hugh Auden, Joseph Conrad, William Faulkner, Thomas Hardy, Vladimir Vladimirovič Nabokov, Wallace Stevens, Laurence Sterne, Robert Louis Stevenson, John Updike, William Butler Yeats). Maríasův překlad Sternova románu \"Tristram Shandy\" obdržel v roce 1979 španělskou Národní překladatelskou cenu. V osmdesátých letech rostl jeho romanopisecký věhlas, působil též jako profesor španělské literatury a teorie překladu na Oxfordu. Pravidelně publikuje v El País. Jeho romány, které jsou často založeny na detektivním příběhu, byly přeloženy do 34 jazyků.\n\nVýznamný německý literární kritik Marcel Reich-Ranicki považuje Maríase za jednoho z největších současných světových autorů.\n\nJavier Marías je od roku 1997 také jedním z králů neobydleného karibského státečku Redonda.\n\n\n\n\n"}
{"id": "53437", "url": "https://cs.wikipedia.org/wiki?curid=53437", "title": "Permský kraj", "text": "Permský kraj\n\nPermský kraj (rusky \"Пермский край\") je kraj na východě evropské části Ruské federace. Kraj vznikl 1. prosince 2005 na základě výsledku referenda konaného roku 2004 sloučením Permské oblasti a Komi-Permjackého autonomního okruhu. Jeho administrativním centrem je město Perm.\n\nDůležitými odvětvími průmyslu je těžba kamenného uhlí, ropy, zemního plynu a solí. Nachází se zde také průmysl strojírenský, elektrotechnický, chemický, hnojiv, petrochemický, dřevozpracující, papírenský, hutnický a polygrafický. Pěstují se zde obilniny, brambory a zelenina. Významný je chov skotu.\n\nV povodí Kamy se zde nacházejí Votkinská, Kamská a Širokovská vodní elektrárna s přehradními nádržemi. Významná je lodní doprava po řece Kamě a jejích přítocích.\n"}
{"id": "53440", "url": "https://cs.wikipedia.org/wiki?curid=53440", "title": "Røssvatnet", "text": "Røssvatnet\n\nRøssvatnet, saamsky Reevhtse, je jezero a nádrž v norském kraji Nordland. Jezero leží na hranicích obcí Hattfjelldal a Hemnes. Původní jezero bylo s rozlohou 190 km² třetím největším jezerem Norska. Před přehrazením byla hladina v 374 metrů nad mořem, hloubka dosahovala 231 metrů odhadovaný objem byl 12,6 km³.\n\nVodní plocha s 218 km² vzniklá po přehrazení v roce 1957 činí z Røssvatnetu druhé největší „jezero“ v Norsku. Jeho hloubka je 240 metrů, objem nádrže se odhaduje na 14,8 km³ a hladina leží v nadmořské výšce 383 metrů.\n"}
{"id": "53441", "url": "https://cs.wikipedia.org/wiki?curid=53441", "title": "Ladislav Zívr", "text": "Ladislav Zívr\n\nLadislav Zívr (23. května 1909 Nová Paka – 4. září 1980 osada Ždírec ve Žďáru u Staré Paky) byl významným českým sochařem 20. století.\n\nZívr se narodil v Nové Pace (tehdejší Rakousko-Uhersko, nyní Česko) a zemřel ve Žďáru u Staré Paky v osadě Ždírec (tato část osady v k.ú. Žďár u Staré Paky).\n\nNa základě rodinné tradice se vyučil hrnčířem a práce s hlínou zůstala jeho preferovaným materiálem, používal však i netradiční techniky jako asambláž nebo muláž (spojení přírodních materiálů se sádrou). Jeho tvorba byla ovlivněna především kubismem a surrealismem.\n\nStudoval na Uměleckoprůmyslové škole, kde se setkával s tehdejší uměleckou avantgardou, nejvíce se stýkal s malíři Františkem Grossem, který byl původem také z Nové Paky, a Františkem Hudečkem. Jeho blízkým přítelem byl také fotograf Miroslav Hák. Stal se členem umělecké skupiny Skupina 42, kde byl jediným sochařem.\n\nPočátky Zívrovy tvorby se nesou ve znamení vlivu Otty Gutfreunda, jehož civilismem a kubismem byl výrazně ovlivněný. Ve 30. letech se přiblížil surrealistům a účastnil se aktivit okruhu kolem teoretika Jindřicha Chalupeckého. Též se zabýval asamblážemi. Sám vytvořil tzv. techniku muláže, což byla kombinace různých přírodních materiálů a sádry. Během německé okupace navazoval na civilismus z počátku své tvorby, pokračoval v něm i po válce. Jeho tvorba 60. let se navíc vyznačuje organickými tvary, vegetabilními motivy a symbolickým podtextem.\n\nV roce 2013 vyšla o jeho díle knižní monografie, kterou napsal Jaromír Typlt a fotografiemi doprovodil Ondřej Polák. Dalšími teoretiky, kteří se hlouběji zabývali jeho dílem, byli například Jaromír Zemina, Jan Nízký, Eva Petrová nebo Jiří Šetlík. Podle výroku teoretika Jindřicha Chalupeckého byl Ladislav Zívr „v celé své generaci jediný sochař“.\n\n"}
{"id": "53443", "url": "https://cs.wikipedia.org/wiki?curid=53443", "title": "Ninmjó", "text": "Ninmjó\n\nNinmjó (仁明天皇; \"Ninmjó Tennó\", 810 – 21. březen 850) byl v pořadí 54. japonským císařem, vládl od roku 833 až do své abdikace v roce 850. Jeho vlastní jméno bylo Masara.\n\nNinmjó byl druhým synem císaře \"Sagy\" a jeho manželky \"Tačibany no Kačiko\". Na trůn nastoupil poté, co v roce 833 abdikoval tehdejší císař Džunna, který byl Ninmjóovým strýcem. Ninmjó okamžitě po svém nástupu na trůn jmenoval korunním princem, a tím i nástupcem na trůnu, Džunnova syna. Po devíti letech, tedy v roce 842 vzal své staré rozhodnutí zpět a korunním princem jmenoval svého prvorozeného syna Mičijasua, který byl synem Ninmjóovy manželky \"Fudžiwary no Džunši\".\n\nV roce 850 Ninmjó abdikoval ve prospěch Mičijasua, který se stal císařem Montokuem. Po skončení vlády Montokua se králem stal další Ninmjóův syn, Tokijasu.\n"}
{"id": "53444", "url": "https://cs.wikipedia.org/wiki?curid=53444", "title": "Komi-Permjacký autonomní okruh", "text": "Komi-Permjacký autonomní okruh\n\nKomi-Permjacký autonomní okruh (rusky \"Коми-Пермяцкий автономный округ\") byl subjektem na východě evropské části Ruské federace. Na základě výsledku referenda z roku 2004 se region od 1. prosince 2005 sloučil s Permskou oblasti do nově vytvořeného Permského kraje. Metropolí okruhu bylo město Kudymkar.\n\nRegion byl vytvořen jako správní celek pro Komi-Permjaky 26. února 1925, ale až do roku 1977 se nazýval Komi-Permjacký národnostní okruh. 7. října 1977 pak došlo k jeho přejmenování na Komi-Permjacký autonomní okruh.\n\nKomi-Permjacký autonomní okruh zahrnoval tyto okresy (rusky \"Районы\"):\n\n"}
{"id": "53449", "url": "https://cs.wikipedia.org/wiki?curid=53449", "title": "Kóbun", "text": "Kóbun\n\nKóbun (648 – 672) byl v pořadí 39. japonským císařem dle tradičního seznamu japonských císařů. Vládl v roce 672. Na trůnu se udržel pouhých několik dnů. Narodil se v roce 648, zemřel v roce 672. Jeho vlastní jméno bylo \"Ótomo\".\n\nKóbun byl synem císaře Tendžiho. Postihl ho stejný osud jako některé jiné panovníky (např. Džunnin), tj. nebyl uváděn na oficiálních seznamech japonských císařů. Na seznamech se jeho jméno objevuje až od konce 19. století, kdy v \"Zemi vycházejícího slunce\" vládl císař Mucuhito, známější jako Meiji (Meidži).\n\nPo smrti Kóbuna na trůn usedl císař Temmu.\n"}
{"id": "53452", "url": "https://cs.wikipedia.org/wiki?curid=53452", "title": "Motorola 68020", "text": "Motorola 68020\n\nMotorola 68020 je 32bitový mikroprocesor architektury CISC z řady 680x0, který vyráběla firma Motorola. Jejím předchůdcem byl procesor Motorola 68010, další procesor v řadě se jmenoval Motorola 68030.\nMotorola 68020, která obsahovala 190 000 tranzistorů, byla použita v mnoha modelech osobních (domácích) počítačů Amiga a Apple Macintosh II.\n\nMotorola 68EC020 je laciným mikroprocesorem z řady Motorola 680x0. Hlavním rozdílem mezi originálním procesorem 68020 a touto ořezanou variantou je implementace horší 24bitové adresové sběrnice, která dovolovala adresovat pouze 16 MB RAM paměti.\n\nProcesor 68EC020 byl použit jako hlavní CPU v populárním domácím počítači Amiga 1200.\n"}
{"id": "53455", "url": "https://cs.wikipedia.org/wiki?curid=53455", "title": "Neil Horan", "text": "Neil Horan\n\nCornelius „Neil“ Horan (* 22. dubna 1947 Scartaglen, Irsko) je bývalý katolický kněz, jenž se dvakrát dostal do centra pozornosti světových médií, když rušil významné sportovní události.\n\n20. července 2003 přeběhl před jedoucími vozy s transparentem „Čtěte bibli, ta se nikdy nemýlí.“, čímž narušil Velkou cenu Velké Británie, součást mistrovství světa Formule 1. Dále Neil Horan vběhl 29. srpna 2004 na trasu maratonského běhu při olympijských hrách 2004 v Aténách. Zadržel vedoucího běžce Vanderlei de Lima z Brazílie, jemuž se potom nepodařilo udržet vedení.\n\nVysvěcen byl Neil Horan v roce 1973, ale již 1974 se přidal k sektě „The Apostolic Fellowship of Christ“. V roce 1980 se vrátil ke katolické církvi a opět nastoupil dráhu kněze.\n\nZačal publikovat knihy, v nichž předpovídal blízký konec světa. Jeho nadřízení mu doporučili psychiatrické vyšetření. Po sérii kázání, v nichž se rovněž zmiňoval (mimo jiné) o očekávaném konci světa, jej odvolali z jeho funkce faráře.\n\nRozhodl se tedy na tuto událost upozornit při sportovních akcích.\n\nKatolická církev ho definitivně zbavila jeho postavení kněze 20. ledna 2005. Prohlásil, že s tímto rozhodnutím naprosto nesouhlasí a že se odvolá k mnohem vyššímu soudu na nebesích a k soudu Ježíše Krista.\n\n"}
