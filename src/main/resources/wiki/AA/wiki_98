{"id": "79205", "url": "https://cs.wikipedia.org/wiki?curid=79205", "title": "Jan Kotěra", "text": "Jan Kotěra\n\nJan Karel Zdenko Kotěra (18. prosince 1871, Brno – 17. dubna 1923, Praha) byl český architekt, urbanista, teoretik architektury, návrhář nábytku a malíř.\n\nNarodil se 18. prosince 1871 v Brně jako mladší syn středoškolského profesora Antonína Kotěry a jeho ženy Marie, rozené Vogl (Němka). Při křtu u Sv. Tomáše dostal tři jména: Jan Karel Zdenko. Vychováván byl v německých školách nejprve v Dolních Zálezlech a v Ústí nad Labem a potom na státní průmyslové škole, Odborné škole stavitelské v Plzni.\n\nPo maturitě v roce 1890 přišel do Prahy, kde absolvoval praxi v projekční kanceláři inženýra Freyna a ocitl se v blízkosti barona Mladoty ze Solopysk. Oba objevili jeho talent a stali se mecenáši jeho dalšího studia na vídeňské Akademii výtvarných umění od roku 1894, kdy tam nastoupil nový profesor Otto Wagner. Ve Vídni se mladý Kotěra seznámil s Jože Plečnikem, Josefem Hoffmannem, Josefem Urbanem, ale i s Adolfem Loosem.\n\nKotěra byl ovlivňován na jedné straně wagnerovským modernismem, na druhé straně italsky orientovaným klasicismem, který ve vídeňské akademii ještě dozníval. Roku 1897 získal prestižní Římskou cenu spojenou se stipendijním pobytem v Palazzo Venezia v Římě. Tento pobyt spojený s cestami po celé Itálii, který Kotěra uskutečnil od února do června 1898, završil jeho učednická léta.\n\nPo návratu z Itálie nastoupil na speciální školu dekorativní architektury na pražské uměleckoprůmyslové škole (dnes na Náměstí Jana Palacha) na místo Friedricha Ohmanna. K jeho žákům tam patřil například Josef Gočár.\n\nV roce 1899 se oženil s Bertou Trázníkovou a zařídil si byt v Praze. Téhož roku začal pracovat na své první významné realizaci, kterou byla stavba Peterkova domu v Praze.\n\nRoku 1910 byl jmenován profesorem nově vytvořené speciální školy architektury na Akademii výtvarných umění v Praze, kde učil i Bohuslava Fuchse a Františka L. Gahuru.\n\nJan Kotěra působil ve Spolku výtvarných umělců Mánes a jako redaktor časopisu \"Volné směry\". Organizoval množství výstav (Auguste Rodin, expozice českého umění na světové výstavě v Mnichově). V jeho atelieru postupně pracovali Otakar Novotný, Josef Gočár, Pavel Janák, Bohuslav Fuchs a Josef Štěpánek. Absolvoval několik cest do Paříže, Holandska, Belgie, Německa.\n\nZemřel po delší nemoci 17. dubna 1923 v Praze. Je pohřben na Vinohradském hřbitově.\n\nHned na první hodině Kotěrových studií ve Vídni vyhlásil Otto Wagner boj klasicismu, ale přesto svým studentům povoloval novým způsobem využít staré ozdobné formy. Profesorova přednáška Kotěrovi otevřela neznámou stránku architektury. Hlavní Wagnerův přínos pro rozvoj architektury nespočíval v zásadních změnách, ale v modernizaci starého. Jeho ozdobné formy přiznávají konstrukci, zdůrazňují její technologické zvláštnosti a jsou zároveň symbolem moderní techniky. Z fasády nechal postupně vymizet historické elementy jako atiky, římsy, rizality a fasádní povrch komponoval podle nových zásad. Wagner si často pomáhal dvěma postranními pylony, mezi které nahoru vsunul silně vystupující část. Takovým „rámcem“ určil poměr fasádní plochy, kterou potom jednoduše, skoro graficky rozčlenil.\n\nPříkladem toho, jak hluboko se učňovská léta u Wagnera vryla do Kotěrovy paměti, je Urbánkův dům v Praze. Zdá se, že v momentě, kdy už nevěděl, jak správně dál, vyhledal Kotěra útočiště ve Wagnerově fasádním schématu a předělal si ho po svém. Postupné ztenčování zdí důmyslně doplnil stupňováním vertikálních a horizontálních dělících prvků.\n\nJednou z Kotěrových školních prací byl projekt ideálních knížecích lázní. Na tomto objektu si vyzkoušel celou paletu historického zdobení a přitom dodržel všechny funkční požadavky svého učitele. V rozporu s módou Art Nouveau povzbuzoval Wagner studenty ke zdobení ohraničených geometrických polí, aby touha po zdobení nepřesáhla strukturální části stavby.\n\nOd roku 1893 asistoval svému příbuznému, pražskému staviteli Josefu Freynovi při přestavbě zámku Červený Hrádek u Sedlčan v historizujícím slohu pro Johanna Mladotu ze Solopisk. Po rce 1895 už stavbu vedl sám. Pro stejného zadavatele navrhl i rodinnou hrobku v nedaleké Kosově Hoře.\n\nPo návratu do vlasti neměl Kotěra příležitost, aby uskutečnil některý z velkých projektů, na které se ve Vídni připravoval. Pražské okolnosti ho více přitáhly ke každodenním úkolům, jakými byly nájemní a obchodní domy nebo předměstské vily.\n\nJeho první samostatnou prací po návratu do Prahy bylo průčelí Peterkova domu na Václavském náměstí. Kotěra hledal způsob jak se osvobodit od naučených schémat a dospěl k vlastnímu výrazu. Nejpřirozenější reakcí byl obrat k belgicko-francouzské variantě Art Nouveau, která byla opakem geometrické vídeňské secese. Při práci se ocitl v obtížné situaci. Kritikové z Volných směrů ho předem označovali za zachránce české architektury a kladli tak na jeho prvotinu přehnané nároky. Šlo také o jednu z prvních pražských ukázek nového secesního stylu, na který architekti starší generace hleděli jako na import ze znepřátelené Vídně, protivící se konzervativnímu vkusu svou velmi střídmou zdobností.\n\nPrůčelí Peterkova domu nepřineslo žádné další velké zakázky, proto se Kotěra v době kolem roku 1900 zabýval studiemi sakrální architektury. Vypracoval několik návrhů na přestavbu kostelíka sv. Jiří v Doubravce u Plzně. Ten byl opět kritiky shozen.\n\nRoku 1902 navrhl Kotěra pro Spolek výtvarných umělců Mánes dřevěný pavilon na úpatí Kinského zahrady pod Petřínem určený pro výstavu plastik Augusta Rodina. Stavba byla určena pouze pro tuto výstavu, avšak svému účelu sloužila až do roku 1917, kdy byla odstraněna.\n\nMimo pavilon Mánes vyprojektoval Kotěra roku 1902 několik domů. Prvním z nich je Trmalova vila v Praze-Strašnicích. Tato vila nese mnoho folklorních motivů, především hrázděné zdivo, sedlovou střechu a bohatě vyřezávané dřevěné prvky zábradlí terasy a schodiště. Dominantním prostorem vily je vstupní hala anglického typu, z níž se vchází do kuchyně, jídelny a salonu.\n\nDalším počinem byla přestavba Máchova domu v Bechyni, která vychází z podobné dispozice. Tato stavba má velmi vyvážené proporce a je ozvláštněna dynamickým motivem zešikmených nosných stěn pod štítem.\n\nPrvní skutečně velkou zakázkou byla stavba okresního domu pro Hradec Králové na sklonku roku 1902. Hradecký primátor František Ulrich, který úkol zadal, podporoval moderní výtvarné směry. Už v roce 1896 přivedl do Hradce Wagnerovy žáky Ottakara Bőhma a Huberta Gessnera. Okresní dům stojí na parcele nedaleko labského nábřeží v pásu bývalých městských hradeb. Průčelí je rozděleno na dvě části: první z nich je symetricky pojednána, ukončena výraznou, ve střední části zvlněnou římsou, pod níž je bohatá fresková dekorace s městským znakem uprostřed. Plochy mezi rozměrnými okny jsou holé, bez dekoru. Jiný charakter má druhá, užší část průčelí s hlavním vchodem lemovaném pilastry a lodžií v horním patře. Dům tedy je a není symetrický. Kotěra navrhl i veškeré vnitřní zařízení kavárny a restaurace.\n\nOd roku 1903 dochází na pražské architektonické scéně k určitému posunu. Jsou prezentovány secesní stavby architektů Podhajského a Jurkoviče, později pak i projekty kotěrovců Kavalíra a Šidlíka.\n\nKolem roku 1904, kdy měl Kotěra již pevné místo na české architektonické scéně a kdy konzervativci začínají rezignovat a publikují práce jeho žáků, nastal příhodný čas k prosazení základních principů architektonické moderny. Kotěra své práce pod vlivem Charlese Mackintoshe, Jože Plečnika, Josefa Marii Olbricha a dalších postupně oprošťuje od secesního dekoru a vápenné omítky nahrazuje drsnými.\n\nJakýsi přechodový stupeň tvoří vila s ateliérem pro Stanislava Suchardu v Praze-Bubenči z let 1905–7. Vila je koncipována opět v duchu anglického halového domu. Na západní stranu je umístěn rozlehlý atelier (později zničený přestavbou). Kotěra do domu navrhl v několika etapách i veškeré vnitřní zařízení.\nDruhou přechodovou stavbou je Národní dům v Prostějově, který patří k největším stavbám své doby. Zde měl Kotěra nelehký úkol. Místa měl pro stavbu měl sice dost, ale bylo nutno skloubit různé funkce stavby: víceúčelový sál, salóny, restaurace a kavárny. Proto zvolil dvoukřídlý objekt ve tvaru L s jasně oddělenými provozy. Průčelí prozrazuje vliv Olbrichových prací, přesto zde je stále dost dekoru. Mimořádnou péči věnoval Kotěra interiérům s bohatou dekorací.\n\nPo roce 1906 měl již Kotěra prostor k prosazování architektury opírající se o „věčné přírodní téma o podpoře a břemeni“, kde ozdoby, které považoval za druhotné, slouží ke členění a podporování jasně konstruktivně vyjádřené masy.\n\nRoku 1906 začíná pracovat na souboru budov vodárny pro pražské předměstí Vršovice na katastru tehdejšího města Nusle a obce Braník. Soubor se skládá z čerpací stanice u řeky Vltavy v Braníku a vodárenské věže mezi Nuslemi, Pankrácí, Krčí a Michlí, kterou obklopují další tři obslužné budovy. Úplně stejnou vodárenskou věž, navíc s artézskými studnami, realizoval také pro okres Třeboň v Třeboni I, nedaleko třeboňského židovského hřbitova Na Kopečku. Tato vodárenská soustava v Třeboni-Holičkách byla uvedena do provozu již v roce 1901 a dosud je plně funkční (v 60 m vysoké vodárenské věži však je od roku 2014 muzeum orientálního umění). Byl to jeden z mála Kotěrových návrhů inženýrské stavby, tedy tématu, které si vynutilo svůj specifický jazyk. Obvyklému obrazu průmyslové architektury se přiblížil skrze režné neomítané cihly a zvýrazněné tektonické články.\n\nNaprosto zřetelným posunem od dekorativnosti je Kotěrova vlastní vila v Praze na Vinohradech. Jednoduché fasády zde ochotně přiznávají vnitřní prostorové uspořádání, což se na zahradní straně projevuje téměř loosovsky nepořádným uspořádáním oken.\n\nPřísný styl svých staveb převedl do monumentálního měřítka v budově městského muzea v Hradci Králové z let 1909–13. Budova se mu jevila jako skladba objemů volně rozvinutých do prostoru podle daných funkcí, bez ohledu na Wagnerovo ponaučení, že veřejná monumentální budova by měla dostat symetrický půdorys.\n\nPrvní varianta vznikla už roku 1907, ta však stále nesla dost dekorativních prvků. Zadavateli se nezdálo, že pro uskutečnění tak náročného a zdobného projektu disponuje dostatkem peněz. Proto se několik měsíců jednalo o uskromnění návrhu. „Musím ovšem značně zjednodušit fasádu“, napsal Kotěra kuratoriu o svých záměrech v červnu 1908. „Ve hmotách a tvarech se mnoho již změnit nedá a nastane tudíž zjednodušení tím, že se použije levnějšího materiálu. Za tím účelem snižuji použití kamene na minimum a pracuji nyní na fasádě v tom smyslu, že by byl sokl budovy betonový. Přízemek, jakož i hlavní tektonické dělení ostatních částí budovy bych provedl z režného zdiva. Veškeré zbývající plochy by byly pouze hrubě omítány.“ Tuto novou variantu návrhu dokončil Kotěrův ateliér v říjnu 1908 pod vedením Josefa Gočára. Stavět se však začalo na jaře 1909 podle další varianty, na které se Gočár nepodílel. Muzejní sály a čítárna byly veřejnosti zpřístupněny až v říjnu 1913.\n\nV roce 1909 vyprojektoval dvě varianty návrhu pro hotel Peppina ve městě Opatija na dalmatském pobřeží Jaderského moře, každý s jinými architektonickými prvky.\n\nV 19. století se muzea stavěla jako okázalé chrámy vědy. Počátkem století dvacátého se začal prosazovat názor, že nádhera a monumentalita muzejních budov začíná překážet jejich osvětové a vědecké funkci. Vidinu svatostánku můžeme vidět i v Kotěrově pojetí. Modernímu půdorysu nechybí kupole, která se tyčí nad vchodem hlídaným dvěma Suchardovými bohyněmi. Rám vstupní části pak nápadně připomíná románský ústupkový portál s odseknutým obloukem.\n\nStrohý styl muzea nalezl odezvu v několika dalších Kotěrových projektech monumentálních staveb. Prvním z nich se stal návrh Právnické a Teologické fakulty České univerzity Karlo-Ferdinandovy v Praze. Tento projekt ho zaměstnával od roku 1907 až do konce života. Druhý návrh této budovy z roku 1909 vyznívá jako dvojče hradeckého muzea.\n\nMezi léty 1911 a 1912 pracoval Kotěra na projektu obchodního domu hudebního nakladatele Mojmíra Urbánka, zvaného též Mozarteum. Zde uplatnil myšlenku fasády ustupující patro po patře do hloubky budovy (podobně jako u hotelu Grand v HK nebo banky Slavie v Sarajevu). Objem domu uzavřel do mohutného železobetonového rámu, v úrovni přízemí a prvního patra otevřel jeho vnitřek do ulice. Cihlami obložená patra ustupují postupně dozadu, s tím zároveň sílí svazky betonových lezén, které spolu s parapetními římsami tvoří u fasády Mozartea její tektonickou kostru.\n\nV roce 1911 navrhl přístavbu hotelu Imperial v Dubrovníku, která byla později podle jeho plánu také realizována.\n\nZhruba od roku 1910 zesiluje klasicistní složka Kotěrovy tvorby a stává se paralelní linií vedle přísného slohu hradeckého muzea či Mozartea. Pomalu se odklání od industriálního nářečí a navrací se k tradiční hierarchii architektonických hmot.\n\nTato léta nebyla pro Kotěru šťastná. Během války se téměř zastavila stavební činnost a na kvalitě prací v té době vytvořených se podepsal architektův zhoršující se zdravotní stav.\n\nKlasicizující tendence se v Kotěrově díle pomalu zesilují a lze jen těžko najít přesnou hranici mezi vrcholnou a pozdní tvorbou. Jako jeden z mezníků lze označit stavbu Všeobecného penzijního ústavu na povltavském nábřeží v Praze. Tady řešil jen průčelí budovy, které důsledně dodržovalo pravoúhlou osnovu, jemně doplněnou geometrizujícími motivy zámečnických prací nebo vitráží.\n\nŘadu dokončených předválečných staveb završuje novostavba Lembergova paláce ve Vídni z let 1913–15. Budova byla navržena jako nový domov pro dvě rodiny, což znamenalo složitosti v půdorysném řešení. Dřívější Kotěrův vývoj je lehce připomenut skladbou režného zdiva okolo oken v prvním patře. Geometrizující kanelury na západním průčelí se svým způsobem vyrovnávají s kubismem, nicméně základní strohý ráz a sevřený objem odkazují k soudobým klasicizujícím tendencím.\n\nZánik monarchie a zrod republiky na podzim roku 1918 znamenal radikální změnu především poměrů politických a zprostředkovaně i kulturních a uměleckých. Kotěra věnoval v poválečném období mnoho sil projektu dostavby univerzitních budov. Od prvních skic v roce 1907 doznala myšlenka pronikavých změn. Rozhodnutí státní regulační komise o svedení dopravy na obě nábřeží neznamenalo sice zásadní zásah do hmotového řešení budov, navrhovaných Kotěrou symetricky po obou stranách Čechova mostu, měnilo však zásadně orientaci vstupů a řešení veřejného prostoru kolem budov. Východiskem později realizované jedné poloviny areálu – Právnické fakulty, dokončené až po Kotěrově smrti architektem Ladislavem Machoněm – se staly pozdější varianty, kde se objevuje výrazný motiv umělecky zdobeného trojúhelníkového štítu, evokující vysokou štítovou plochu Mozartea.\n\nRodinný dům – typologický druh, k jehož kultivaci v architektonickém, výtvarném i prostorovém plánu Kotěra přispěl maximální možnou mírou – se příznačně stal jeho poslední prací. Šlo o nedokončený projekt Laichterovy vily v Dobrušce.\n\n\n\n\n"}
{"id": "79208", "url": "https://cs.wikipedia.org/wiki?curid=79208", "title": "Magnetizovaná voda", "text": "Magnetizovaná voda\n\nMagnetizovaná voda (též magnetická voda, správně magneticky upravená voda) je pseudovědecký pojem označující vodu, která prošla magnetickým polem. Podle zastánců má mít magneticky zpracovaná voda blahodárné účinky na zdraví prakticky po všech stránkách. Po chemické a fyzikální stránce ale při takovéto úpravě vody dochází jen k mírnému změkčení, což je významné jen u velmi tvrdé vody za použití extrémně silných magnetických polí.\n\nHodnocení biologických účinků takto upravené vody se liší, podle některých autorů jsou účinky zcela neprokázané, podle jiných existují subtilní účinky na mikrobiologické úrovni. Pozitivní vliv na lidské zdraví je neprokázaný, existují i obavy z toho, že dlouhodobé pití magneticky upravené vody může způsobit zdravotní problémy.\n\nPo technické stránce se magnetizovaná voda připravuje vložením magnetu do vody, navléknutím magnetického kroužku na kohoutek nebo připevněním magnetu na přívodní trubku, kterou voda přitéká, nebo speciálními přístroji. \n\nPropagátoři magnetizace vody ve svých prezentacích používají typických pseudovědeckých triků: například používají známé a jasně definované pojmy ve zcela nových a nelogických souvislostech nebo tvrdí, že určitá studie potvrdila prospěšnost využívání magnetizované vody, ačkoli ta se magnetizované vody vůbec netýkala, nebo její metody nebo závěry byly značně neurčité nebo pochybné.\n\nZaštiťují se také atesty státních orgánů, které vydávají za potvrzení toho, že jejich výrobek má uváděné účinky; ve skutečnosti tyto atesty pouze potvrzují, že výrobek odpovídá požadavkům technických předpisů (zákony, vyhlášky, státní normy apod.).\n\n"}
{"id": "79209", "url": "https://cs.wikipedia.org/wiki?curid=79209", "title": "Biomagnetismus", "text": "Biomagnetismus\n\nBiomagnetismus, případně živočišný magnetismus nebo animální magnetismus je nepotvrzený jev, který měl být využíván při léčení. Takový způsob léčby se nazývá mesmerismus.\n\nPojem „živočišný magnetismus“ pochází od Franze Antona Mesmera, který léčil své pacienty nejprve za pomoci permanentního magnetu, které přikládal na nemocná místa. Později stejných výsledků dosáhl za pomoci svých rukou, což si vysvětlil tak, že existuje jakýsi živočišný magnetismus ( ). Živočišný magnetismus podle něho vyplňoval celý vesmír. Člověk ho může z okolí získávat, hromadit v sobě a případně i přinést na jiného člověka. Údajnou léčebnou sílu vysvětloval tak, že vyzařovaný magnetismus z jeho rukou měl odstraňovat překážky ve volném oběhu tohoto magnetismu, které měly být podle jeho představ příčinou nemocí. V jiných případech nemocné části těla namáčel ve vodě, která měla být „zmagnetizovaná“.\n\nMesmerovu představu živočišného magnetismu vyvrátila komise francouzské Akademie věd, která roku 1784 Mesmera požádala, aby živočišným magnetismem ovlivnil kompas a elektrometr, což se mu nepovedlo. Pozorované jevy při Mesmerově působení byly později „vysvětleny“ jako důsledek placebo efektu a hypnotického působení.\n\nNa živočišný magnetismus, většinou přejmenovaný na „biomagnetismus“, se odvolávají mnozí léčitelé, kteří se snaží léčit i podobnými metodami jako používal Mesmer. Biomagnetismus též někdy nazývají „kosmickým magnetismem“. Podobně pracují i s aurou.\n\nExistuje řada technik a škol aplikace biomagnetismu, známe tahy nebo přikládání rukou podle\n\n\n"}
{"id": "79210", "url": "https://cs.wikipedia.org/wiki?curid=79210", "title": "Ask a Embla", "text": "Ask a Embla\n\nAsk a Embla byli v severské mytologii první muž a žena, podobně jako Adam a Eva v Genesis.\n\nKdyž bůh Ódin a jeho bratři Vili a Vé stvořili svět, procházeli se po mořském břehu a našli dva kmeny. Ódin jim dal život a dech, Vili rozum a Vé podobu, řeč, zrak a sluch. K životu jim byl dán Midgard a Ask („jasan“) a Embla („jilm“) se stali předchůdci všech lidí.\n"}
{"id": "79213", "url": "https://cs.wikipedia.org/wiki?curid=79213", "title": "Evžen Linhart", "text": "Evžen Linhart\n\nEvžen Linhart (20. března 1898, Kouřim – 29. prosince 1949, Praha), jinak též Eugen Linhart, byl český architekt a návrhář nábytku, představitel funkcionalismu a purismu.\n\nVystudoval architekturu a stavební inženýrství na Českém vysokém učení technickém v Praze v letech 1918–1924. Absolvoval u profesora Antonína Engela.\n\nByl jedním z členů Puristické čtyřky, řadí se k představitelům architektů ze skupiny Svaz moderní kultury Devětsil (byl členem jeho architektonické sekce ARDEV). Od roku 1931 až do své smrti byl členem Spolku výtvarných umělců Mánes.\n\n\n\n\n"}
{"id": "79214", "url": "https://cs.wikipedia.org/wiki?curid=79214", "title": "Ted Serios", "text": "Ted Serios\n\nTed Serios byl známý tím, že údajně dokázal obtisknout myšlenku na fotografický materiál. Tato schopnost se v angličtině nazývá \"thoughtography\", čili fotografie myšlenek. Poprvé se představil světu v roce 1964 v americkém Chicagu, kdy „nafotil“ několik obrázků, které si předtím vryl do paměti.\n\nTed Serios sloužil původně v americkém námořnictvu. Později pracoval v Denveru jako hotelový poslíček a obsluha výtahu (liftboy). Na lidových zábavách a soukromých večírcích začal vystupovat asi v polovině 60. let 20. století jako \"Muž, který fotografuje svoje myšlenky\". Denverský parapsycholog Jule Eisenbud s Tedem Seriosem provedl asi v polovině 60. let 20. století ve své laboratoři řadu experimentů. V roce 1966 vystupoval Ted Serios v prestižní Talk Show stanice ABC a o jeho schopnostech se tak dozvěděla široká americká veřejnost. V následujícím období předváděl Ted Serios svoje neobvyklé schopnosti před živým publikem ve velkých přednáškových sálech po celých Spojených státech amerických. Úspěšnost blížící se 90 procentům implikovala podezření z podvodu. Julie Eisenbud požádal amerického psychologa a experta na parapsychologii Josepha Gaithera Pratta (1910–1979) a amerického psychiatra Iana Pretymana Stevensona (1918–2007) (oba pracovali v \"Department of Psychiatry\" na \"Virginia State University\") o nezávislé a objektivní testování Seriosových schopností. (Některé pokusy byly prováděny ve Faradayově kleci, která odstiňuje vnější elektromagnetické záření.) Během celé řady experimentů nebyl odhalen žádný trik. Štáb berlínské televize (na popud freiburského profesora Dr. Hanse Bendera) o Tedu Seriosovi natočil dokument \"An der Grenze der Vernunft\" (\"Na hranici rozumu\") a zároveň filmaři pořídili i sérii snímků, jenž jsou uloženy v denverském \"Museum of Natural History\". Jule Eisenbud v roce 1967 publikoval o Tedu Seriosovi článek v časopise \"Psychoanalytic Revue\", ve kterém konstatoval, že „mentální fotografie je nejvýznamnější příspěvek k pochopení duševních pochodů od té doby, co Sigmund Freud založil psychoanalýzu.“ Začátkem léta roku 1968 vytvořil Ted Serios svůj poslední „mentální snímek“, který zobrazoval spuštěnou oponu. Serios reagoval tou dobou popudlivě na projevy nedůvěry v jeho schopnosti, rád a často se pouštěl do hádek a začal propadat alkoholismu. Svoje schopnosti tak záhy rychle a navždy ztratil.\n\nSchopnosti Teda Seriose vešly ve světovou známost zejména díky zkušenému americkému psychologovi \"Jule Eisenbundovi\". Ten zprvu nevěřil, že je možno myšlenkovou fotografii vytvořit a aby to prokázal a ozřejmil tak domnělý podvod, smluvil si se Seriosem v roce 1963 schůzku. Stalo se tak 3. dubna v Chicagu, kde fotograf pobýval. Aby Eisendund zamezil jakémukoli případnému Seriosovu pokusu o využití upravené techniky, přinesl tehdy vlastní ověřený fotoaparát a film zakoupený v den schůzky v Coloradě, kde vyučoval na univerzitě. Během pokusu měl Seriose neustále pod dohledem, kontroloval doslova každý jeho krok. Jaké potom bylo jeho překvapení, když nejenom nezaznamenal žádný, byť sebemenší, pokus o podvrh, ale – co neuvěřitelného se stalo – na diapozitivu, který měl zobrazovat Seriosovu bolestnou grimasu, nalezl po několika minutách od pokusu dva objekty, později identifikované a prokázané jako \"Frauenkirche\", tedy 2 věže nacházející se v Mnichově, kde Serios nedlouho předtím krátce pobýval!\n\nNásledně nadšený profesor podrobil Teda Seriose četným pokusům. Zkoumal, zda fotografie myšlenek vzniknou i v izolovaném prostředí Faradayovy klece či zda se dají pořídit i z větší vzdálenosti. K úžasu mnohých přihlížejících se všechny vydařily a ve své době se stal Serios poměrně vděčným předmětem novinových článků, do kterých každý občas přidal trochu fikce, která později lehce znehodnotila ojedinělé Seriosovo nadání.\n\nNa stovkách snímků, pořízených Seriosem, se během několika let jeho experimentů zobrazily mj. jeho podprahové vjemy včetně technických nedostatků, mnohá místa z Kanady, USA a některých evropských míst. Při některých extrémních pokusech dokázal fotografii vytvořit i za sledování padesáti diváků ve studiu a snímání televizních kamer. Zdokumentovány jsou prakticky všechny jeho úspěšné pokusy (neúspěšné zaznamenával převážně v době, kdy ho svět ještě neznal).\n\nDva američtí novináři, kteří zkoumali tento jev napsali, že se jedná o podvod. Argumentem jim k tomu posloužil přístroj, který Serios používal pro tvorbu dokonalých fotografií označovaný jako GISMO. Jedná se o využití cca 30 centimetrů dlouhé rourky, která dle Seriose zamezovala přístupu okolního světla do objektivu a napomáhala mu soustředit se. S tímto postojem souhlasila drtivá většina vědců, kteří pokusy sledovali.\n\nAčkoliv dokonce prohlásili možnost podvodu jako naprosto mizivou, protože Serios byl dlouho před experimentem pokaždé bedlivě pozorován a vytvořit natolik autentické snímky, jaké vytvořil, podvrhem se jeví téměř nemožné, objevila se skupina novinářů, která vyznávala pragmatickou teorii – tedy, že co nevidíme a nemůžeme všichni ohmatat, to zkrátka není a nemůže být. Tento logický argument nedal spát zejména Jamesi Randimu, populárnímu zámořskému iluzionistovi, který měl s vytvářením různých fikcí dalekosáhlé zkušenosti. Tvrdil, že se do gisma dá vložit již hotový diapozitiv nebo případně objekt, jež bude následně Seriosem vyfocen. Vzhledem k tomu, že se tato možnost nedá stoprocentně vyvrátit, musíme na ni také nahlížet jako na možnou pravdu. I když vzhledem k sofistikovaným opatřením pro zamezení podvodu a mnohým nezávislým odborným pozorovatelům se dá pravděpodobnost této domněnky vymezit na velmi malou. Randi sám totiž ani jím zmiňovaný postup neprovedl a neprokázal jeho funkčnost.\n\nTed Serios je druhým veřejně známým případem takovéto schopnosti. První myšlenkové fotografie pořizoval již kolem roku 1910 japonec \"Tomokichi Fukurai\" a to různými v té době možnými technikami. Pro své snímky často využíval také jiných osob a i v dalších aspektech se od Seriose v mnohém liší.\n\nV roce 1983 konal první experimenty se zapálenou svíčkou a tzv. „mentální fotografií“ spisovatel, publicista a badatel Jiří Kuchař se Zdeňkem Krušinou ve sklepní garáži v domě u Krušinů. Při pokusech se oba dívali na plamen svíčky a po nějaké době se pokusili tento obraz přenést na planfilm. To, co se ale občas na planfilmu objevilo zpočátku ani vzdáleně neodpovídalo požadované mentální fotografii plamene svíčky. Teprve během několika měsíců se začaly na planfilmy projektovat tvary, které požadovaný vzor alespoň připomínaly. Zdeněk Krušina byl nakonec (po měsících tréninku) schopen exponovat na planfilm i několik souběžných plamenů.\n\n"}
{"id": "79216", "url": "https://cs.wikipedia.org/wiki?curid=79216", "title": "Vít Obrtel", "text": "Vít Obrtel\n\nVít Obrtel (22. března 1901 Olomouc – 12. června 1988 Praha) byl český architekt, teoretik architektury, designér, návrhář nábytku, scénograf, typograf, knižní grafik, básník a redaktor.\n\nVít Obrtel se narodil do rodiny Heleny Obrtelové (roz. Hradilové, *24. října 1874) a Františka Obrtela (31. března 1873 – 13. února 1962), novináře a spisovatele. Celé dětství prožil v Olomouci, kde také zahájil středoškolské studium na reálce, ale dokončil je maturitou v Praze (1918). Poté vystudoval Fakultu architektury a pozemního stavitelství na ČVUT v Praze (1918–1925, u prof. Antonína Engela a Rudolfa Kříženeckého).\n\nPo praxi v soukromém ateliéru vstoupil do služeb pražské obce jako architekt-projektant. Od roku 1927 působil ve stavebním oddělení ministerstva pošt a telegrafů v Praze a Karlových Varech. V roce 1931 založil v Praze vlastní architektonický ateliér. V roce 1941 byl vězněn v koncentračním táboře Terezín. Od roku 1948 pracoval v pražském projektovém ústavu s pozdějším názvem Stavoprojekt (r. 1950 byl vyšetřován kvůli stykům s Karlem Teigem a sympatiím k trockismu). V roce 1960 se podílel na založení pracoviště zaměřeného na projektování zdravotnických zařízení (později Zdravoprojekt). Zde působil jako vedoucí projekčního střediska až do odchodu do důchodu (1985)..\n\nByl jedním z členů tzv. Puristické čtyřky. Stál v čele časopisu \"Kvart\" (1930–1937, 1945–1949). V roce 1931 vydal spolu s Bohuslavem Broukem a Jindřichem Štyrským kulturní leták \"Rok\".\n\nPublikoval projekty a texty v revuích \"Stavba\", \"Pásmo\", \"Disk\", \"Tam-tam\", \"Fronta\", \"ReD\", \"Plán\", \"Rock\", \"Kvart\", \"Architektura\", \"Československý architekt\" aj., přičemž čtvrtletník Kvart založil, byl jeho šéfredaktorem, typografem a grafickým úpravcem.\n\nKnižní grafikou a typografií – v konstruktivistickém duchu – se zabýval od roku 1926 a upravil téměř padesát knižních titulů, zejména svých přátel – V. Vančury, V. Nezvala, J. Seiferta, Fr. Halase aj., nejvíce pro Škeříkovu knižnici \"Symposion\".\n\nČlen řady spolků, např. Spolku posluchačů architektury, Skupiny Kvart, skupiny ARDEV (Architekti Devětsilu), Svazu moderní kultury Devětsil, Klubu architektů, Spolku československých inženýrů a architektů, Svazu architektů ČSSR, Spolku výtvarných umělců Mánes (SVU Mánes), Spolku českých bibliofilů aj.\n\nPo ovdovění žil s českou básnířkou Marií Bieblovou, vdovou po českém básníku Konstantinu Bieblovi. Je pohřben na hřbitově v Kroměříži.\n\nV roce 2001 mu byla udělena pocta České komory architektů in memoriam.\n\n"}
{"id": "79217", "url": "https://cs.wikipedia.org/wiki?curid=79217", "title": "Tygr", "text": "Tygr\n\nTygr (\"Panthera tigris\") je velká kočkovitá šelma žijící v Asii. Ze současných kočkovitých šelem je největší a díky charakteristickým tmavým pruhům na zlatožluté či rudohnědé srsti nezaměnitelný. Rozlišujeme osm až devět poddruhů. Z těch, které nebyly vyhubeny, je největší rozdíl mezi malým, velmi kontrastně zbarveným tygrem sumaterským a velkým, světleji zbarveným tygrem ussurijským. Tygr sumaterský má délku trupu od 140 cm, délku ocasu kolem 60 cm s váhou od 120 kg u samce a 90 kg u samice. Tygr ussurijský a indický naproti tomu běžně dosahují délky trupu přes 2 m, délka ocasu bývá až 90 cm a váha samců mnohdy více než 200 kg; samice jsou výrazně menší, dosahují váhy kolem 130 kg. Díky těmto parametrům je tygr po ledním a hnědém medvědovi třetím největším suchozemským predátorem. Jako běžné poddruhy stojící mezi oběma výše zmíněnými extrémy můžeme označit tygra čínského a tygra indočínského. Nejmenším poddruhem byl dnes již vyhubený tygr balijský.\n\nTygři jsou obvykle samotáři. Jejich hlavní kořistí jsou velcí sudokopytníci. Obývají různé biotopy, od tropických lesů, přes stepi a mokřady až k severským tundrám. Původně areál rozšíření sahal od Kavkazu a východního Turecka do středoasijských stepí, od indického subkontinentu přes Zadní Indii a východní Čínu na ruský dálný východ. Areál také zahrnoval indonéské ostrovy Sumatra, Jáva a Bali. Dnes tygr obývá pouze malé zbytky původního areálu, tři poddruhy byly již vyhubeny. Podle odhadů v současnosti žije v divočině 3 000 až 5 000 tygrů, většinou v národních parcích či rezervacích. Tygr je klasifikován IUCN jako ohrožený druh.\n\nSlovo \"tygr\" je odvozeno z latinského \"tigris\", což je zase odvozenina řeckého \"τίγρις\" (tígris). Prapůvod slova je však orientální, pravděpodobně íránský. Může zde být příbuznost s avestánským \"tigri\"- (šíp) a staroperským \"tigra-\" (špička), případně staroindickým \"teĵate\" (je ostrý). Indoíránská slova se vykládají jako domácí odvozenina z pra-indoevropského kořene \"(s)tieg-\" (píchat, být ostrý).\n\nTygr patří mezi velké kočky. Kvůli nedostatku fosilních nálezů je však rekonstrukce evolučního vývoje tygra v rámci rodu \"Panthera\" relativně obtížná.\n\nRod \"Panthera\" má svůj původ pravděpodobně v Asii, co se však týče přesnějšího určení, vědci zatím tápou v temnotě. Morfologické a genetické výzkumy ukazují, že tygr je bazální sesterskou skupinou k ostatním žijícím druhům rodu \"Panthera\" (lev, jaguár, levhart, irbis). Nejstarší fosilní nálezy velké kočky podobné tygrovi pochází z Číny a byly popsány jako \"Panthera palaeosinensis\". Tato kočka žila na počátku pleistocénu (zhruba před 2 miliony let) a byla menší než dnešní tygr. První pravé tygří fosilie pochází z Jávy a jsou datované do doby zhruba před 1,6 až 1,8 miliony let. Z raného a středního pleistocénu jsou známy četné nálezy z Číny, Sumatry a Jávy. Do Indie, na Altaj, severních oblastí Ruska a dalších částí Asie tygr pronikl podle fosilních nálezů až v pozdním pleistocénu. Fosilními nálezy je doložen i výskyt tygra v Beringii, nikoli však až na území dnešní Severní Ameriky. Tygr se prokazatelně vyskytoval i na ostrově Sachalin. Tito tygři však zřejmě nedosahovali plné velikosti současného tygra ussurijského. Nalezené kostry prehistorických tygrů z Jávy jsou v průměru o něco menší než u jejich současníků z pevniny, i když jsou známy větší exempláře, velikostí odpovídající dnešnímu tygru indickému. Lze tedy pravděpodobně rozlišit dva prehistorické druhy, \"Panthera tigris acutidens\" z pevniny a \"Panthera tigris trinilensis\" z Jávy. V Japonsku prokazují kosterní nálezy přítomnost tygra v pozdním pleistocénu. Ještě začátkem holocénu (před 10 000 lety) se tygr vyskytoval na Borneu.\n\nPůvod tygra lze tedy hledat v jihovýchodní Asii. Dle genetických analýz je tygr indočínský nejpůvodnějším poddruhem. Je nejpodobnější prehistorickým tygrům, ze kterých se před 70 000 – 100 000 vyvinuly dnešní tygří poddruhy. Z jihovýchodní Asie se tygr postupně šířil na sever, západ a jih. Do okolí Kaspického moře pronikl zřejmě až v holocénu.\n\nPrehistorický výskyt tygra byl prokázán i na filipínském ostrově Palawan. Je možné, že odtud a ze sousedního Bornea tygři vymizeli zhruba před 5 000 lety, když zde, pravděpodobně pod tlakem člověka, došlo k výraznému poklesu stavů jelení zvěře.\n\nDlouho se předpokládalo, že na Srí Lance tygři nikdy nežili. Nové nálezy však ukazují, že zhruba před 20 000 lety tygr pravděpodobně pronikl i sem. Je prokázáno, že zde žil zhruba od doby před 37 000 lety lev (\"Panthera leo sinhaleyus\"). Během posledního maximálního zalednění zhruba před 20 000 lety poklesla hladina moře natolik, že odkryla pevninský most mezi ostrovem a indickým subkontinentem. Tygr se tedy mohl v této době dostat na ostrov. Dnes ovšem na Srí Lance lvi ani tygři nežijí.\n\nV současnosti se rozlišuje 9 poddruhů, z toho tři již vyhynuly. Postavení tygra malajského (\"P. t. jacksoni\") z Malajského poloostrova je sporné. V následujícím přehledu je uveden jako samostatný poddruh. Genetické analýzy hovoří pro následující schéma rozdělení žijících divokých tygrů do šesti různých poddruhů. Přitom rozdíly mezi poddruhy obývajícími asijskou pevninu jsou relativně malé, zato existují značné odlišnosti v genetickém kódu tygrů žijících na ostrově Sumatra. Populace tygrů na Sumatře byla separována od kontinentu zhruba před 6 000 až 12 000 lety, když na konci poslední doby ledové stoupla hladina moře a spojení s kontinentem bylo zatopeno (vznikl Malacký průliv). Rozdíly mezi vymřelým tygrem kaspickým a tygrem ussurijským jsou tak malé, že by se možná oba měli klasifikovat dohromady jako jediný poddruh.\n\nV historii docházelo ve zvěřincích, zoologických zahradách i cirkusech opakovaně, někdy náhodně, někdy cíleně, ke zkřížení tygra s jinou velkou kočkou. Nejobvyklejší je zkřížení se lvem. Vzhled koťat z takového spojení závisí do značné míry na kombinaci rodičů. Kříženec samce lva s tygřicí se nazývá liger, je-li otcem tygr a matkou lvice, potomek se nazývá tigon. Velikost a zbarvení kříženců jsou velmi proměnlivé. Obvykle jsou zastoupeny základní znaky obou druhů.\n\nLiger má světlou základní barvu srsti, podobnou lvu, navíc ale světlé, na koncích zhusta do skvrn se rozpadající pruhy. Tigon se lvu podobá více než liger. Samci mají i hřívu, ne však tak dlouhou a mohutnou jako samci lva. Kříženci bývají velmi mohutní, nezřídka větší než rodiče. To je připisováno efektu heteroze. Samci kříženců jsou obvykle neplodní, samice si však rozmnožovací schopnost uchovávají. Je například zdokumentován případ z roku 1943 úspěšného spáření samice ligera se lvem.\n\nExistují také zprávy o křížení tygra s levhartem. Většinou jsou však nepodložené, je zdokumentován pouze jediný případ takového spáření a koťata zahynula ještě v rané fázi embryonálního vývoje.\n\nV zajetí docházelo i ke křížení mezi tygry různých poddruhů. Podle studie v \"Current Biology\" z roku 2008 vykazovalo však 49 ze 105 testovaných tygrů z pěti různých poddruhů znaky DNA odpovídající přesně některému poddruhu, nešlo tedy o hybridy. Podle vědců je tedy dobrá šance na udržení čistých linií poddruhů alespoň v zajetí, kdyby se situace v přírodě, parcích a rezervacích, stala neudržitelnou.\n\nZákladní barva srsti na horní straně hlavy, hřbetě, bocích, ocase a vnější straně končetin se podle poddruhu liší, od zlatožluté k červenooranžové. Srst na břiše, hrudi, spodní části hlavy a vnitřní straně končetin je bílá či světle béžová. Vnější strana ucha je černá s nápadnou bílou skvrnou. Tmavé svislé pruhy se táhnou od hlavy přes celé tělo až ke špičce ocasu. Na končetinách jsou pruhy vodorovné. Nejsvětlejší pruhy najdeme u tygrů ussurijských. Světlejší pruhy má i tygr indický, především severněji žijící jedinci. Nejtmavší pruhy mají tygři z Indonésie a Malajského poloostrova. Někde mezi tím je tmavost pruhů tygra čínského a vyhynulého tygra kaspického. Na jihu žijící tygři mají velmi tmavé, poměrně široké pruhy, které se na koncích rozpadají do tmavých skvrn. U severních tygrů není tento jev obvyklý. Nos tygra je růžový, s přibývajícím stářím se však na něm mohou objevovat černé flíčky.\n\nOcas je u většiny poddruhů poměrně krátký, u tygra ussurijského díky chladnému klimatu více huňatý s delšími chlupy. Délka letní srsti tygra indického je od 8 do 15 mm, u chlupů na břiše od 20 do 30 mm. V zimě se pak délka srsti na hřbetě pohybuje od 15 do 17 mm, na břiše od 25 do 40 mm. Srst tygra ussurijského v zimním období dosahuje délky 25 až 40 mm na hřbetě a 70 až 105 mm na břiše. Srst na hřbetě tygra sumaterského nepřesahuje délku 10 až 15 mm. Samci tohoto poddruhu jsou však nápadní delší srstí na zátylku a mohutnými licousy.\n\nPřinejmenším v zoologických zahradách se u všech poddruhů objevuje zimní srst sestávající z delší krycí srsti a podsady, přičemž délka a hustota ochlupení se liší podle poddruhu a klimatických podmínek. Letní srst je především u tygra ussurijského výrazně kratší a méně hustá než zimní. Hustota srsti je zhruba 1 800 chlupů na centimetr čtvereční u tygra indického, 3 200 chlupů na centimetr čtvereční u tygra ussurijského. To jsou hodnoty srovnatelné například s levhartem, ovšem například rys má srst výrazně hustší (až 9 000 chlupů na centimetr čtvereční).\nNa jaře je zimní srst nahrazena kratší srstí letní. Dojem druhé, podzimní výměny srsti u severně žijících tygrů lze objasnit tím, že letní srst se před zimou prodlouží. Zda k jarní výměně srsti dochází i u indických tygrů není zcela jasné. Tygří drápy rovněž prochází pravidelnou obměnou. Nejdříve se odlupují po vrstvách a nakonec zcela odpadnou. V této době tygři často škrábou měkčí stromovou kůru.\n\nStejně jako u většiny obratlovců existují u tygrů různé barevné odchylky, které mají význam spíše z hlediska kulturního, než z biologického. Neobvykle zbarvení tygři jsou pro veřejnost atrakcí, takže jsou populárními exempláři jak v zoologických zahradách, tak v soukromých chovech.\n\nVelmi známí jsou bílí tygři. V tomto případě nejde o pravý albinismus, ale pouze o albinismus částečný, tzv. leucismus. Zatímco duhovky pravých albínů jsou červené, bílí tygři mají duhovky modré. Většina bílých tygrů má také na srsti tmavé pruhy, zcela bílí tygři jsou velkou vzácností. Všichni dnes známí bílí tygři jsou potomky tygřího samce odchyceného v roce 1951 v indickém státě Madhjapradéš. Od té doby nebyl žádný bílý tygr v přírodě pozorován.\n\nDalší, v přírodě velmi vzácnou barevnou odchylkou je tzv. „rufinismus“. V tomto případě tygrům chybí v pruzích tmavý až černý pigment, takže pruhy jsou červenohnědé nebo zcela chybí. Srst těchto jedinců bývá výrazně narudlá, proto se jim též přezdívá „zlatí tygři“. Jedno takové zvíře bylo popsáno z Alborzu, další z Ásámu. Podobně zbarvené tygry se podařilo vyšlechtit i v zajetí. Při šlechtění byli použiti především tygři indičtí, částečně také tygři ussurijští. K záchraně tygrů takové „šlechtění“ ovšem nijak nepřispívá.\n\nČerné zbarvení nebylo u živého tygra pozorováno, existují ovšem více či méně věrohodné zprávy o takto zbarvených tygřích kůžích, takže i tato barevná odchylka se u tygra zřejmě občas vyskytne. Přitom může jít jak o klasický melanismus, kdy černé barvivo melanin překryje původní barvy, tak i o extrémní rozšíření černých pruhů, kdy mezi nimi téměř nezbývá prostor pro jiné zbarvení.\n\nExistují i zkazky o „modrých“ tygrech, tento typ zbarvení ovšem zatím nebyl doložen věrohodnými důkazy. Nelze jej však zcela vyloučit, neboť genom tygra není příliš odlišný od genomu kočky domácí, u které jsou známy „modré“ barevné variety jako ruská modrá kočka či kartouzská kočka.\n\nKromě barevných odchylek existují i odchylky v pruhování. Jsou známy případy tygrů s velmi řídkým či téměř chybějícím pruhováním, především pak v přední části těla.\n\nNejvětšími poddruhy jsou tygři ussurijští a indičtí. Velcí samci těchto subspecií dosahují délky těla přes 2 metry, k tomu je třeba připočítat ocas o délce přes 90 cm. Samice tygra indického je dlouhá s ocasem přes 250 cm, samice tygra ussurijského kolem 260 cm. Délka těla samice tygra ussurijského se pohybuje mezi 165 až 178 cm.\n\nNejmenším žijícím poddruhem je tygr sumaterský, jehož samci měří 240 až 250 cm, z čehož na tělo připadá 155 až 170 cm. Samice mají na délku 215 až 230 cm, z toho na tělo připadá 145 až 155 cm. Již vyhubený tygr balijský byl ještě menší, samci dosahovali na délku jen 220 až 225 cm, samice 190 až 200 cm.\n\nZáznamy zmiňující tygry s délkou těla 290 cm a celkovou délkou skoro 4 m je nutno považovat za přehnané. Tyto extrémní údaje mohou být důsledkem špatných odhadů či měření přes tělní nerovnosti. Tygří kůže také disponuje značnou roztažností, což rovněž mohlo zkreslit výsledky měření. Největší známý tygr kaspický byl samec zastřelený v roce 1939 u řeky Ili. Naměřená délka těla včetně ocasu činila 295 cm, z toho 98 cm připadalo na ocas. Velký samec tygra ussurijského, který pocházel ze Sichote-Aliňské oblasti a zemřel v roce 1965 v duisburské zoo, měřil 319 cm, z toho 99 cm připadalo na ocas. Největší věrohodně změřený tygr ussurijský ulovený v roce 1943 v severní Číně měřil 350 cm přes tělní nerovnosti, což odpovídá reálné celkové délce 330 až 335 cm. Průměrná celková délka samce tygra indického se pohybuje kolem 280 cm. Jeden z největších věrohodně změřených exemplářů měřil 322,5 cm.\n\nSamec tygra ussurijského měří v kohoutku 97 až 105 cm. Tygr indický a tygr indočínský jsou s výškou 90 až 100 cm o něco menší. Samci tygra sumaterského měří pouze 75 až 79 cm, samci tygra čínského 82 až 86 cm. Samice tygra ussurijského, indického a indočínského jsou vysoké cca 78 až 87 cm, samice tygra sumaterského pouze 66 až 68 cm.\n\nDospělí samci tygra sumaterského váží 100 až 140 kg, samice 75 až 110 kg. Samci tygra indického z Nepálu váží 200 až 240 kg, samice 125 až 160 kg. Nejvyšší věrohodně doložená hmotnost tygra indického činila podle Mazáka 258 kg. Nejvyšší doložená hmotnost u tygra kaspického činila 240 kg, jednalo se o již výše zmiňované zvíře zastřelené v roce 1939 u řeky Ili. Nejtěžší tygr ussurijský vážil 306,5 kg, což je vůbec nejvyšší doložená hmotnost ze všech poddruhů. Jednalo se o samce jménem \"Circa\", který byl jako mladé zvíře odchycen v oblasti Ussuri a později zemřel v soukromé menažerii. Údaje o tygrech ussurijských s hmotností výrazně přes 300 kg jsou neověřitelné. Mazák uvádí u dospělého tygra ussurijského průměrnou hmotnost 230 kg. Vyhynulý tygr balijský vážil pravděpodobně pouze 90 až 100 kg (samci), respektive 65 až 80 kg (samice). Tygr jávský byl s hmotností 100 až 141 kg (samci), respektive kolem 100 kg (samice), o něco větší.\n\nLví samci s průměrnou celkovou délkou 260 až 270 cm, jen výjimečně pak přes 285 cm, za největšími tygřími poddruhy zaostávají. Tygr tak může být právoplatně označován za největší kočkovitou šelmu světa. Největší věrohodně naměřená délka u lva činila mezi 305 a 310 cm, což rovněž zaostává za maximálními údaji uváděnými pro tygra ussurijského.\n\nPodobně jako ostatní velké kočky má tygr kulatou zornici. Duhovka má obvykle žlutou barvu. Masivní lebka je podobně velká jako lví a od lví lebky se příliš neliší. Drobné rozdíly jsou ve stavbě nosní dutiny a ve stavbě dolní čelisti. Ta je u tygra ve spodní části spíše konkávní, zatímco u lva konvexní. U velkých tygřích samců se délka lebky pohybuje mezi 350 a 360 mm. Samičí lebka měří na délku 290 až 310 mm., Lebka tygra sumaterského ovšem měří pouze 295 až 340 mm (samci), respektive 263 až 293 mm (samice). U tygra balijského jsou udávány rozměry cca 295 mm (samci) a 265 mm (samice). Mozek tygra má objem zhruba 250 až 300 cm³.\n\nČelisti nesou 30 zubů, přičemž složení chrupu je stejné jako u ostatních velkých koček:\n\nformula_1\n\nHorní stolička je velmi malá nebo může úplně chybět. Totéž platí pro první horní premolár. Nejnápadnější jsou špičáky, které z horní čelisti mohou vyčnívat až do délky 70 mm. Spodní špičáky jsou o něco kratší. Slouží především k zabíjení kořisti. Jako trháky slouží především třetí premolár v horní čelisti a stolička v čelisti dolní. Horní trhák je kromě špičáků vůbec nejmohutnější zub, u dospělých tygrů může mít na délku 34 až 38 mm.\n\nKostra tygra je typicky kočičí a například od kostry lva se liší pouze minimálně. Pouze na humeru jsou patrné drobné rozdíly. Páteř má 55 až 56 obratlů (7 krčních, 13 hrudních, 7 bederních, 3 křížové a 25 až 26 ocasních). Hrudník tvoří 13 párů žeber. Na přední noze je pět prstů, na zadní čtyři. Drápy jsou zatahovatelné.\n\nTygří srdce váží 600 až 1100 gramů, vnitřnosti měří cca 7 m. Tygr ussurijský si na zimu vytváří vrstvu podkožního tuku, která na bocích může mít tloušťku až 5 cm.\n\nTygři, stejně jako ostatní kočky mají celkem 38 chromozomů - 18 autozomálních párů a dvojici pohlavních chromozomů.\n\nKrok tygra má délku kolem 70 cm u samců a kolem 60 cm u samic. Velikost stopy silně odvisí od povrchu ve kterém je zanechána. Dospělí tygří samci zanechávají v mokré hlíně stopu 14 až 17 cm dlouhou a 13 až 16 cm širokou. Stopa samice v těchto podmínkách má zhruba 12 až 14 cm na délku a 11 až 13 cm na šířku. Ve sněhu, především čerstvě napadaném, je tygří stopa výrazně větší.\n\nDnešní areál rozšíření tygra se táhne od Indie na východ přes Indočínu a východní Čínu přes Amur na východní Sibiř. Na jihu zasahuje až do Indonésie, kde tygři dnes ještě žijí na Sumatře. Na Jávě byl tygr vyhuben v 70. letech 20. století, na Bali ještě o několik desítek let dříve. Na Borneu byl fosilními nálezy prokázán výskyt tygra v pleistocénu a na počátku holocénu. Dříve se tygr hojně vyskytoval i v Přední Asii a Střední Asii, ovšem od 70. let 20. století je i v těchto oblastech považován za vyhubeného.\n\nJednotliví tygři jsou schopní urazit dlouhou cestu, je proto nutné rozlišovat mezi oblastmi trvalého výskytu a oblastmi, kam nějaký tygr pouze příležitostně zabloudí. I v oblastech, kde člověk tygra vyhubil, se občas vyskytne putující jedinec.\n\nJeště ve středověku, v 10. a 11. století, se tygři běžně vyskytovali v Zakavkazsku a v podhůří Malého a Velkého Kavkazu. Existují dokonce zmínky o výskytu tygrů v oblastech severně od Kavkazu. Areál rozšíření tygra mohl zasahovat až k Donu či dokonce Dněpru. Z ruských zkazek známé „líté zvíře“ (лю́тый зверь) tak může být právě tygr. Podle jiných teorií ale může jít také o lva či levharta. S velkou pravděpodobností se však tygr vyskytoval alespoň v severním předhůří Kavkazu.\n\nV pozdějších dobách se tygr vyskytoval na jižních svazích Kavkazu, především ve východní části pohoří. Odtud ještě mezi 18. a 20. stoletím jednotliví tygři putovali až do blízkosti Černého moře a byli pozorováni v Arménii, v blízkosti Tbilisi, v povodí horní Kury, střední Rioni a Kivirili. Na severovýchodě tygři putovali až do okolí Baku či dokonce Derbentu na pobřeží Kaspického moře. Ve stejné době tygři obývali jihovýchodní Turecko a Zakavkazsko, především oblast Talyšských hor a okolí Lenkoranu. Odtud se oblast výskytu táhla přes severní Írán podél jižního pobřeží Kaspického moře a pohoří Alborz na východ až k řece Atrek. Na jihu Íránu se naproti tomu tygr nikdy nevyskytoval.\n\nNa řece Atrek vstupoval areál do dnešního Turkmenistánu, kde zahrnoval oblast na jihovýchodě země. Západní úbočí pohoří Kopet Dag bylo tygry často navštěvováno, pravděpodobně zde ale trvale nežili. Východní úbočí neskýtalo tygrům vhodné podmínky k životu. Dále na východě, v povodí řek Tedžen a Murgháb areál rovněž zasahoval do jižního Turkmenistánu. Zde docházelo k stykům s íránskou a afgánskou populací. V Afghánistánu se tygři vyskytovali pouze na nejzazším severu, směrem na jihovýchod byl areál ohraničen štíty Pamíru a Hindúkuše.\n\nV bývalých sovětských republikách se tygr kromě již zmíněných kavkazských a jihoturkménských populací vyskytoval především v povodí řek Vachš, Amudarja, Syrdarja a Ili. Oblast výskytu v povodí řek Vachš a Amudarja byla propojená s oblastí výskytu v Afghánistánu, naopak oblast výskytu v povodí řeky Ili a v okolí jezer Balchaš a Alaköl zasahovala až do východní Číny, přinejmenším k jezeru Bagraš köl. Tygři z povodí řeky Syrdarja byli pouštními oblastmi izolováni od obou výše zmíněných areálů. Přesto osamělí jedinci opakovaně přecházeli skrz tato nehostinná území, takže stále docházelo k mísení mezi jednotlivými populacemi.\n\nSeverní trvale tygry obývané oblasti ve střední Asii dosahovaly k jižním svahům Altaje, tygři se vyskytovali v okolí Zajsanu, u Černého Irtyše a do údolí Kurčum v Kazachstánu a západní Číně. Odtud jednotliví jedinci pronikali daleko na sever až k Akmolinsku (dnešní Nur-Sultan), Barnaulu a Bijsku. Existují také zprávy o výskytu tygrů daleko na východě, až u jezera Ačit núr v západním Mongolsku.\n\nZ oblastí východně od Altaje, tedy z okolí Bajkalu, existuje pouze minimum zpráv o výskytu tygra v 19. či 20. století. Nedávné genetické analýzy, které prokázaly blízkou příbuznost východosibiřských tygrů (tygr ussurijský) s tygry středoasijskými a kavkazskými (tygr kaspický), však svědčí o tom, že areál rozšíření tygra se kdysi kontinuálně táhl ze střední Asie na východní Sibiř až k tichomořskému pobřeží. Pár zpráv o výskytu tygra v těchto \"prázdných\" oblastech ale přeci jen existuje. V roce 1828 byl pozorován tygr na horním toku Angary, v roce 1834 pak u Bajkalu. Dále na východě, v povodí řek Onon a Arguň, se putující jedinci vyskytovali pravidelně ještě v polovině 20. století. Zde začíná areál trvalého výskytu tygra ussurijského táhnoucí se povodím Amuru dále na východ. Na severu kdysi zasahoval až k úpatí Stanového pohoří na 45° severní šířky. U tichomořského pobřeží areál dosahoval dokonce až k 50° severní šířky. Osamělí jedinci pronikali i dále na sever. Kolem roku 1905 byl jeden tygr dokonce pozorován u řeky Aldan na 60° severní šířky. Jiný jedinec byl viděn v roce 1944 na 56° severní šířky. Na jih od Amuru dosahoval areál k\nzápadním svahům pohoří Velký Chingan v Číně. Zasahoval dokonce až k jezeru Bujr núr ve východním Mongolsku. Odtud se areál táhl přes zmíněné pohoří Velký Chingan a planinu Sungari až do Koreje.\n\nAreál původního výskytu tygra se dále táhl na jih přes rozsáhlé oblasti východní Číny a Indočíny až na indický subkontinent. Nejzazší výskyt tygra ve střední Číně byl zaznamenán na počátku 20. století z horního toku řeky Min-ťiang v provincii S'-čchuan. Na jihovýchodě byl tygr rozšířen v celé Zadní Indii včetně Malajského poloostrova. Areál rozšíření tygra zahrnoval také indonéské ostrovy Sumatra, Jáva a Bali. Tygr obýval skoro celý indický subkontinent až ke svahům Himálaje. Pouze na severozápadě, kde se rozkládá vyprahlá Thárská poušť, není výskyt tygra doložen. V Pákistánu se tygr vyskytoval pouze v údolí Indu, kam zřejmě pronikl z Indie. Od západoasijských populací v severním Afghánistánu byly populace z údolí Indu odděleny nepřekročitelnou hrází vyprahlých pouští a vysokých hor.\n\nS postupujícím osidlováním odlehlých území člověkem se stával intenzivnějším i lov, který decimoval stavy tygrů i jejich přirozené kořisti. Od konce 19. století se areál výskytu tygra drasticky zmenšil. První obětí byl tygr balijský, jehož poslední exemplář byl pozorován v roce 1937. Na sousední Jávě poslední tygr zahynul zřejmě v 70. letech 20. století.\n\nNa jižním Kavkaze a v Zakavkazsku byli tygři na počátku 20. století ještě poměrně hojní, jejich stavy ale následně začaly prudce klesat a v polovině 20. století odtud tygři zcela vymizeli. Ojedinělé exempláře ještě v 60. letech 20. století přecházely z Íránu přes Talyšské hory do podhůří Kavkazu. Z většiny území bývalých sovětských republik tygr vymizel koncem 19. a začátkem 20. století. V roce 1936 ještě žila menší populace tygrů na dolním toku Ili. V povodí Syrdarji byl poslední tygr spatřen roku 1945, u Ili v roce 1948. Nejdéle se tygři udrželi u hranice s Afghánistánem. V jižní části původní oblasti výskytu v povodí Amudarji, kolem soutoku s Vachšem, na území dnešní rezervace Tygrovaja balka (Тигровая балка) a v sousedním údolí Pandže bylo ještě ve 30. letech 20. století možno běžně pozorovat dospělé tygry s mláďaty. Kolem roku 1950 zde ale žilo už jen několik osamělých jedinců. Od konce 50. let 20. století lze považovat tygra v západní a střední části tehdejšího Sovětského svazu za vyhubeného. Totéž velmi pravděpodobně platí i pro Afghánistán. Nejdéle se tygr udržel na jihovýchodě Turecka, kde byl jeho výskyt zaznamenán ještě v 70. letech 20. století. Dnes se tygr považuje za vyhubeného v celé Přední Asii i Střední Asii. Poddruh tygr kaspický tedy zcela vymizel.\n\nI v Číně byl tygr téměř zcela vyhuben. V dalších oblastech výskytu se ještě na počátku 20. století souvislý areál rozpadl do menších ostrůvků se zbytkovými populacemi.\nAni v poslední době se situace tygra příliš nezlepšuje. Mezi roky 1995 a 2005 se areál výskytu tygra dále zmenšil o 40 %, takže tygři dnes obývají pouhých 7 % původního areálu.\n\nDnes se tygři vyskytují pouze na ruském dálném východě a v sousedících hraničních čínských oblastech, na indickém subkontinentu a v odlehlých oblastech jihovýchodní Asie od jihočínské provincie Jün-nan na severu k Malajskému poloostrovu na jihu. Jediný větší ostrov, na kterém se tygr udržel, je Sumatra. Podrobnější informace uvádí následující kapitola.\n\nStavy tygrů ve 20. století dramaticky poklesly. V roce 1920 žilo na světě přibližně 100 000 tygrů, v roce 1970 byla však světová populace tygrů odhadována již jen na pouhé 4 000 jedinců. Tygři jávští a tygři kaspičtí byli zcela vyhubeni v 70. letech, tygr balijský dokonce již ve 30. letech. V polovině 20. století se na pokraji vyhubení ocitl i tygr ussurijský, jeho populace v roce 1947 byla odhadována na pouhých 20 až 30 jedinců. Díky nejrůznějším záchranným projektům, jako např. \"Projekt Tygr\" organizace WWF se podařilo zvýšit stavy populací tygrů na Sibiři (tygr ussurijský) a v Indii (tygr indický) a tyto stavy se podařilo stabilizovat. V dalších oblastech však počty tygrů nadále klesají. Kolem roku 2000 byly divoké populace tygrů odhadovány ještě na zhruba 5000 až 7000 jedinců, od té doby však počty dále poklesly. Dnes se odhaduje, že na světě žije přibližně 3670 až 4390 divokých tygrů (oficiální zpráva IUCN z roku 2015 + výsledek sčítání v Rusku 2015). Snížené počty jdou však částečně na vrub také přesnějším metodám sčítání. Tygr je v seznamech IUCN veden jako ohrožený druh. Tygr je považován za vyhynulého v následujících státech – Afghánistán, Írán, Kazachstán, Kyrgyzstán, Severní Korea, Pákistán, Singapur, Tádžikistán, Turecko, Turkmenistán a Uzbekistán.\n\nNásledující tabulka uvádí údaje o výskytu tygrů v jednotlivých zemích areálu na základě zpráv z let 2009–2014. Vychází z přílohy k oficiální zprávě IUCN z roku 2015.\n\nCensus z roku 2015 potvrdil pozitivní trend v populaci tygra ussurijského na ruském dálném východě, když bylo napočítáno 480 až 540 jedinců, což je mírný nárůst proti číslům z roku 2005, která uváděla 423 až 502, respektive 330 až 390 jedinců. V Severní Koreji nebyl výskyt tygra zaznamenán od roku 1998. Na severu Číny u hranice s Ruskem žije malá populace, čínská vláda odhaduje počet na zhruba 20 jedinců. Poddruh je klasifikován jako ohrožený.\n\nTygr čínský byl ve volné přírodě zřejmě zcela vyhuben. Je ale plánováno jeho znovuvysazení v dřívějších oblastech výskytu. Poddruh je klasifikován jako kriticky ohrožený.\n\nNa indickém subkontinentu (Indie, Nepál, Bhútán, Bangladéš) žíjí dnes tygři téměř výhradně v národních parcích a rezervacích. Největší populace jsou přitom na severu (Národní park Rajaji–Národní park Jima Corbetta, Národní park Dudhwa, Národní park Bardia, Národní park Čitvan, Buxa, Národní park Manas, Národní park Kaziranga) a v centrální Indii (např. Národní park Kanha, Národní park Pench, Národní park Satpura, Národní park Melghat, Národní park Bandhavgarh, Národní park Simlipal, Národní park Indravati, Nagarjunasagar). Na jihu je potom výskyt omezen na oblasti Národního parku Nagarhole a Národního parku Bandipur. Indie je v současnosti zemí s největším počtem volně žijících tygrů, zdejší populace je odhadována na 1200 - 1700 jedinců. Do tohoto počtu není zahrnuta populace v Sundarbans na hranicích Indie a Bangladéše. Ve zdejších mangrovech žije odhadem asi 200 tygrů. V Bhútánu je velikost populace odhadována na 70 až 80 jedinců, v Nepálu pak na 100 až 200 tygrů, z nichž značná část (asi 50) žije v Národním parku Čitvan. V posledních letech byl i zásluhou přísné ochrany zaznamenán mírný nárůst počtu indických tygrů, podle sčítání v roce 2011 se počet tygrů oproti stavu z roku 2007 zvýšil o 200 až 300 jedinců.\n\nNa nejzazším jihu Číny v provincii Jün-nan může přežívat podle oficiálních údajů zhruba 10 tygrů indočínských.\n\nV jihovýchodní Asii se tygři vyskytují pouze v ostrůvkovitých zbytcích původního areálu. Zdejší populace jsou více ohrožené než populace na indickém subkontinentu. V Myanmaru (Barmě) žije ještě zhruba 100 tygrů. V Thajsku byl počet divokých tygrů na počátku 90. let 20. století odhadován na zhruba 250 jedinců. Největší populace žije v komplexu rezervací Thung Yai–Huai Kha Khaeng. Tamější populace je odhadována na zhruba 150 tygrů a je tak jednou z největších v pevninské části jihovýchodní Asie. V Kambodži, Laosu a Vietnamu žije podle oficiálních údajů zhruba po 20 tygrech. V Laosu byl potvrzen výskyt tygra v rezervaci Nam Et-Phou Louey National Protected Area (17 jedinců). Ve Vietnamu nebyl tygr vyfotografován od roku 1997. V Kambodži přes intenzivní snahy existuje pouze několik málo záznamů o pozorování tygra po roce 2005. V největší světové tygří rezervaci Hukaung Valley v Myanmaru se podařilo fotopastmi identifikovat pouze šest různých tygrů, odhady počtu zdejších jedinců kolísají na široké škále od 7 do 71 kusů. Poddruh je klasifikován jako ohrožený, populace ovšem vykazuje silně klesající tendenci a je velmi pravděpodobné, že v příštím vydání Červeného seznamu IUCN bude tento poddruh překlasifikován na kriticky ohrožený.\n\nV Malajsii žijí podle všeho tři oddělené populace, žádná pravděpobně nepřesahuje počtem 250 jedinců. Jedna z nich žije v Národním parku Taman Negara.\n\nPočet tygrů na Sumatře se odhaduje na 400 až 500 jedinců (vládní odhad z roku 2007), možná i o něco více (terénní průzkumy). Tři nejvýznamnější oblasti výskytu jsou Národní park Gunung Leuser na severu ostrova, Národní park Kerinci Seblat na západě a Národní park Bukit Tigapuluh v centrální části ostrova. Kvůli pokračujícímu ubývání původního biotopu populace tygra na Sumatře stále vykazuje klesající tendenci. Poddruh je klasifikován jako kriticky ohrožený.\n\nNejvětší hrozbou pro tygra je ničení jeho životního prostředí. Jde především o kácení lesů a pralesů, rozšiřování zemědělských ploch a snižování stavů zvěře, která slouží tygrovi za kořist. Další velkou hrozbou je pytláctví. Hlavním důvodem pro ilegální lov je žádanost tygřích produktů na čínském trhu, pro účely tradiční čínské medicíny. Ceněný je především prášek z rozemletých tygřích kostí. Poté, co mezi 50. a 70. léty 20. století stavy čínských tygrů klesly na pouhé desítky jedinců v přísně střežených rezervacích, začal být trh v Číně pokrýván dovozy ze zahraničí, čímž se zvýšilo ohrožení dalších poddruhů. Obchod s tygřími produkty byl zakázán Úmluvou o mezinárodním obchodu s ohroženými druhy volně žijících živočichů a rostlin (CITES) z roku 1975. Čína ke smlouvě přistoupila v roce 1981, nicméně na vnitrostátní úrovni byl obchod s tygřími produkty zakázán až v roce 1993. Přesto stavy tygrů dále klesají. V poslední době bylo opět zaznamenáno zvýšené používání zakázaných tygřích pastí. Sporné je, zda by k omezení lovu pomohlo zakládání \"tygřích farem\". Existují obavy, že prodej produktů z tygrů chovaných v zajetí by byl využíván jako zástěrka k legalizaci prodeje produktů z ilegálně ulovených divokých tygrů. Tygr býval také hojně loven kvůli (často jen údajným) útokům na hospodářská zvířata.\n\nPředevším v Číně existují projekty plánující znovuvysazení tygra v místech, kde během 20. století vyhynul. Organizace \"Save Chinas Tigers\" se zabývá chovem tygra čínského v soukromých rezervacích v Jižní Africe. Tygři se zde především učí loveckým dovednostem, aby si dokázali ve volné přírodě obstarat potravu. V budoucnosti je plánováno vypuštění těchto tygrů v původním areálu výskytu v Číně. K ambasadorům projektu patří známé osobnosti jako například herec Jackie Chan. Uvažuje se rovněž o podobném projektu, který by zahrnoval tygry čínské chované v čínských zoo a dalších zařízeních. Je rovněž plánováno znovuvysazování tygra ussurijského. Mnoho jedinců tohoto poddruhu žije v zajetí v Číně. V rámci pokusů o omezení lovu divokých tygrů byla v roce 1986 založena velká tygří farma u Charbinu. Po zákazu obchodu s tygřími produkty v roce 1993 byla přeměněna na tygří park. Žije zde zhruba 800 tygrů ussurijských. Nejméně 200 se z genetického hlediska (čistota linie) jeví jako vhodní kandidáti na znovuvysazení do oblastí původního výskytu. Hlavním problémem je značná velikost území, které jednotlivý tygr potřebuje pro svou obživu a nutnost naučit tygry životu ve volné přírodě. Dalším problémem je malá genetická variabilita těchto zvířat.\n\nTygři jsou aktivní především za soumraku a v noci, občas ale loví i ve dne. Při hledání kořisti tygři často urazí velké vzdálenosti. Platí to především pro oblasti chudé na zvěř, jako je východní Sibiř. Tamní tygři urazí za den průměrně 20 až 25 km, ve výjimečných případech však dokonce 80 až 100 km. Kromě tohoto pravidelného obcházení revíru při hledání kořisti urazí tygr často značnou vzdálenost při hledání nového loviště (například mladý tygr odcházející od matky). Při tom se může vzdálit stovky kilometrů od původního revíru.\n\nTygři jsou výborní plavci a na rozdíl od většiny ostatních koček mají rádi vodu. Jsou schopni přeplavat řeky o šířce 6 až 8 km. Je zaznamenán případ tygra, který uplaval celých 29 km. Tygři šplhají špatně a neradi, v případě nutnosti ale dokážou vyšplhat i do koruny stromu, jak se ukázalo například roku 1969 při masivních záplavách v Sundarbans. Mnoho tygrů se zachránilo právě vyšplháním na strom. Jako úkryt slouží tygrům chráněná místa uvnitř revíru, například vyvrácené stromy, houštiny či jeskyně.\n\nTygří obývají poměrně širokou škálu různých biotopů, od tropického deštného lesa přes savany, močály a listnaté a smíšené lesy mírného pásma až po jehličnatý severský les - tajgu. V Přední Asii obýval tygr listnaté lesy, křovinaté porosty, říční údolí mezi pouštními a polopouštními oblastmi. V Číně obýval tygr rovněž subtropické horské lesy. Tygr obvykle nevystupuje do výšek přes 2 000 m. n. m., v Kazachstánu byla ale ulovena zvířata ve výšce 2 500 m. n. m., v Himálaji byl dokonce prokázán výskyt tygra v nadmořské výšce 4 000 m. n. m. Na ruském dálném východě tygři obývají především smíšené lesy nižší nadmořské výšky. Na severu indického subkontinentu obývá dnes tygr především tzv. terai, bažinaté oblasti s vysokou trávou a lužními lesy. Ve střední Indii žijí tygři většinou v lesních porostech tvořených salovými stromy (\"Shorea robusta\"), ale také v porostech trnitých křovin, jako v Národním parku Ranthambore. V Sundarbans žijí tygři v mangrovech, v Ásámu a jihovýchodní Asii pak v tropických deštných lesích. Vůči chladu jsou velmi odolní především tygři ussurijští. Oblasti se sněhovou pokrývkou vyšší než 30 cm však tygrovi nesvědčí, pravděpodobně i kvůli tomu, že se v takovýchto oblastech nevyskytují divoká prasata, která jsou pro tygra jednou z hlavních kořistí. Tygr je tedy, co se prostředí týče, velmi přizpůsobivý, potřebuje ale vhodné úkryty, dostatek kořisti a přístup k vodě.\n\nTygři jsou obvykle samotáři, dospělí samci a samice se stýkají pouze krátce v době páření. Jelikož mláďata zůstávají až do tří let s matkou, dospělé samice jsou většinou doprovázeny koťaty či dospívajícími jedinci. Jen výjimečně lze pozorovat úplnou rodinu, sestávající z obou dospělých a mláďat.\n\nRodinu zakládají většinou pouze tygři s vlastním revírem. Revír si tygři značkují močí. Jeho velikost závisí u samice na množství dostupné kořisti. Revír samce se překrývá s více revíry samic (2 až 7). V Národním parku Čitvan, kde biomasa dostupné kořisti je zhruba 2000 kg/km², je průměrná velikost revíru tygřice 23 km², velikost revíru tygřího samce pak 68 km². V na kořist chudších oblastech ruského dálného východu, kde biomasa dostupné kořisti je zhruba 400 kg/km², velikost revíru tygřice kolísá od 200 do 400 km². I když se jednotlivé revíry mohou částečně překrývat, je průměrná velikost revíru přímo úměrná hustotě tygří populace v dané oblasti. V indickém Národním parku Kanha žije na ploše 320 km² 10 až 15 tygrů. V Národním parku Čitvan v Nepálu žije v průměru 8 tygrů na 100 km². V Národním parku Kaziranga se uživí dokonce i 16 a více tygrů na 100 km². V Národním parku Nagarhole je hustota tygří populace opět mezi 13 až 15 zvířaty na 100 km². Oproti tomu na ruském dálném východě je průměrná hustota tygří populace odhadována pouze na 0,5 až 1,4 tygra na 100 km². V tropických deštných lesích Malajsie, Sumatry a Laosu se na hustotě zdejších tygřích populací opět odráží malé množství dostupné kořisti. Hustota zdejších tygřích populací je velmi nízká.\n\nPříčinou extrémní velikosti revírů tygrů ussurijských nemusí byt pouze relativně nízká dostupnost kořisti, ale také vliv člověka. V Sichote-Aliňské přírodní rezervaci se mladé tygřice usazovaly v revíru své matky, pokud člověk svými zásahy nesnižoval množství dostupné kořisti. Když byl vliv člověka příliš velký, tygřice vyhledávaly nové revíry. Podle toho by potřebná velikost revíru v dané oblasti měla být výrazně menší než výše uvedených 400 km².\n\nTygři jsou teritoriální zvířata, brání svůj revír proti dalším tygrům stejného pohlaví. Revír si značkují močí, kterou při vztyčeném ocasu stříkají na stromy či keře. I škrábance, které tygři často zanechávají na různých stromech, mohou sloužit tomuto účelu. Naopak řev, kterým svojí přítomnost v revíru oznamují například lvi, u tygrů k označování revíru velmi pravděpodobně neslouží, neboť tygři řvou jen velmi zřídka. Mladé tygřice často obsazují revír v sousedství revíru své matky, což vede k tomu, že tygřice v určité oblasti jsou si blízce příbuzné, jako lvice z jedné smečky. Tygří samci putují více, snaží se najít opuštěný revír nebo zahnat jiného samce v boji.\n\nTygři v tropických oblastech nemají specifické roční období, kterému by dávali přednost při rozmnožování. Na Amuru se oproti tomu většina mláďat rodí na jaře. Je-li samice připravena se pářit, dává to najevo pachovými značkami. U tygřic v zajetí trvá období plodnosti zhruba pět dní. Ve volné přírodě jsou však páry pohromadě obvykle jen dva dny. V tomto čase dochází k hojnému páření, 17× až 52× za den. Samotný akt páření je však obvykle velmi krátký. Při aktu leží samice na zemi, zatímco samec stojí nad ní a svírá čelistmi její krk. Tygřice často bývají útočné, mručí a ohánějí se packami po partnerovi.\nNení-li páření úspěšné, je tygřice připravena k novému páření zhruba za měsíc. Po úspěšném páření porodí samice po zhruba 103 dnech březosti 2 až 5 mláďat. Vrhy s jedním nebo naopak až 7 mláďaty jsou výjimečné. Průměrná velikost vrhu je kolem 3 mláďat. Jako místo porodu tygřice volí kryté místo v houštině, vysoké trávě, skalní štěrbině nebo jeskyni. Mláďata se rodí slepá a bezmocná. Porodní váha je mezi 800 až 1600 gramy. V prvních týdnech se matka zdržuje v blízkém okolí skrýše s mláďaty. Když jsou tygřatům dva až tři měsíce, začíná tygřice své obchůzky postupně prodlužovat. Asi po šesti měsících přestává tygřice svá mláďata kojit. Ta však samozřejmě ještě nejsou schopna samostatně lovit. Ve věku 12 až 18 měsíců vypadávají mladým tygrům mléčné zuby. Zhruba od tohoto věku jsou fyzicky schopní samostatného lovu. Po 18 až 20 měsících se mladí tygři osamostatňují, nějaký čas však ještě zůstávají v revíru matky.\n\nDoba odchodu souvisí obvykle s narozením nového vrhu mláďat. Podle jedné studie v Národním parku Čitvan samci odcházeli průměrně 33 km daleko od revíru matky, u samic to bylo pouze 10 km. Z deseti sledovaných samců se přitom pouze čtyřem podařilo úspěšně obsadit nový revír. Tygřice mívají první potomky ve čtvrtém roce života, tygří samci se stávají rodiči obvykle v pěti letech. Samice jsou plodné v průměru šest, nejvýše však dvanáct let. Průměrný věk dožití divoce žijících tygřic je 9 let. Zásluhou vysoké úmrtnosti mláďat tak jedna tygřice za svůj život odchová průměrně pouze 4 až 5 mláďat.\n\nTygři v zajetí se dožívají v průměru 16 až 18 let. Málokdy se dožijí věku 20 až 25 let.\n\nTygři jsou obvykle tiší. Přesto disponují velkou škálou různých zvuků. Nejběžnější je daleko se nesoucí, hluboký řev, znící jako \"A-o-ung\", který je vícekrát po sobě opakován. Tento řev bývá spojován s namlouvacími rituály při páření. Při útoku tygr často vydává zvláštní druh řevu, který lze popsat jako krátké, prudké a velmi hlasité zakašlání. Podobný zvuk vydává tygří samec i při pářícím aktu.\n\nHlavní potravou tygra jsou velcí savci, které stopuje a po krátkém sprintu skolí. Jedná se především o divoká prasata a jelenovitou zvěř. Menší část potravy pak tvoří malí savci jako zajíci či králíci, ale také ptáci či plazi včetně velkých krokodýlů. Tygr je schopen sám skolit i tak mohutné zvíře jako je gaur, největší žijící tur.\n\nNejdůležitější kořistí tygra v celém areálu jeho výskytu jsou divoká prasata a jelenovitá zvěř. V národních parcích na indickém subkontinentu, jako Národní park Čitvan v Nepálu, Narodní park Nagarhole či Národní park Kanha v Indii, tvoří velká jelenovitá zvěř (axis, sambar, barasinga) více než polovinu celkového objemu tygří kořisti. Zejména pak v Nagarhole tvoří velký podíl na tygří kosti také obrovský gaur. Mezi další významnou kořist patří v těchto oblastech také divoká prasata a menší jelínci (muntžak), zatímco dikobrazi, zajícovci a languři mají díky své malé velikosti na celkové kořisti jen velmi omezený podíl. V některých oblastech indického subkontinentu tvoří významnou součást kořisti také antilopy, především nilgau.\n\nV thajské přírodní rezervaci Huai Kha Khaeng tvoří tygří potravu převážně sambarové, muntžaci, divoká prásata, dikobrazi a jezevci.\n\nV přírodní rezervaci Sichote-Aliň na ruském Dálném východě se tygři živí téměř výhradně divokými prasaty a jeleny wapiti.\n\nLze říci, že výskyt tygra ve volné přírodě závisí na existenci dostatečného množství velké kořisti, jako jsou divoká prasata a jelenovitá zvěř. Například areál výskytu vymřelého tygra kaspického se víceméně shodoval s oblastmi výskytu jelena bucharského (\"Cervus elaphus bactrianus\"), srnčí zvěře a divokých prasat v říčních údolích jinak suchých oblastí Přední Asie. V Tádžikistánu lovil kaspický tygr i gazely džejran a divoké lišky, ve středoasijských stepích pak i velké antilopy sajgy.\n\nTygři dokáží ulovit kořist, která je výrazně převyšuje velikostí i hmotností. V Indii jsou pravidelně pozorovány útoky tygrů na velké tury, jako arni a gaur, přičemž cílem jsou obvykle samice a telata. Příležitostně tygři útočí i na tapíry čabrakové a troufnou si i na mladého nosorožce, pokud se příliš vzdálí od matky. Útoky na slony jsou výjimečné a téměř výhradně jde o útoky na slůňata, existují však i důvěryhodná svědectví o útocích na dospělé samce. V některých oblastech tvoří část tygří kořisti i medvědi. Zatímco indičtí medvědi pyskatí se stávají tygří kořistí jen výjimečně, medvědi ušatí a výjimečně i medvěd hnědý patří mezi potenciální kořist ussurijských tygrů. Na ruském Dálném východě tvoří medvědi zhruba 5 až 8% tygří kořisti. Jsou zaznamenány i případy úspěšného ulovení dospělého jedince medvěda hnědého.\nNa ruském Dálném východě loví tygr kromě jelenů wapiti především soby, jeleny sika, kabary, srnce a goraly, příležitostně také rysy, jezevce, zajíce a dokonce tetřevovité ptáky. Podobně i indičtí tygři nepohrdnou menší kořistí jako hlodavci, želvy, ryby a dokonce i kobylky či žáby. Kořistí bývají i masožravci jako krokodýli. Levharti bývají zabíjeni jako potravní konkurenti, jen výjimečně však bývají následně i sežráni. Naproti tomu tygři zkonzumují občas i ovoce nebo trávu. Kanibalismus se vyskytuje, jde však většinou buď o mláďata sežraná cizím samcem nebo o pojídání nalezené mršiny.\n\nTygr někdy útočí i na hospodářská zvířata. Cílem jsou především psi a větší kopytníci jako kozy, ovce, skot, vodní buvoli, osli a koně. Takovéto útoky jsou obecně výjimkou, především v Indii se však vyskytovali a vyskytují tygři, kteří se na tuto kořist specializovali.\n\nTygři se ke kořisti plíží nebo na ni číhají a vrhnou se na ní po několika skocích či krátkém sprintu. Oproti lvům tygři berou v úvahu směr větru a přibližují se k vyhlédnuté kořisti proti větru. Při tom se snaží co nejlépe krýt a přiblížit se na vzdálenost zhruba 10 – 35 m. Je-li vzdálenost příliš velká a mezi tygrem a kořistí není žádné krytí, tygr čeká, až se kořist sama přiblíží. První fází útoku je obvykle rychlý sprint za kořistí na krátkou vzdálenost. Pokud tygr kořist ihned nedostihne, žene se za ní maximálně 100 až 200 metrů. Pak pronásledování vzdá. Pokud kořist dostihne, velká zvířata se snaží srazit k zemi silou nárazu. Útočí tlamou na hrdlo, zespodu nebo ze strany. takto bývá oběť často zardoušena. Tlapy používá k přidržení oběti. Menší zvířata jsou obvykle zabita překousnutím vazu. Občas tygr útočí i na krk většího zvířete, s cílem prokousnout obratle. Opravdu velká zvířata, jako velcí tuři, však takto jen těžko mohou být zabiti, proto na ně tygři útočí kousanci do hrdla či tlamy. Divocí tuři a mladí sloni bývají napadáni i zezadu na nohou, s cílem překousnout šlachy a zvířeti znemožnit pohyb. Při útoku na medvěda útočí tygr pravděpodobně zezadu na krk, přičemž se snaží prokousnout krční obratle. I při útoku na dospělého slona musí tygr útočit zezadu, aby se vyhnul klům a chobotu. Takový útok je však výjimečný. Tygři v takovém případě obvykle spolupracují. Jeden odláká pozornost slona, zatímco druhý zaútočí zezadu. Po skoku na hřbet se snaží tygr slona zranit kousanci. Takovýto útok se několikrát opakuje, což u slona vede k vyčerpání a velké ztrátě krve.\n\nUlovenou kořist si obvykle tygr odtáhne do vyhlédnutého úkrytu, přičemž i několikasetkilové kusy dospělé zvěře mohou být odtaženy stovky metrů daleko. Tygři obvykle začínají požírat kořist od kyčlí, zatímco lvi nejprve otevřou břicho. Během požíraní kořisti nebo po něm tygr pije. Obvykle se zdržuje v blízkosti kořisti, dokud jí celou nezpracuje. Pokud se musí vzdálit od svého úkrytu, zakryje ho listím a větvemi. Z větší kořisti obvykle zůstane hlava a nohy. Tygr je schopen sežrat při jednom krmení 18 až 27 kg masa, v extrémních případech možná až 40 kg.\n\nTygří samice spotřebuje denně zhruba 5–6 kg masa. Jelikož z uloveného kusu lze spotřebovat v průměru 2/3, musí ulovit za jeden rok kořist o celkové hmotnosti zhruba 2400 až 2850 kg. To odpovídá zhruba jednomu sambarovi o hmotnosti 200 kg každé čtyři týdny nebo jednomu muntžakovi každé dva až tři dny. Během výchovy mláďat je spotřeba masa zhruba o 50 % vyšší. Samice tygra ussurijského, která se stará o mládě, potřebuje zhruba 5000 kg masa za rok, což odpovídá zhruba 50 kusům větší kořisti o průměrné hmotnosti 100 kg.\n\nPo krmení se tygr pomocí jazyka očistí od krve a další špíny. Hlava se \"omyje\" přední tlapou, která je přitom pravidelně olizována a čištěna. I v době odpočinku si tygr příležitostně čistí srst.\n\nVýkal tygra je podlouhlý a má 35 až 40 mm v průměru. Je obvykle hnědé až černé barvy a sestává z polotuhé smolovité hmoty, pokud se strava skládala především z masa nebo krve. Ve stolici se často nacházejí nestrávené zbytky jídla, například chlupy či kosti.\n\nÚtoky tygra na člověka jsou poměrně časté v Sundarbans, v oblasti ganžské delty. V jiných oblastech Indie jsou vzácné, jinde pak zcela výjimečné. Ještě kolem roku 1980 bylo v Sundarbans roztrháno tygry průměrně 100 lidí za rok. Tygr se lidem obvykle vyhýbá, někdy se však tygr z neznámých důvodů stane \"lidožroutem\". Jedním z důvodů může být například zranění, které tygrovi nedovolí v dostatečné míře lovit jeho přirozenou kořist. Tygr se pak může zaměřit právě na lov člověka, který je pomalejší a méně bojovný, než většina zvířat, které tygr normálně loví. Tygr, na rozdíl od levharta, jen zcela výjimečně zavítá do lidských sídlišť, zabíjí lidi mimo vesnice, například dřevorubce či sběrače medu.\n\nTygr vzhledem ke své velikosti a síle nemá téměř žádné přirozené nepřátele. Smečka dhoulů je schopna tygra skolit, to se ovšem týká pouze mladých, či naopak starých a nemocných jedinců. Za skutečného protivníka nelze dhouly považovat. Vlci se tygrovi vyhýbají. Koťata a nedospělí tygři se občas stávají kořistí medvěda hnědého. Dospělý tygr obvykle uhne medvědovi z cesty. Jako potenciální nepřítel ještě připadá v úvahu lev, který dorůstá podobné velikosti a loví ve smečkách. Dnes se ovšem areály výskytu těchto šelem nepřekrývají, takže si vzájemně nekonkurují. Každá šelma také upřednostňuje jiný biotop, lvi dávají přednost otevřenému prostředí. I tygři trpí parazitárními onemocněními, ale nemoci divokých tygrů nebyly doposud důkladněji zkoumány.\n\nV evropském a africkém kulturním prostoru je \"králem zvířat\" lev. V asijských kulturách přebírá toto postavení tygr. Patří mu přívlastky jako \"pán džungle\", \"car tajgy\" či \"vládce zvířat\". V některých východních kulturách měl tygr dokonce božské postavení. V západních kulturách je tygr naproti tomu obvykle líčen jako krvelačné a nebezpečné zvíře. Dnes je tygr díky své vznešené kráse a eleganci jedním z nejznámějších a nejobdivovanějších divokých zvířat. Jakožto symbol divočiny má sympatie veřejnosti, což napomáhá jeho ochraně. Zájem médií pomáhá záchranným projektům získávat podporu i přijetí mezi lidmi. Z popularity tygrů pak mohou následně profitovat i další druhy, žijící v jejich biotopech.\n\nSíla, mohutnost a lovecké schopnosti tygra udivovaly člověka od nepaměti. Nejstarší známá vyobrazení tygrů pocházejí ze sídel v údolí Indu z doby zhruba před 5 000 lety. Jsou tak výrazně mladší, než nejstarší zobrazení lvů, která jsou až 30 000 let stará. V hinduismu, který se na indickém subkontinentu rozšířil po příchodu árijských národů, má tygr zásadní význam. Například bohyně Durga jezdí na tygrovi, Šiva zase sedává na tygří kůži. I v buddhismu si tygr našel svojí úlohu a jeho zobrazení zdobí různé chrámy a svatyně.\n\nJak již bylo zmíněno, ve východních kulturách, především v oblastech Indie a Číny, má tygr podobné postavení jako lev na západě. Častým námětem protoindických maleb z doby zhruba 2 000 let před Kristem je hrdina bojující se dvěma tygry. Je zde jistá podobnost se sumerským Gilgamešem. Tygr je častým motivem i v umění skytských národů obývajících prostory střední Asie v době mezi roky 1000 a 500 př. n. l. V umění mezopotámských a maloasijských národů se naopak tygr neobjevuje. Ve staroíránském umění je tygr vyobrazován pouze vzácně, přestože se na tomto území prokazatelně vyskytoval. Pro starověké Řecko, a tím i Evropu, objevil tygra až Alexandr Veliký při svém tažení do Asie v letech 330-325 př. n. l. O něco později se dostal první tygr do Athén, jako dar vládce Seleuka I. V tomto období se na Balkáně ještě poměrně hojně vyskytovali lvi, což vysvětluje, proč jsou západní kultuře bližší než tygři.\n\nVe starověkém Římě byli tygři využíváni k boji v arénách. První tygr v Římě byl darem císaři Augustovi z Indie v roce 19 př. n. l. Na svatbě císaře Heliogabala bylo předvedeno a zabito celkem 51 tygrů. O tomto císaři se také uvádí, že když byl přestrojen za boha Bakcha, nechal svůj vůz táhnout tygry. V arénách se však tygři objevovali výrazně méně často než lvi.\n\nI proto, že v Bibli jej nenajdeme, upadl v Evropě tygr v raném středověku v zapomnění. Znovu jej pro Evropany objevil až Marco Polo při své výpravě do Činy. Tygry spatřil na Kublajchánově dvoře. Popsal je však jako lvy, větší než babylonské, s černými, bílými a červenými pruhy. První tygr od dob starověkého Říma, který se dostal do Evropy, byl pravděpodobně tygr na dvoře vévodkyně Savojské v Turíně, kam byl dovezen roku 1478. Krátce poté se začali objevovat tygři i na dalších šlechtických dvorech Evropy.\n\nNejznámějšími tygry v literatuře jsou zřejmě \"Šér Chán\" z Knih džunglí anglického spisovatele Rudyarda Kiplinga a \"Tygr\" z Medvídka Pú amerického spisovatele A. A. Milneho. Muž v tygří kůži od Šoty Rustaveliho je národním eposem Gruzie. Báseň Williama Blaka \"Tygr\" je jednou z nejznámějších básní anglického romantismu. V roce 2002 získal Yann Martel za román Pí a jeho život, kde tygr hraje klíčovou roli, Bookerovu cenu.\nV Číně je tygr symbolem západu, podzimu a udatnosti. Je v pořadí třetím znamením čínského zvěrokruhu. Každý 12. rok je v čínské kultuře rokem tygra.\n\nJiž více než 1500 let má tygr jakožto symbol síly zásadní význam v tradiční čínské medicíně. Tygří orgány, obvykle zpracované do formy prášku, mají pomáhat proti neduhům jako revma či impotence. Poptávka po těchto produktech je stále vysoká a nabízené ceny jsou značné, což výrazně podporuje nelegální lov divokých tygrů. Právě pytláctví je jednou z hlavních příčin ohrožení těchto šelem.\nJižní Korea zvolila tygra za symbol XXIV. letních olympijských her v Soulu v roce 1988. Tygr také zdobí několik státních znaků, například Malajsie. Silné, rychle rostoucí ekonomiky se označují přízviskem \"ekonomičtí tygři\".\n\nZatímco stavy divokých tygrů stále klesají, značné množství zvířat je chováno v zajetí. Počet těchto jedinců je odhadován až na 11 000. Z toho zhruba 1 000 připadá na různé zoologické zahrady, především v Evropě, USA a Japonsku. Velké množství zvířat je v držení různých soukromých subjektů, v USA může jít až o 5 000 jedinců, dalších 5 000 pak ve zbytku světa, především v Číně. Například v tygřím parku v čínském Charbinu je chováno kolem 800 tygrů.\n\n\n\n\n"}
{"id": "79219", "url": "https://cs.wikipedia.org/wiki?curid=79219", "title": "Vlastislav Hofman", "text": "Vlastislav Hofman\n\nVlastislav Hofman (6. února 1884, Jičín – 28. srpna 1964, Praha) byl český architekt, urbanista, teoretik architektury, malíř, grafik, designér a scénograf.\n\nStudoval architekturu a pozemní stavitelství na ČVUT v Praze v letech 1902 až 1907 u prof.J.Schulze, krajinářské kreslení u J.Kouly a figurální kresbu u A.Liebschera. Od roku 1918 byl členem skupiny \"Tvrdošíjní\", kterou dále tvořili malíři J. Čapek, V. Špála, J. Zrzavý, R. Kremlička a O. Marvánek.\n\nŠlo o představitele kubistické architektury. Jako zaměstnanec pražského Stavebního úřadu se spolu s Vladimírem Zákrejskem podílel na záchraně pražských bastionů v katastru Hradčan.\n\nProjektoval například Jiráskův a Štefánikův most, lávky na Slovanský a Židovský (dnes Dětský) ostrov, Ďáblický hřbitov nebo krematorium v Moravské Ostravě.\n\nKromě architektury se zabýval především jevištní výpravou. Za svůj život vytvořil přes 400 výprav, z toho přes 200 pro Národní divadlo v Praze, další pak pro Divadlo na Vinohradech a Státní divadlo v Brně. Ke svým scénám navrhoval i kostýmy a masky. Spolupracoval s významnými režiséry, mj. s Karlem Hugem Hilarem, Karlem Dostalem, Janem Borem, Jiřím Frejkou, Alešem Podhorským, v opeře pak s Ferdinandem Pujmanem a J.Munclingerem.\n\nZískal mezinárodní uznání i v zahraničí, např. v roce 1925 v Paříži na Světové výstavě, v roce 1937 opět v Paříži na Mezinárodní výstavě technického umění a v roce 1940 v Milánu na Mezinárodní výstavě scénografie.\n\nJiž od roku 1913 publikoval články o divadelní scénografii a rovněž kritiky v časopisech \"Volné směry\", \"Umělecký měsíčník\", \"Jeviště\", apod.\n\n\n\n\n"}
{"id": "79224", "url": "https://cs.wikipedia.org/wiki?curid=79224", "title": "Karel Honzík", "text": "Karel Honzík\n\nKarel Honzík (24. září 1900 Le Croisic, Francie – 4. února 1966, Praha) byl český architekt, teoretik architektury a návrhář nábytku. Byl autorem odborných publikací i sci-fi knih.\n\nStudoval v letech 1918–1925 na Vysoké škole architektury a pozemního stavitelství na ČVUT, kde se stal po 2. světové válce profesorem (od roku 1945).\n\nPatřil do meziválečné avantgardy, byl členem tzv. Puristické čtyřky, spoluzakladatel spolku Devětsil a od samotného vzniku členem Levé fronty (1929), později působil ve Svazu socialistických architektů. Ve své tvorbě zpočátku vycházel ze zásad kubismu, později přešel k purismu.\n\nOd 30. let se s kolegou, architektem Ladislavem Žákem, věnoval konceptu životního slohu; od 40. let se k dvojici připojil Bohuslav Brouk.\n\nZačátkem třicátých let spolupracoval s anglickým architektem F. R. S. Yorkem na knize \"The Modern House\", která byla vydaná v roce 1934.\n\n\n\n\n\n\n"}
{"id": "79225", "url": "https://cs.wikipedia.org/wiki?curid=79225", "title": "Adina Mandlová", "text": "Adina Mandlová\n\nAdina Mandlová, vlastním jménem Jarmila Anna Františka Marie Mandlová, v Německu známá pod pseudonymem Lil Adina (28. ledna 1910 Mladá Boleslav – 16. června 1991 Příbram), byla česká filmová a divadelní herečka.\n\nJejí život byl bouřlivý. Byla krásná, inteligentní, obdivovaná. Její jméno spolehlivě plnilo sály, byla sex-symbolem 30. let 20. století. Zároveň se však jednalo o nešťastnou a psychicky nevyrovnanou ženu. Po válce byla podezřívána z kolaborantských styků s Němci.\n\nPocházela z rodiny c. k. inspektora státních drah Jana Mandla, který po třech synech toužil po narození dívky. Již od dětství byla otcem hýčkána a podporována v uměleckých zájmech. Své zvláštní jméno dostala, protože podle jeho mínění měla předurčenou skvělou budoucnost. O její výchovu se staral výhradně otec, který ji velmi rozmazloval, všichni jí museli vykat, ale ona odpovídala tykáním. Od čtyř let hrála na klavír. V jejích osmi letech ale její otec zemřel, tím ztratila své dobré postavení a hra na klavír jí byla zakázána.\n\nPo smrti otce se rodinné poměry velice zhoršily. Matka si našla několik strýčků, kteří rodinu podporovali. To však nestačilo, a tak rodina pořádala loupežné výpravy do zahrad a polí. Mandlovi také pronajímali pokoje své vily studentům. Když bylo Adině čtrnáct let, matka si našla nového přítele. V šestnácti Adinu poslali do pařížského dívčího penzionátu, kde se naučila vařit a zdokonalila svou francouzštinu a němčinu. Po dvou letech byla z penzionátu za špatné chování vyloučena. Následně se začala věnovat herectví.\n\nJiž v 16 letech si našla milence a chodila s ním po nočních barech. Ve francouzském penzionátu si našla dalšího, s nímž otěhotněla, načež absolvovala potrat. Pak se stala milenkou režiséra filmu \"Život je pes\" Huga Haase. Po roce 1939 měla vztah s Fredem Scheinerem–Svítilem, který ji později opustil, proto se pokusila o sebevraždu. Po uzdravení se vrhla do bezstarostného užívání si života, takže vznikla průpovídka \"„Baarová má oči mandlové a Mandlová má oči barové.“\" Poprvé se provdala za malíře Zdeňka Tůmu. Tůma byl levicově smýšlející a Adina se domnívala, že si tak napraví špatnou reputaci. Lidé ji totiž začali vnímat jako příliš německy orientovanou. Tůma však po roce spáchal sebevraždu (14. prosince 1943 ). Když se to Adina dozvěděla, volala jako první své skutečné přítelkyni Nataše Gollové, která jí také údajně jako jediná tykala. Jejich přátelství trvalo však jen do té doby, dokud jí Gollová nepřebrala milence. V divadle se později sblížila s hercem Vladimírem Šmeralem, se kterým čekala i dítě, avšak holčička se narodila mrtvá. Šmeral byl ženatý s Marianne, bývalou tanečnicí u E. F. Buriana, která byla Židovkou, a manželství s árijcem ji chránilo určitou dobu před zatčením nebo koncentračním táborem. Ze strany Mandlové ke Šmeralovi šlo o velkou lásku, vztah z druhé strany není možno bezpečně označit, Šmeral se od Mandlové po válce distancoval.\n\nBěhem války byl její přítel Fred Svítil odvezen do koncentračního tábora. Během války sice natočila jen jeden německý film, v hojné míře však udržovala osobní kontakt s řadou představitelů nacistického Německa. Po válce proto byla zatčena a obviněna z kolaborace. Pro nedostatek důkazů byla nakonec propuštěna. Jelikož nemohla najít angažmá, odešla do Anglie s Josefem Kočvárkem, za kterého se provdala, aby dostala pas a vízum. Zde se krátce nato jako přátelé rozešli a Adina se znovu provdala za boháče Geoffreyho, s kterým žila jen krátce, a tak se na počátku 50. let 20. století znovu rozvedla. V Anglii získala kvůli svému přízvuku a minulosti jen pár menších rolí (židé žijící v Anglii jí nemohli odpustit její údajnou kolaboraci s nacisty). Poté se seznámila s modním návrhářem Benem Pearsonem, který byl homosexuál, intimně spolu proto žili jen sporadicky, přesto se v roce 1954 vzali a zůstali spolu až do Benovy smrti. Krátce se Adina věnovala sochařství, kterého musela pro nemoc zanechat.\n\nV roce 1966 se poprvé od své emigrace v roce 1948 vrátila do Československa, aby v alternaci s Nelly Gaierovou hrála hlavní roli v muzikálu Hello, Dolly!. Zúčastnila se několika zkoušek. Podle řady tehdejších pamětníků se však při zkouškách rychle odhalila hereččina divadelní nezkušenost a nedostatečnost. Roli proto nakonec nedostala. Po návratu do Anglie pracovala v obchodě svého manžela. Ve stáří tento obchod prodali a odstěhovali se na Maltu. Zde byla spokojená a žili zde v klidu až do doby, kdy se na Maltě změnily hospodářské a politické podmínky. S Benem tehdy odešla do Kanady, kde za pomoci Josefa Škvoreckého v jeho nakladatelství '68 Publishers vydala své paměti v knize \"Dneska už se tomu směju\". Mandlová zde nebyla nijak šťastná. Kanadskou a celkově americkou společnost vnímala jako plytkou a povrchní. Jejich finanční situace se v průběhu let vlastně už jenom zhoršovala. S rostoucím věkem samozřejmě nelibě nesla i přezíravost západní společnosti vůči seniorům.\n\nV Kanadě žila až do doby, než její manžel v roce 1990 zemřel, již ve vysokém věku a nemocná se rozhodla na závěr života vrátit do Československa. Zde byla za pomoci příbuzných a známých umístěna nejprve do Karlových Varů u své švagrové Vlasty Mandlové Karbanové. Brzy však odešla na zámek Dobříš u Příbrami. Hned po návratu do Československa dostala Adina nabídku od Ondřeje Suchého k natočení dokumentu o ní, ten však nakonec nebyl natočen, neboť Adina těsně před začátkem natáčení zemřela. Adina Mandlová zemřela 16. června 1991 v Oblastní nemocnici v Příbrami po krátké hospitalizaci na mužském chirurgickém oddělení ve věku 81 let. Úmrtní list byl vystaven na jméno Jarmila Pearson. Nepřála si žádný obřad, nechtěla do hrobu k otci, ani k matce. Její popel byl rozptýlen na loučce vedle budovy krematoria v Blatné.\n\nPrvní hereckou příležitost dostala hned na počátku 30. let 20. století od zcela podprůměrného režiséra Josefa Medeotti – Boháče v jeho jediném zvukovém filmu \"Děvčátko, neříkej ne!\", kde pronesla pouze jedinou větu. Zanedlouho se objevily další nabídky, avšak skutečný zlom v kariéře mladé nezkušené herečky znamenalo až setkání a dlouhodobé partnerské soužití s Hugem Haasem, s nímž spolupracovala celkem na sedmi snímcích. Hned první společný film \"Život je pes\" předznamenal její hereckou stylizaci na několik příštích let. Zpočátku představovala spíše přirozený typ, přitahující především svým atraktivním zevnějškem. Ve filmech jako \"Mazlíček\", \"Nezlobte dědečka\" nebo \"Děvčata, nedejte se!\" tak opakovaně ztvárňovala prototyp mladé, moderní, ironické a sportovně založené dívky. O něco později se přehrála do postav mondénních, zhýčkaných žen z vyšší společnosti (Velbloud uchem jehly, \"Švadlenka\", \"Kristian)\". K odhalení jejího dramatického talentu a k obměně dosti schematického výrazového repertoáru významně přispěl podobně jako v případě Lídy Baarové a Nataši Gollové zejména Otakar Vávra. Ve filmech \"Kouzelný dům\", \"Pacientka dr. Hegla\" či \"Šťastnou cestu\" se dokázala vesměs úspěšně vypořádat s náročnějšími psychologickými charaktery žen, ocitajících se v mezních životních situacích. Po odchodu do exilu se jí již nepodařilo na násilně přerušenou a slibně se vyvíjející kariéru nijak navázat.\n\nJe sice známá hlavně svými filmy, její touhou však vždy bylo divadlo. Kromě několika dílčích úspěchů se jí však na divadle prorazit nepodařilo. Od roku 1939 vystupovala v Komorním divadle a v Uranii. V letech 1942–1945 byla stálým hostem v Divadle na Vinohradech a účinkovala i na jeho dalších scénách (Divadlo Na Poříčí, Komorní divadlo). Po odchodu do exilu se objevila na jevišti již jen příležitostně ve Spojeném království.\n\n\n\n\n"}
{"id": "79228", "url": "https://cs.wikipedia.org/wiki?curid=79228", "title": "Jan Kaplický", "text": "Jan Kaplický\n\nJan Kaplický (18. dubna 1937 Praha – 14. ledna 2009 Praha) byl český architekt a vizionář moderní architektury, žijící od své emigrace v roce 1968 ve Spojeném království. Společně s Davidem Nixonem založil architektonické studio Future Systems. Za stavbu Lord's Media Centra na londýnském kriketovém stadionu byl oceněn Stirlingovou cenou, nejprestižnější britskou cenou za architekturu. Kromě působení v oblasti architektury a designu se Kaplický podílel i na výuce na univerzitách ve Spojeném království, Francii a Německu. V Česku bylo vydáno několik jeho knih.\n\nKaplický se narodil v roce 1937 v Praze. Oba rodiče byli umělci: jeho matka, Jiřina Kaplická, byla kreslířka a jeho otec, Josef Kaplický, byl malíř, architekt a sochař. Po ukončení studia na gymnáziu na Hládkově (pozdější Gymnázium Jana Keplera) vystudoval v letech 1956–1962 Vysokou školu uměleckoprůmyslovou v Praze, načež od roku 1964 až do své emigrace působil na volné noze. V roce 1968 emigroval do Anglie, což znamenalo velkou změnu v jeho životě. První architektonickou kanceláří, ve které působil, byla v letech 1969–1971 \"Denys Lasdun & Partners\". Poté byl v letech 1971–1973 zaměstnán v ateliéru Renza Piana a Richarda Rogerse, kde se podílel na projektu DRU budovy v Londýně a vypomáhal ve skupině návrhářů na návrhu pařížského kulturního centra a muzea Centre Georges Pompidou (realizováno 1971–1977). Roku 1975 získal britské občanství. V roce 1979 založil společně s Davidem Nixonem architektonické studio Future Systems, ve kterém působil až do své smrti.Jeho partnerkou byla i architektka Eva Jiřičná (která byla mj. předsedkyní komise posuzující návrhy na projekt Národní knihovny na Letné). Poté se seznámil a v roce 1991 oženil se svou dlouholetou manželkou Amandou Levete, která v roce 1989 nastoupila do jeho studia Future Systems. Během jejich 15letého společného života se jim narodil syn Josef Kaplický. Při natáčení biografického snímku \"Profil\", který měl premiéru v roce 2004, se seznámil se svou pozdější ženou Eliškou Fuchsovou, s níž se oženil 15. října 2007. Eliška Kaplicky Fuchsová s ním začala natáčet snímek \"Oko nad Prahou\" o projektu Národní knihovny, který však již spolu nedokončili – Jan Kaplický zemřel 14. ledna 2009 v Praze. Náhle mu selhalo srdce, když procházel ulicí Československé armády nedaleko Vítězného náměstí v den, kdy mu jeho druhá žena Eliška porodila dceru Johannu. Přivolaným záchranářům se ho již oživit nepodařilo.\n\nPo Kaplického smrti bylo uspořádáno 27. ledna 2009 symbolické rozloučení v Kostele sv. Anny ve Starém Městě pražském. Začalo pár minut před 13. hodinou, na místě se kromě Kaplického rodiny a známých sešlo také 200 příznivců Kaplického architektury. Mezi posluchači a účastníky byli manželka Eliška, Eva Jiřičná, kamarád Kaplického Pavel Bobek, Dagmar Havlová, která za svého manžela zotavujícího se v nemocnici přečetla písemnou kondolenci, Jiří Paroubek, Jiří Dienstbier, Bolek Polívka a další.\n\nJe představitelem high-tech architektury, v posledních letech experimentoval s organickou architekturou, která se inspiruje přírodními tvary. Spolupracoval s předními světovými architekty, například Richardem Rogersem či Normanem Fosterem.\n\nSpolečně s Amandou Levete, která se stala jeho profesní partnerkou na sklonku 80. let, byli jedinou neamerickou společností, která pracovala pro NASA. Zde si mohl osvojit práci s moderními materiály a technologiemi. Tato zkušenost ovlivňuje praxi ateliéru dodnes.\n\n\nV Česku vešel v širší známost veřejnou diskusí, kterou vyvolal jeho návrh na novou budovu Národní knihovny na Letenské pláni v Praze, organického tvaru zeleno-žluto-bílé barvy s fialovými skvrnami, novináři přezdívaný chobotnice nebo blob. Předsedkyní sedmičlenné komise posuzující návrhy byla Kaplického bývalá partnerka, známá česko-britská architektka Eva Jiřičná. Odpůrci často argumentovali faktem, že návrh v soutěži zvítězil, ačkoliv nesplňoval jednu ze zadávacích podmínek: skladování knih pod úrovní terénu. Proti projektu se postavil prezident Klaus a následně pražská ODS, zejména primátor Pavel Bém. Objevily se argumenty na velkou finanční náročnost a na nedostupné pozemky a realizace byla nakonec zrušena s tím, že si Národní knihovna vystačí s Klementinem. V dlouholetém sporu o vyřazení návrhu ze soutěže dal odvolací soud zapravdu odpůrcům tohoto projektu.\n\nAutobusová zastávka inspirována blobem, který měl stát na Letné, byla postavena v roce 2011 na brněnské zastávce hromadné dopravy ve čtvrti Lesná. Má půdorys 7×7 metrů a je vysoká 4 m; na jejím návrhu se nepodílel Jan Kaplický ani Future Systems, navrhl ji fanoušek Jana Kaplického Martin Felgr.\n\nKaplický obdržel mnoho ocenění, mezi významná patří nejprestižnější britská cena za architekturu Stirling Prize, udělená za stavbu Lord's Media Centra na londýnském kriketovém stadionu.\n\nV říjnu 2008 Kaplický odmítl přijmout cenu od ministerstva kultury za přínos v oblasti výtvarného umění a architektury, kterou se mu porota rozhodla udělit „za mimořádné architektonické dílo, kterým proslavil českou architekturu doma i v zahraničí“. V dopise ministru Jehličkovi, kterým cenu odmítl, Kaplický uvedl: „ ... vaše ministerstvo i vláda znemožňují prosadit můj příspěvek k české kultuře a architektuře...“.\n\n\n\n"}
{"id": "79232", "url": "https://cs.wikipedia.org/wiki?curid=79232", "title": "Vranov", "text": "Vranov\n\nVranov je název několika obcí:\n\n\nčástí obcí:\n\n\nnebo jiných míst:\n\n\nVranov byl též do roku 1982 název vesnice, která tvoří základ obce Břasy v okrese Rokycany\n"}
{"id": "79235", "url": "https://cs.wikipedia.org/wiki?curid=79235", "title": "Mladá fronta DNES", "text": "Mladá fronta DNES\n\nMladá fronta DNES (někdy psáno také \"Mladá fronta Dnes\", zkráceně \"MF DNES\", \"MF Dnes\" nebo \"MfD\") je jeden z nejprodávanějších českých deníků. Noviny jsou registrované pod kódem . Začaly vycházet 1. září 1990, zvolením podobného názvu navázaly na list Mladá fronta, který byl před sametovou revolucí byl orgánem Ústředního výboru Socialistického svazu mládeže, a převzaly i jeho redaktory, know-how a čtenářskou základnu, avšak z právního hlediska jde o zcela jiný deník.\n\nMladá fronta DNES vznikla revoltou kolektivu redaktorů v roce 1990, kteří k jejímu vydávání založili společnost M a F a.s. Ta v roce 1991 vytvořila společně s francouzskou firmou Socpresse společnost MaFra a.s., pod kterou deník, který měl být původně vyvlastněn jako majetek SSM, přešel a která byla od roku 1995 plně vlastněna německým koncernem Rheinisch-Bergische Druckerei- und Verlagsgesellschaft mbH. (RBDV). V roce 2013 koupil vydavatelství Andrej Babiš, resp. jeho firma Agrofert.\n\nRedakci tvoří centrální redakce v Praze a 14 regionálních redakcí. Šéfredaktorem deníku je od července 2014 Jaroslav Plesl. Komentátorem MF DNES je např. Miroslav Korecký nebo byl Teodor Marjanovič a další. Bývalý komentátor Martin Komárek odešel v roce 2013 do vrcholné politiky do hnutí ANO, které vede vlastník MF DNES. Noviny se zaměřují převážně na komentované zpravodajství a tematické přílohy.\n\nNoviny \"MF DNES\" jsou vydávané denně s výjimkou neděle ve formátu 310 × 230 mm s přílohami ve stejném formátu nebo v časopiseckém formátu A4. Vydání obsahuje regionální přílohu příslušného kraje nebo srovnatelné oblasti. Tištěný náklad se liší podle dne vydání od 134,3 tisíc do 287,2 tisíc výtisků. Denně je prodáno přibližně 144 tisíc výtisků (k dubnu 2016), z toho necelých 48 tisíc v pultovém prodeji a přes 89 tisíc formou předplatného. Týž vydavatel provozuje také internetový portál \"iDNES.cz\", na němž jsou publikovány některé texty z tištěného deníku a naopak.\n\nV deníku MF Dnes lze najt zpravodajské i publicistické články. Články jsou rozděleny do rubrik Z domova, Ze světa, Ekonomika, Kultura, Názory a Sport. Čas od času se objevují také jiné rubriky, např. Rozhovor. Součástí deníku jsou 2-3 strany regionálního zpravodajství rozděleného podle 14 krajů. V rubrice Z domova se objevují zprávy o aktuálním dění v Česku, Ze světa novinky ze světa, v rubrice Ekonomika se mj. objevují informace o Burze, aktuálních kurzech měn nebo ceně paliv. V kultuře se objevují pozvánky na akce nebo filmy aktuálně uváděné v kinech a recenze. Rubriku Názory tvoří názory čtenářů a různých osobností. Ve Sportu se objevují aktuální informace ze sportu.\n\nRedaktoři Mladé fronty si vymohli, že již od pondělí 20. listopadu 1989 poskytovali relativně pravdivé informace o událostech, zatímco některá jiná média situaci stále ignorovala nebo bagatelizovala. Přesto stále ještě mnoho materiálů šéfredaktorka Miloslava Moučková a její zástupci zcenzurovali. V revoluční atmosféře se 20. listopadu 1989 stal neformálně šéfredaktorem Libor Ševčík a podtitul listu se změnil na „deník Československé mládeže“. Vydávání deníku Mladá fronta bylo rozhodnutím vlastníka od 1. ledna 1990 převedeno z ÚV SSM na vydavatelství Mladá fronta. Na jaře 1990 ještě existovaly představy o tom, že vývoj směřuje k „socialismu s lidskou tváří“, a v rámci této představy nakladatelství usilovalo například o svoji změnu na státní podnik. SSM přejmenovaný na Svaz mladých však usiloval o udržení tohoto majetku. Deník byl v té době ziskový i vlivný.\n\nPozději se šéfredaktorem stal Petr Šabata. Karel Hvížďala, od května 1990 vedoucí zpravodajského oddělení, přišel s myšlenkou, že alespoň jedny noviny musí být nezávislé na státu, k čemuž je nezbytný zahraniční kapitál a privatizace. Redakce v té době vlastnila jen jeden fax a téměř žádné počítače. Nejprve se uvažovalo o společném projektu s inzertními novinami Annonce a Josefem Kudláčkem. Annonce skutečně jednou nebo dvakrát jako příloha Mladé fronty vyšla.\n\n18. května 1990 předsednictvo Federálního shromáždění ČSFR přijalo zákonné opatření, podle něhož byla zakázána manipulace s majetkem KSČ a SSM. Ústavní zákon č. 497/1990 Sb., o navrácení majetku Socialistického svazu mládeže lidu České a Slovenské Federativní Republiky, s účinností od 1. ledna 1991 veškeré vlastnictví SSM, včetně deníku Mladé Fronty, převedl do správy státu. Stát měl dohlédnout na to, aby majetek SSM byl navrácen mládežnickým organizacím. V březnu 1993 byl Poslaneckou sněmovnou za účelem využívání majetku ve prospěch dětí a mládeže založen Fond dětí a mládeže. Část bývalého majetku SSM však tomuto fondu dlouho nebyla předána. Činnost fondu vzbuzovala pochybnosti a byla několikrát prošetřována Nejvyšším kontrolním úřadem. Teprve v roce 1998, po přijetí novelizujícího zákona č. 307/1997 Sb., byl majetek SSM vypořádán.\n\nDne 27. července 1990 byla zřízena společnost M a F a.s. se základním jměním 195 000 Kčs. M a F založilo 64 píšících redaktorů a jedna sekretářka redakce, z nichž každý vložil jmění 3 000 Kčs (to tehdy odpovídalo průměrnému měsíčnímu platu). Vlastnické podíly místo honoráře dostali i právníci z poradních firem. Akcionáři zažádali o zápis společnosti k 1. září 1990. Dne 2. srpna 1990 oznámili ředitelce vydavatelství Mladá fronta Koškové, že od 1. září začnou vydávat nový deník a od 1. října nový týdeník s odlišnými názvy, že všichni pracovníci požádají o rozvázaní pracovního poměru dohodou a že nová společnost má zájem využívat všechny služby stávajícího nakladatelství. Tento postup byl nutný proto, že převedení stávajících tiskovin SSM do soukromého vlastnictví bylo blokované zákonem. Distributorovi, Poštovní novinové službě (PNS), redaktoři oznámili, že pravděpodobně přestane vycházet Mladá fronta a že mohou předplatitelům nabídnout nové noviny Mladá fronta Dnes. Podobně probíhala i jednání s tiskárnami. Současně si privatizátoři zajistili právní ochranu názvů a značek.\n\nV následujících týdnech však nebylo jasné, zda se Svazu mládeže nepodaří sehnat novou redakci a ve vydávání původních novin a časopisu pokračovat. Předseda SM Martin Ulčák nabízel až trojnásobné platy oproti obvyklým. Šéfredaktoři Mladé fronty a Mladého světa byli oprávněni přijímat výpovědi, takže v polovině srpna 1990 uzavřeli dohodu o rozvázání pracovního poměru se všemi podřízenými redaktory a sami podali výpovědi paní Koškové, která je nakonec přijala. 22. srpna 1990 byla společnost M a F a.s. zapsána do obchodního rejstříku a tentýž den Ministerstvo kultury zaregistrovalo nový deník Mladá fronta Dnes. Jednání mezi SM, nakladatelstvím a novou a.s. však byla dramatická, předseda SM Ulčák naposledy odmítl předat nové redakci oprávnění k vydávání tiskovin pod původními názvy. Koncem srpna, kdy se redaktoři obávali násilného obsazení redakce Svazem mládeže, si sjednali soukromě ochranu prostřednictvím příslušníků Útvaru rychlého nasazení (URNA), kteří v kritických dnech ve svém osobním volnu v redakci i přespávali. Ulčák nakonec 29. srpna s převodem práv k vydávání souhlasil, ale souhlas ho donutilo zrušit zamítavé stanovisko Národní rady mládeže a Majetko-právní unie ČSFR. Dne 29. srpna ještě SM psalo vydavatelství dopis, že redaktoři, kteří podali výpověď, musí vrátit klíče. 30. srpna se však rozhodli řešit vše smírnou cestou. 31. srpna proběhlo jednání čtyř stran (Svaz mládeže, nakladatelství, nová akciová společnost a zástupci původní redakce z roku 1945) u předsedy vlády Petra Pitharta. Pithart podpořil privatizující redaktory a v 16 hodin večer před vydáním první Mladé fronty Dnes byla podepsána oboustranně výhodná hospodářská smlouva mezi M a F a.s. a vydavatelstvím Mladá fronta. Autorem názvu Mladá fronta Dnes je pravděpodobně Martin Komárek.\n\nNěkteří kritici této formy privatizace tvrdí, že hodnoty, v té době již podle zákona státní, které si kolektiv redaktorů přisvojil (pozice na trhu, seznam předplatitelů, renomé listu) mohly mít hodnotu až kolem 2 miliard Kčs a že toto „vytunelování“ se stalo vzorem i pro mnohé další podniky. Vlastníkem kmene předplatitelů však původně byla Poštovní novinová služba, nikoliv vydavatelství Mladá fronta.\n\nKarel Hvížďala, Petr Zempliner, Petr Šabata, Martin Komárek, Ondřej Neff, Alexandr Ferra, Marcela Pecháčková, Libor Ševčík, Vojtěch Trapl, Pavel Beránek, Vladimír Matějovský, Bořek Hanuš, Bohumil Židek, Karel Pacner, Tomáš Marek, Viliam Buchert, Jiří Leschtina, Jan Čech, Jindřich Štěpánek\n\nDo října 1992 bylo základní jmění M a F a.s. navýšeno přibližně na padesátinásobek. Dne 11. prosince 1991 se spojilo vydavatelství M a F a.s. se Socpresse, patřící do francouzské tiskové skupiny Hersant, a vznikla nová a.s. MaFra, ve které M a F vlastnil 52 % akcií a Socpresse 48 %. V roce 1994 Francouzi zvýšili svůj podíl na 52 % akcií a ten prodali v roce 1995 německému koncernu Rheinisch-Bergische Druckerei- und Verlagsgesellschaft (RBVG), který koupil i menšinové podíly českých majitelů. RBVG byla vlastníkem společnosti MaFra až do 26. června 2013, kdy ji (stejně jako konkurenční, ale stejným vlastníkem vlastněné \"Lidové noviny\") koupil majitel společnosti Agrofert a z tehdejšího pohledu potenciální politik Andrej Babiš. V důsledku toho podalo několik pracovníků obou deníků výpověď (z MF například její šéfredaktor Robert Čásenský nebo investigativní reportér Jaroslav Kmenta, který Babiše označil jako kmotra, z LN například jejich šéfredaktor Dalibor Balšínek).\n\n6. května 1998 podal Ladislav Froněk, vydavatel \"Deníku Špígl\", trestní oznámení Nejvyšší státní zástupkyni. Ta návrh zaslala Obvodnímu státnímu zastupitelství v Praze 1, které spis zaslalo policejnímu oddělení v Praze 1. Řešením případu byla pověřena začínající policistka místního oddělení v Hybernské ulici, pprap. Pavlína Vaňková, policejní inspektorka. Ladislavu Froňkovi byla zaslána kopie usnesení o odložení oznámení, které podepsal kpt. Jan Pavlík, vedoucí oddělení Policie ČR, MO Hybernská ul. 2, Praha 1. Froněk se odvolal a Obvodní státní zastupitelství pro Prahu 1 stížnost vyhodnotilo jako oprávněnou a 6. listopadu 1998 uložilo Policii případ znovu otevřít.\n\nJUDr. Gisela Vojtěchová, státní zástupkyně Obvodního zastupitelství pro Prahu 1, došla k závěru, že celou záležitost nelze posoudit a učinit závěr, dokud se nezajistí listinný důkaz, kterým bylo povoleno vynětí movitého majetku bývalého ÚV SSM z celku a jeho převedení na 65 redaktorů (mělo by to být povolení Federálního ministerstva financí) a dokud se nezjistí, kdo rozhodl o oddělení Mladé Fronty do privátních rukou a o tom, že nakladatelství a vydavatelství poskytne veškerou pomoc na základě hospodářských smluv M a F a.s. Proti rozhodnutí nebyla žádná stížnost přípustná, takže vyšetřování skončilo.\n\nTrestní oznámení bylo podáno i na Marii Koškovou, která jednala jménem vydavatelství Mladá fronta. Vzhledem k tomu, že nedošlo k převodu vlastnictví na M a F a.s., ale jen k časově omezenému pronájmu, k němuž nebylo nutné svolení Federálního ministerstva financí, případ byl odložen.\n\nKontrolní skupina Federálního ministerstva kontroly v roce 1991 a 1992 a skupina finančního ředitelství Magistrátu hl. m. Prahy v roce 1991 se zabývaly hospodářskými smlouvami mezi M a F a.s. a podnikem Mladá fronta. Závěrečné zprávy žádné porušení zákona nekonstatovaly.\n\nDeník byl jako součást skupiny MAFRA prodán Andreji Babišovi 26. června 2013 v době, kdy vstupoval do politiky a již tehdy byl kritizován např. Karlem Hvížďalou, který to viděl jako pád další zdi mezi médii, byznysem a politikou. Mluvčí Agrofertu Karel Hanzelka tehdy popřel, že by chtěl Andrej Babiš zasahovat do obsahu novin nebo propouštět zaměstnance.\n\nČeský klub skeptiků Sisyfos udělil v roce 2004 příloze deníku MF Dnes Zdraví a životní styl spolu s deníkem ROVNOST anticenu zlatý Bludný balvan v kategorii družstev za „nekritickou propagaci alternativní medicíny a za šíření neověřených zpráv a dezinformací“.\n\nV roce 2015 provedlo sdružení Free Czech Media podrobnou rešerši, jak Mladá fronta DNES a Lidové noviny změnily svůj styl reportování o Andreji Babišovi a jeho politických oponentech ve dvou různých obdobích: 19 měsíců před převzetím skupiny MAFRA a 19 měsíců poté. Ukázalo se že došlo k nárůstu pozitivních a oslavných článků, zatímco počet negativních klesl na nulu.\n\n5. března 2018 se zaplnila náměstí v Praze a dalších městech protesty proti Andreji Babišovi, Miloši Zemanovi a zvolení Zdeňka Ondráčka do čela sněmovní komise pro GIBS. MF Dnes o tom na titulní stránce na rozdíl od jiných deníků vůbec nereferovala a titulní stranu následující den ovládl test autolékárniček, což se stalo předmětem kritiky. Proti takovémuto politickému uvedení článku protestoval i zakladatel sdružení PrPom, který byl v testu citován.\n\nDen po zakoupení tisku Andrejem Babišem, tedy 27. června 2013, oznámil rezignaci šéfredaktor Robert Čásenský, z pozice odešel po dohodě až 7. listopadu téhož roku. na pozici šéfredaktora ho vystřídala Sabina Slonková. Do redakce vstupovala s oznámením dohody, že Andrej Babiš nebude ovlivňovat obsah novin: „d\"ohody ze strany Andreje Babiše platí\"“, . Po půl roce ale podala výpověď s odůvodněním, že její názory na nezávislost novin se diametrálně liší od zbytku vedení společnosti. Později uvedla, že nezávislost v pojetí Andreje Babiše je \"odsud posud\". Poté, co byly zveřejněny tajné nahrávky Skupinou Šuman o ovlivňování obsahu médií Andrejem Babišem, došlo v květnu 2017 k odchodu dalších redaktorů.\n\n\n\n"}
{"id": "79238", "url": "https://cs.wikipedia.org/wiki?curid=79238", "title": "Burian", "text": "Burian\n\nPříjmení Burian je původem osobní – tj. rodné a křestní jméno. (\"„sv. Jana Světlého, jemuž sú Burjan vzděli“\"; též \"den sv. Jana Bur Jana\")\n\n\n\n\n"}
{"id": "79248", "url": "https://cs.wikipedia.org/wiki?curid=79248", "title": "Audi A6", "text": "Audi A6\n\nAudi A6 je osobní automobil vyšší střední třídy pocházející z továren německé automobilky Audi. Vyrábí se od roku 1994. Je dostupné ve dvou variantách – sedan (Limuzína) a kombi (Avant). Od druhé generace se také vyrábí varianta Allroad.\n\nV roce 1994 prošla Audi 100 faceliftem a byla přejmenována na Audi A6, tak aby zapadla do nového systému značení automobilů Audi. Design byl téměř shodný jako u Audi 100. Změn doznaly například přední světla, která mají lehce jiný tvar a dostala takzvané čočky ke všem motorizacím (u Audi 100 byly jen k TDI a S4). Lehce byla upravená i světla zadní, díky kterým na první pohled odlišíte typ 100 a A6. Typ A6 také dostal 103 kilowatovou verzi motoru 2.5 TDI, tento motor se zapsal do automobilových dějin jako jeden z nejlepších naftových motorů, které kdy spatřily světlo světa. Nové motory překonaly tento motor co se týče výkonu, ale na jeho spolehlivost, hospodárnost a jednoduchost už nedosáhly. Zároveň již bylo možné získat pohon Quattro s posledně jmenovaným naftovým motorem.\n\nO tři roky později v roce 1997 byla vydána nová verze - Audi A6 C5. Oproti předchozí verzi se lišila zcela novým designem a přibyly i nové motory. Na výběr byla manuální převodovka a pětistupňová automatická převodovka Tiptronic. V roce 1998 Audi představilo verzi Avant.\n\nS rokem 2000 přichází A6 s faceliftem a s novými motory. Revolucí byla převodovka Multitronic - bezestupňová převodovka s plynulou změnou převodového poměru. U této převodovky již nedochází k přerušení při řazení.\n\nV této generaci se již můžeme setkat s modelem Audi Allroad Quattro - první model pro terén vyrobený automobilkou Audi. Ten byl ve své době velmi oblíbený a navíc neměl příliš přímých konkurentů. Allroad byl odvozen pouze z modelu kombi. Výroba byla ukončena v roce 2006, kdy byl vůz nahrazen novějším modelem.\n\nVůz má pneumatické odpružení podvozku, uzávěrky diferenciálu a některé kusy jsou vybaveny redukční převodovkou. Specifický systém odpružení od firmy Continental Automotive Systems zajišťoval dobré jízdní vlastnosti v terénu i na silnici. Motory byly k dispozici 3. Zážehový V6 o objemu 2,7 litru a výkonu 184 kW, zážehový V8 o objemu 4,2 litru a výkonu 220 kW a vznětový V6 o objemu 2,5 litru a výkonu buď 120 nebo 132 kW.\n\nV roce 2004 bylo představeno nové Audi A6 (Typ 4F). O rok později byla v prodeji i varianta Avant. V průběhu roku 2006 byla uvedena verze Allroad. V roce 2008 prošla C6 faceliftem. Novinkou ve vybavení je MMI (Multi Media Interface) – systém, kterým se dá ovládat rádio, satelitní navigace, klimatizace, CD přehrávač a případně i televize.\n\nU motorů se můžeme setkat s FSI – motorem s přímým vstřikováním paliva. Zůstává převodovka Tiptronic, ale oproti předchozí generaci je šestistupňová.\n\nSportovní verze poháněná desetiválcem s pohonem všech kol.\n\nBiturbomotor V10 jej katapultuje z nuly na 100 km/h za 4,4 sekundy; na přání zvýší Audi elektronicky omezenou maximální rychlost z 250 na 280 km/h. Šestistupňový tiptronic v novém RS 6 je z generace nových sportovních automatických převodovek Audi. Převádí ohromné síly na pohon quattro, který svým rozdělením mírně ve prospěch zadní nápravy pracuje rovněž extrémně dynamicky. Je to nejsilnější kombík vyráběný na celém světě. Motor je původně z Lamborghini, který zajistí skvělý zvuk z výfuků.\n\nJako první auto na světě používá zážehový motor V10 s přímým vstřikováním FSI a biturbodmychadlem.\n\nAllroad odvozený z verze kombi s pohonem 4x4. Má větší světlou výšku a ochranné plastové kryty.\n 2.7TDI 132kw\n\n4. generace Audi A6 byla na evropský trh v roce 2011, ostatní trhy brzy následovaly. Typ C7 sdílí podvozkovou platformu, motory a částečně interiér s Audi A7.Na konci roku 2014 prošla Audi A6 faceliftem. Dostala zcela nové přední Led Matrix světlomety a zadní dynamické led. Mezi dalšími novinkami je Adaptivní tempomat Audi start&go. Nové nárazníky, designy disků na kola a jednotnější maska se stala rovněž součástí faceliftu. V polovině roku 2015 přibyl motor 2.0 tdi s pohonem všech kol Quattro.\n\nTyp C7 výrazněji nemění zaběhnutý trend a plně navazuje na C6. Mezi výrazné změny patří použití nových LED světlometů, prodloužení rozvoru o 76 mm či snížení odporu vzduchu na 0,26 Cx.\n\nSportovní verze S6 byla představena v roce 2012.\n\n\n"}
{"id": "79250", "url": "https://cs.wikipedia.org/wiki?curid=79250", "title": "Plan 9 from Outer Space", "text": "Plan 9 from Outer Space\n\nPlan 9 from Outer Space je film režiséra Eda Wooda Jr. z roku 1959. Je považován za jeden z nejhorších filmů všech dob. Z uměleckého hlediska je film zajímavý tím, že se jedná o poslední snímek, ve kterém učínkuje bývalá herecká hvězda Bela Lugosi (Dracula, …), který však před začátkem natáčení zemřel. Tento výpadek režisér kompenzoval zčásti opakovaným používáním několika málo archivních záběrů, zčásti nasazením dvojníka, který však nebyl Lugosimu vůbec podobný, takže si musel neustále zakrývat tvář cípem pláště.\n\nFilm je ukázkou špatných filmových triků a nepříliš dobrých hereckých výkonů.\n\n"}
{"id": "79262", "url": "https://cs.wikipedia.org/wiki?curid=79262", "title": "Valhalla", "text": "Valhalla\n\nV severské mytologii je Valhalla (Valhöll, „Síň padlých“, v češtině také \"Valhala\") Ódinova síň v Ásgardu – pevnost Gladsheim, kam za doprovodu valkýr přicházejí padlí bojovníci („einherjové“). Ódin zde shlíží ze svého majestátního trůnu Hlidskjalf na celý svět a přijímá zprávy od svých dvou krkavců Hugina a Munina. \n\nPověst o Valhalle vznikla patrně v Norsku a zachovala se v několika středověkých rukopisech, které ovšem zpracovávají starší podání. Hlavním pramenem je Poetická a Prozaická Edda, vzniklé ve 13. století na Islandu, a báseň \"Eiriksmál\" z 10. století. Tyto básně vzbudily velký zájem romantiků na počátku 19. století a Valhalla se stala symbolem pohanské germánské kultury. Král Ludvík I. Bavorský dal v letech 1830–1847 postavit nad Dunajem blízko Řezna neoklasický památník Walhalla s bustami významných postav evropských dějin, které počítal mezi Germány. \n\nPřed dveřmi Valhally stojí strom Glasir („zářící“), který má listy z červeného zlata a je to nejkrásnější strom ze všech devíti světů (doslova nejkrásnější mezi bohy a muži). Na střeše Valhally pokryté zlatými štíty stojí jelen Eiktyrni a koza Heidrún, z jejíchž struků vytéká medovina. Medovinou a slaninou z kance Saehrímniho se pak einherjové živí. Ódin sám nejedl, pil pouze medovinu, část svého jídla však dával svým dvěma vlkům jmény Geri a Freki. \n\nÓdin každý den vysílá valkýry na bojiště, aby do síně přivedly padlé bojovníky, kteří zde budou trénovat na poslední bitvu (Ragnarök). Einherjové spolu přes den soutěží a večer si užívají medoviny a jídla. Jídlo připravuje kuchař Andhrimnir, který má celý černý obličej, od toho, jak každý den připravuje v kotli kance Saehrímniho.\n\nProtože do Valhally smí jen muži, kteří padli v boji, nechávali se často staří bojovníci na smrtelné posteli propíchnout či rituálně poranit kopím. Část padlých je také přijímána do Fólkvangu, Freyjina příbytku. Ostatní mrtví přicházejí obvykle do Helheimu, říše bohyně Hel, nebo jinam (např. ti, co se utopili v moři, odchází do Aegiho paláce na dně moře).\n\nDo Valhally vedou svaté dveře brány Valgrind. \nSíň má 640 dveří. Podle Písně o Grímnim má síň pět set čtyřicet bran a až nastane Ragnarök, vyjede z každé brány najednou 800 válečníků.\n\n"}
{"id": "79272", "url": "https://cs.wikipedia.org/wiki?curid=79272", "title": "Limbo", "text": "Limbo\n\nLimbo má více významů:\n\n\n"}
{"id": "79275", "url": "https://cs.wikipedia.org/wiki?curid=79275", "title": "Kadavu", "text": "Kadavu\n\nKadavu (IPA: [ka nda βu]), s rozlohou 411 km² je čtvrtým největším ostrovem na Fidži a největším ostrovem v souostroví Kadavu. Toto vulkanické souostroví sestává z Kadavu, Ono, Galoa a několika menšími ostrovy v „Great Astrolabe Reef“. Nachází se na 19,05° jižní šířky a 178,25° východní délky. Hlavním administrativním centrem ja Viunisea s letištěm, školou, nemocnicí a vládní budovou na východním konci ostrova. Suva, fidžijské hlavní město, leží 88 km severně od Kadavu. Na ostrově žije okolo 8700 obyvatel.\n\nKadavu je jednou ze čtrnácti fidžijských provincií a tvoří část východního obvodu, jež rovněž zahrnuje provincie Lau a Lomaiviti. Kadavu také patří ke konfederaci Burebasaga, skupině náčelníků z jižního a západního Fidži.\n\nWilliam Bligh byl prvním Evropanem který spatřil Kadavu roku 1792 na své druhé výzkumné plavbě na Fidži. Byl následován roku 1799 kapitánem C. Bentlym s lodí Ann & Hope na cestě do Austrálie. Roku 1827 francouzský fregatní kapitán Dumont d'Urville téměř ztroskotal s lodí \"Astrolabe\" na útesu který dnes nese její jméno. Ostrov se později stal útočištěm lovců mořských okurek (\"bêches de mer\"), stejně tak jako velrybářů z Austrálie a Nové Anglie. Přístav Galoa se stal důležitou zastávkou pro lodě převážející zásilky mezi Sydney, San Franciscem a Aucklandem.\n\nOstrov je 93 km dlouhý s šířkou od 365 m do 13 km. Ostrov je téměř rozdělen na dva úžinou Namalata Isthmus, jež spojuje zátoku Namalata na severu s přístavem Galoa na jižním pobřeží. Vedle přístavu Galoa leží ostrov Galoa a úzký ostrůvek Tawadromu. Kadavu je charakteristický svým drsným, hornatým trerénem. Nejvyšší hora Nabukelevu, známá též jako Mount Washington, je 822 m vysoká a leží na západním konci ostrova.\n\nKadavu stále pokrývá 75 % původního deštného pralesa s množstvím druhů ptáků, včetně čtyř endemických druhů (hrdličky Velvet Dove, medosavky Kadavu Honeyeater, pávíka Kadavu Fantail a papouška Crimson Shinning-parrot) a několika endemických podruhů (jako drozd Island Thrush). Podél pobřeží se z jihu, přes východ až k severu táhne Velký Astolábový útes, velký bariérový útes, který je jedním z nejvýznamnějších fidžijských potápěčských středisek.\n\nKadavu je jednou z nejméně rozvinutých oblastí na Fidži. Je tam jen několik málo silnic, místní hospodářství je závislé na farmaření a vývozu na Viti Levu. Na Kadavu nejsou žádné banky. Turismus začíná být populární hlavně díky možnostem potápění. Náčelnický systém na Kadavu dává místním náčelníkům mnohem větší autoritu nežli v kterýchkoliv jiných oblastech na Fidži, kde jsou místní náčelníci spíše podřízení několika hlavním náčelníkům.\n\n17. prosince 2005 Ratu Josateki Nawalowalo, předseda kadavského provinčního sněmu, oznámil hlavní rozvojový plán na postavení silnic vedoucích skrz ostrov, opravu přístavních hrází a zlepšení spojení s hlavním ostrovem. Oznámil že z větší části má být projekt financován tchajwanskou vládou.\n"}
{"id": "79276", "url": "https://cs.wikipedia.org/wiki?curid=79276", "title": "Geopatogenní zóna", "text": "Geopatogenní zóna\n\nGeopatogenní zóna (případně také patogenní zóna, dráždivá zóna, dračí žíla, Curryho pás, geoanomální zóna) je termín z oblasti psychotroniky a léčitelství, kterým se označují údajné pásy na Zemi se zhoubnými účinky na zdraví. Pojem geopatogenní zóny je ztotožňován s termínem dračí žíla, respektive s označením místa, ve kterém se dračí žíla přibližuje k zemskému povrchu či se na něj promítá či z něj vychází (vyvěrá) či vyzařuje.\n\nEzoterických a hermetologických vysvětlení jak existence tak působení zón je známo velké množství. Pojmem se zabývá geomantie, zkoumající primárně frekvence Země a energetické linie. Za geopatogenní, resp. podobně škodlivou zónu jsou také pokládána místa působení lidských zdrojů tzv. elektromagnetického smogu, včetně zdrojů statické elektřiny. \nPrvní zmínky o dračích žílách (geopatogenních zónách) jsou staré více než 4000 let a pocházejí z Číny. Také ve starém Římě či Egyptě existovaly nauky o těchto místech. \n\nJako původce moderní geopatologické teorie bývá uváděn Georges Lakhovsky (* 1869 Rusko, působil ve Francii, † 1942 New York City). Kolem roku 1930 tak označoval místo poruchy frekvence vlnění vydávaného Zemí, které interferuje s obdobnou pulsací buněk živých organismů, včetně elektromagnetického pole živočichů (aury). Jeho teorie předpokládala, že ze Země vychází vibrace o základní frekvenci 8 Hz. Změny frekvence a charakteru vibrací, k nimž dochází v místech, kde je šíření těchto vibrací narušeno, mohou podle této teorie působit na imunitní systém u živých organismů a tím zvyšovat riziko zdravotních poruch nejrůznějšího druhu vlivem interferencí s obdobnými pulzacemi buněk. V letech 1926–1938 napsal Lakhovsky 21 knih, ve kterých se věnoval obdobným tématům. 12. června 1934 byl Lakhovskému udělen patentovým úřadem Spojených států patent na \"Multiple Wave Oscillator\"\nPodle Stručného výkladového slovníku českých skeptiků (J. Heřt a kol.) hraje v léčitelství představa o existenci těchto zón významnou roli a jde jen o modernizovanou verzi středověké geomantie, která předpokládá, že na Zemi jsou významná centra a linie. Hypotézy ztotožňující geopatogenní zóny s geologickými zlomy nejsou v souladu se známými fyzikálními projevy geologických zlomů (které nejsou pravidelné, jsou mnohem hrubší a nezpůsobují popisované problémy) a přítomnost geopatogenních zón nelze objektivizovat. Používané metody k jejich zjišťování slovník vysvětluje jako podvědomý ideomotorický pohyb nebo prostý podvod a o samotných geopatogenních zónách předpokládá, že jde jen o výmysl, kterému však věří značné množství osob.\n\nJiří Grygar vysvětluje: \nDále tvrdí, že žádná geopatogenní zóna neexistuje, protože neexistuje žádný objektivní způsob, jak dokázat, že něco takového má nějaký vliv na lidské nebo zvířecí zdraví. Napadá i metody detekce, které se používají geopatogenní „odborníci“ jako je proutkaření či virguli, že to nejsou měřící přístroje a jimi vydávané výsledky považuje za absurdní výmysl. Tvrdí, že dva „odborníci“ na geopatogenní zóny nikdy nenaměří stejné výsledky.\n\n\n\n"}
{"id": "79289", "url": "https://cs.wikipedia.org/wiki?curid=79289", "title": "Zelená píce", "text": "Zelená píce\n\nZelená píce patří mezi objemová krmiva rostlinného původu. Podle hlavních složek se rozlišuje na sacharidovou, bílkovinnou a polobílkovinnou.\n\nHlavními plodinami této kategorie tropů a subtropů jsou kukuřice, slunečnice, čirok a cukrová třtina, dále sem patří proso, mohár, čumíza a sudánská tráva.\n\n"}
{"id": "79290", "url": "https://cs.wikipedia.org/wiki?curid=79290", "title": "Švýcarská vlajka", "text": "Švýcarská vlajka\n\nVlajka Švýcarska má podobu červeného čtvercového listu s bílým rovnoramenným křížem ve středu. Švýcarská vlajka je jednou ze dvou čtvercových vlajek států – tou druhou je vlajka Vatikánu.\n\nFormálně je stanovena pouze podoba kříže, již od roku 1889: „Znakem Federace je kolmý bílý kříž v červeném poli, jehož ramena mají délku o jednu šestinu delší jež je jejich šířka.“ (Federální rozhodnutí z 12. prosince 1889 o podobě státního znaku). \n\nFormát vlajky 1:1 a odstín červené (\"Pantone 485)\" byl zákonem stanoven až 31. prosince 2016. Do té doby čtvercovost vlajky vycházela pouze ze zvyku.\n\nRozměr kříže na vlajce nebo na štítu není formálně stanoven, v současnosti se reálně užívá poměr 2:3 nebo 7:10 vůči rozměru vlajky.\n\nŠvýcarská národní vlajka byla inspirována podobou vlajky Kantonu Schwyz.\n\nŠvýcarské lodě užívají námořní vlajku s tradičními rozměry 2:3.\n\nSymbol červeného kříže, užívaný Mezinárodním výborem Červeného kříže, je odvozen od švýcarské vlajky. Červený kříž v bílém poli byl prohlášen za mezinárodní ochranný symbol v roce 1864 Ženevskou úmluvou o zlepšení osudu raněných a nemocných příslušníků ozbrojených sil v poli. Tato podoba byla přijata jako pocta zakladateli MVČK Švýcaru Henry Dunantovi.\n\nVlajky všech šestadvaceti švýcarských kantonů mají poměr stran 1:1. Až na několik drobných výjimek jsou (kromě tvaru) shodné se znaky kantonů.\n\n"}
{"id": "79297", "url": "https://cs.wikipedia.org/wiki?curid=79297", "title": "Ono", "text": "Ono\n\nOstrov Ono patří do souostroví Kadavu. Jedná se o odlehlý ostrov na severovýchod od ostrova Kadavu, jižně od Viti Levu, jednoho ze dvou fidžijských hlavních ostrovů. Nachází se na 18,88° jižní šířky a 178,50° východní délky. Tento vulkanický ostrov je obklopený Velkým astrolábovým útesem. Má rozlohu 30 km² a maximální výšku 354 m.\n\nOno je proslulý prastarou podzemní metodou fermentace chlebovníku (Artocarpus altilis), banánů a tara (kolokázie jedlá). Jídlo je skladováno v jámě v zemi někdy i po dobu několika let pro případ nouze.\n\nNejdůležitějším hospodářstvím je těžební průmysl (hlavně těžba dřeva). V současné době se rozvíjí program znovuzalesnění ostrova borovicemi.\n"}
{"id": "79299", "url": "https://cs.wikipedia.org/wiki?curid=79299", "title": "Postavy z děl Karla Maye", "text": "Postavy z děl Karla Maye\n\nKarel May byl německý spisovatel převážně dobrodružných románů. Proslavil se zejména příběhy o indiánském náčelníku Vinnetouovi a zálesáku Old Shatterhandovi.\n\nApanačka je komančský náčelník a jedna z hlavních postav Mayova románu \"Old Surehand\" (1894–1896). Je to míšenec, protože měl bílého otce a indiánskou matku, a je bratrem slavného zálesáka Old Surehanda. Vystupuje ještě ve čtvrtém díle \"Vinnetoua\" (1909–1910), kde chce společně se svým bratrem a se svými a jeho syny postavit Vinnetouovi na Mount Vinnetou sochu. Jeho postava nemá nic společného se zcela vymyšlenou ženskou postavou z filmu režiséra Haralda Philippa \"Vinnetou a míšenka Apanači\" z roku 1966.\n\nMartin Baumann je titulní postavou Mayovy knihy \"Syn lovce medvědů\" (1887), V románu se společně se svými přáteli (Vinnetou, Old Shatterhand, Hobble Frank, Dlouhý Davy, Tlustý Jemmy a Vohkadeh) snaží zachránit svého otce, lovce medvědů Baumanna, ze zajetí Ogallallů, kteří jej chtějí umučit na hrobě svých mrtvých náčelníků.\n\nOba Baumannové vystupují ještě jako epizodní postavy v závěru románu \"Duch Llana Estacada\".\n\nVe filmovém příběhu \"Mezi supy\" (1964) režiséra Alfreda Vohrera, který si z obou knih bere jenom motivy, hraje Martina Baumanna německý herec Götz George a jeho otce americký herec Walter Barnes.\n\nBloody Fox (v překladu \"Krvavá liška\") je jedna z hlavních postav Mayova románu \"Duch Llana Estacada\" (1888). V knize se dozvídáme, že jeho rodina byla při putování přes poušť Llano Estacado přepadena a vyvražděna zločinci a že ho zraněného, krvácejícího a blouznícího na místě zločinu nalezl farmář Helmers. Ten mu dal jméno Bloody Fox podle toho, že neustále šeptem opakoval slovo \"fox\" (\"liška\"). Později se ukáže, že (Stealing) Fox bylo jméno velitele bandy stakemanů (tyčkařů), tj. padouchů, kteří tyče, ukazující správnou cestu pouští, přesunovali jiným směrem, aby své oběti zahubili žízní a mohli je snadno oloupit. Bloody Fox, který žije skrytě v domku v oáze uprostřed pouště, se snaží tyčkaře (zvané také Supové pouště) dopadnout a pomstít se. Při honu na zločince jezdí oděn v kůži bílého bizona jako \"duch prérie\" a za sebou nechává mrtvoly Supů pouště s prostřeleným čelem. Nakonec se mu s přispěním Old Shatterhanda, Vinnetoua a dalších přátel podaří Foxe dopadnout a zabít.\n\nBloody Fox se ještě objevuje v prvním dílu románu \"Old Surehand\" (1894–1896).\nBob je postava z příběhů \"Syn lovce medvědů\", \"Duch Llana Estacada\" a \"Old Surehand\". Je to černý sluha lovce medvědů Baumanna, který je pro svou neschopnost naučit se jízdě na koni nazýván také Sliding-Bob, neboli Klouzavý Bob. V \"Synovi lovce medvědů\" putuje s Vinnetouem, Old Shatterhandem, Hobble Frankem, Dlouhý Davym, Tlustým Jemmym. Vohkadehem a Martinem Baumanem zachránit jeho otce ze zajetí Siouxů (byl přitom potřísněn smradlavým skunkem). Na konci \"Ducha Llana Estecada\" se setká se svou matku, služebnou Sannou, kterou viděl naposled jako malý chlapec. V románu \"Old Surehand\" je, zajat Komanči a osvobozen Old Shatterhandem.\n\nCastlepool je skotský \"lord\", který vystupuje v knize \"Poklad ve Stříbrném jezeře\". Jedná se o věčně se sázející komickou postavu, která sbírá dobrodružství.\n\nVe filmových mayovkách ze 60. let se objeví 3x. Nejprve v \"Pokladu na Stříbrném jezeře\", kde je na lovu motýlů, poté ve \"Vinnetouovi - Rudém gentlemanovi\", kde sbírá dobrodružství a nakonec ve filmu \"Vinnetou a Old Shatterhand v Údolí smrti\", kde pro změnu sbírá vzácné rostliny. Ve všech třech filmech ho hraje německý herec Eddi Arent.\n\nČerný mustang je postava z Mayova kratšího dobrodružného románu \"Černý mustang\" (1896–1897). Je to náčelník Komančů, který se společně se svým vnukem Lstivým hadem marně snaží přemoci apačského náčelníka Vinnetoua a jeho bílého bratra Old Shatterhanda. Lstivý had je mestic, tj. míšenec indiánky (dcery Černého mustanga) a bělocha. Proto je někdy tento román v Německu vydáván pod změněným názvem \"Halbblut\" \"(Míšenec)\".\n\nDlouhý Davy a Tlustý Jemmy jsou jména známých zálesáků z několika knih Karla Maye. Jde o nerozlučnou dvojici, která se seznámila, když Jemmy zachránil Davyho ze zajetí Siouxů.\n\nJemmy je Němec, vlastním jménem Jakub Pfefferkorn, a Davy, vlastním jménem David Kroners, je rodilý Američan. Jemmy je zavalitý a jezdí na obrovském koni, zatímco Davy je vytáhlý a hubený a vozí se na mezkovi, takže málem šourá nohy po zemi.\n\nPoprvé se Dlouhý Davy a Tlustý Jemmy objevili v příběhu \"Syn lovce medvědů\" (1887), dále se zúčastnili boje s tyčkaři v románu \"Duch Llana Estacada\" (1888) a naposledy bojovali proti zločincům v knize \"Poklad ve Stříbrném jezeře\" (1890–1891).\n\nVe filmu se Jemmy a Davy objevili pouze jednou a nevýrazně ve filmu \"Mezi supy\" (1964). Davyho hrál chorvatský herec Mirko Boman a Jemmyho také chorvatský herec Vladimir Bačić.\n\nDick Hammerdull a Pitt Holbers tvoří nerozlučnou dvojici zálesáků, která vystupuje v několika příbězích Karla Maye. Podle vzoru Dlouhého Davyho a Tlustého Jemmyho je Dick je malý a tlustý a Pitt vysoký a hubený. Protože bojuji zády k sobě, říká se jim „obrácené toasty“. Poprvé se oba hrdinové objevili v románu \"Old Surehand\" (1894–1896). Dále vystupují v povídkách \n\"Bůh se nedá urážeti\" a \"Synové Upsaroků\" (obě 1897). Jejich poslední dobrodružství se odehrává ve čtvrtém díle románu \"Vinnetou\" (1909–1910). Zde vystupují nejprve jako správci hotelu v Coloradu a pak odjíždějí s Old Shatterhandem na Mount Vinnetou.\n\nStarý zálesák, který učil Old Shatterhanda zálesáckým dovednostem; jedna z nejznámějších figurek Mayova Západu.\n\nHobble Frank (anebo „Kulhavý Frank“) je malý mužík s pěstěným plnovousem, který kulhá na pravou nohu (následek střely, kterou po něm vypálil jeden Sioux loupící ve srubu lovce medvědů Baumanna). Nezaměnitelným prvkem jeho oděvu je tmavomodrý frak.\n\nFrank je původem Němec z Moritzburgu ze Saska, vlastním jménem Heliogabalus Morfeus Edward Franke. Povoláním byl myslivec, ale pohádal se tak, že byl z řad myslivců vyloučen. Odjel proto do Ameriky, kde se chvíli živil jako pedlar.\n\nV románu \"Syn lovce medvědů\" (1887) se Frank spřátelí s krajanem Tlustým Jemmym. Jemmy sice Franka neustále opravuje, protože Frank, který svého vzdělání nabyl při hře v karty s učitelem, si neustále plete významy cizích slov, ale jejich přátelství to nakonec neohrozí. Dále se Hobble Frank seznámil s Old Shatterhandem a Vinnetouem a společně s nimi pomohl lovci medvědů Baumannovi. Později se zúčastnil boje proti bandě tyčkařů v románu \"Duch Llana Estacada\" (1888).\n\nPři boji s tlupou trampů v knize \"Poklad ve Stříbrném jezeře\" (1890–1891) se potkal se zálesákem známým pod jménem Tetka Drollová, ze kterého se vyklubal jeho bratranec. U jezera byla objevena zlatá a stříbrná žíla a Frank z těžby získal dostatek finančních prostředků na to, aby se mohl vrátit do vlasti a vybudovat si na Labi vilu „Medvědí sádlo“ (\"Bärenfett\").\nPřesto se Frank ještě do Ameriky vrátil a jeho dobrodružství jsou popsána v knihách \"Petrolejový princ\" (1893–1894) a \"Černý mustang\" (1896–1897), kde vystupuje společně s bratrancem Tetkou Drollovou.\n\nNakonec se Hobble Frank usadil ve své vile a stal se dopisovatelem časopisu \"Der Gute Kamerad\" (\"Dobrý kamarád\") (May skutečně do tohoto časopisu napsal několik příspěvků pod tímto pseudonymem).\n\nInču-čuna \"(Dobré slunce)\", jedna z hlavních postav prvního dílu Mayova románu \"Vinnetou\" (1893), byl náčelníkem indiánského kmene Apačů a otec Vinnetoua a Nšo-či. Byl se svou dcerou zavražděn bílým padouchem Santerem při vybírání zlata na hoře Nugget-tsil, kterým chtěla Nšo-či, zamilovaná do Old Shatterhanda, zaplatit své vzdělání. Vinnetou pak po něm zdědil svou slavnou stříbrnou pušku, což je dvouhlavňová ručnice, jejíž pažba je zdobena stříbrem.\n\nVe filmovém zpracování prvního dílu \"Vinnetoua\" (1963) hraje Inču-čunu srbský herec Milivoje Popovič-Mavid. V třídílném televizním filmu \"Vinnetou\" (2016) hraje Inču-čunu německý herec srbského původu Gojko Mitić.\n\nBílý stařešina u kmene Apačů, postava z prvního dílu románu \"Vinnetou\".\n\nNšo-či (\"Krásný den\"), jedna z hlavních postav prvního dílu Mayova románu \"Vinnetou\" (1893), byla dcera apačského náčelníka Inču-čuny a sestra Vinnetoua. Zamilovala se do Old Shatterhanda a protože se mu chtěla vyrovnat svým vzděláním, rozhodla se kvůli němu jet na východ a učit se zvyky bělochů. Byla se svým otcem zavražděna bílým padouchem Santerem při vybírání zlata, kterým chtěla zaplatit své vzdělání, na hoře Nugget-tsil.\n\nVe filmovém zpracování prvního dílu \"Vinnetoua\" (1963) hraje Nšo-či francouzská herečka Marie Versini. Tuto postavu ještě herečka ztvárnila v dějově zcela vymyšleném filmovém příběhu \"Vinnetou a jeho přítel Old Firehand\" (\"Winnetou und sein Freund Old Firehand\", 1966, režie Alfred Vohrer), který se odehrává před příchodem Old Shatterhanda do Ameriky. V třídílném televizním filmu \"Vinnetou\" (2016), kde je Nšo-či šamankou a vdá se za Old Shatterhanda, jí hraje mexická herečka Iazua Lariosová.\n\nPostarší scout (zálesák), který je hrdinou první části druhého dílu románu \"Vinnetou\".\n\nSlavný lovec a zálesák, který vystupuje v \"Pokladu na Stříbrném jezeře\" a ve druhém díle románu \"Vinnetou\".\n\nÚstřední postava a autorovo alter ego jeho románů z amerického Západu.\n\nOld Surehand je titulní postavou Mayova stejnojmenného románu z let 1894–1896. Je to slavný lovec a zálesák, jehož válečné jméno znamená v překladu „Jistá ruka“. Toto jméno dostal díky svému mistrovství ve střelbě a počáteční „Old“ je přidáno, protože to May považoval za typicky americké a navíc symbolizující, že hrdina je zkušený, protřelý, či zasloužilý. Je to míšenec, měl bílého otce a indiánskou matku. Jeho bratrem je komančský náčelník Apanačka. Vystupuje ještě ve čtvrtém díle \"Vinnetoua\" (1909–1910), kde chce společně se svým bratrem a se svými a jeho syny postavit Vinnetouovi na Mount Vinnetou sochu.\n\nVe filmových mayovkách ze šedesátých let 20. století hraje jeho postavu anglický herec Stewart Granger. Filmová dobrodružství Old Surehanda ale nemají téměř nic společného s jeho dobrodružstvími knižními. Ve filmech \"Mezi supy\" (1964, režie Alfred Vohrer) a \"Petrolejový princ\" (1965, režie Harald Philipp) nahradil postavu Old Shatterhanda a film \"Old Surehand\" (1965, režie Alfred Vohrer) nemá se svou knižní předlohou taky mnoho společného. Film byl uveden jako první díl, další díly však již nebyly nikdy natočeny.\n\nOld Wabble je jedna z významných postav Mayova románu Old Surehand z let 1894–1896. Jde o devadesátiletého zálesáka nazývaného podle jeho vrávoravé chůze Old Wabble (něco jako Starý vrávora). Jeho další přezdívkou je \"Král kovbojů\", pro jeho jezdecké umění a další dovednosti, které neztratil ani ve svém vysokém věku. Old Wabble nejprve vystupuje jako Old Shatterhandův přítel. Když se však později ukáže jeho nezodpovědnost, se kterou přivádí své přátele do nebezpečí, chce se s ním Old Shatterhand rozejít. To Old Wabble, který se navíc projeví jako cynický bezvěrec, velice těžce nese, spojí se s různými padouchy, stane se Old Shatterhandovým nepřítelem a dokonce se pokusí Old Shatterhanda zastřelit. Na konci románu je zavražděn Utahy vložením do rozetnutého kmene statného stromu, Old Shatterhand jej vysvobodí a Old Wabble se konečně před smrtí smíří s Bohem. \n\nVe filmových mayovkách \"Mezi supy\" (1964, režie Alfred Vohrer), \"Petrolejový princ\" (1965, režie Harald Philipp) a \"Old Surehand\" (1965, režie Alfred Vohrer), které nemají s osudy literární postavy Old Wabbla zhola nic společného, hraje jeho postavu chorvatský herec Paddy Fox (vlastním jménem Milan Srdoc).\n\nPida je jedna z postav Mayova románu \"Vinnetou\" (1893). Přestože byl synem jednoho z úhlavních nepřátel Old Shatterhanda, náčelníka Kiowů Tanguy, stal se Old Shatterhandovým přítelem. Ve čtvrtém dílu Vinnetoua (1909–1910) mu Old Shatterhand na Mount Vinnetou zachrání život, což má za následek uzavření míru s jeho otcem.\n\nRattler je jedna ze záporných postav prvního dílu Mayova románu \"Vinnetou\" (1893). Byl to opilec, který ve vzteku zavraždil bílého otce Apačů Klekí-petru. Za to měl být popraven u mučednického kůlu, projevil však takovou zbabělost, že byl potupně zastřelen apačskými chlapci.\n\nVe filmovém zpracování prvního dílu \"Vinnetoua\" (1963) Rattler nevystupuje a Klekí-petru zavraždí Santer. Ve třídílném televizním filmu \"Vinnetou\" (2016) hraje Rattlera německý herec Jürgen Vogel.\n\nRibanna je postava z druhého dílu románu Karla Maye \"Vinnetou\" (1893). O jejích osudech se však dozvídáme jen z vyprávění, protože v době děje knihy již není naživu. Šlo o indiánskou dívku z kmene Assiniboinů, do které se zároveň zamiloval Vinnetou i jeho bílý přítel Old Firehand. Ribanna dala Old Firehandovi před Vinnetouem přednost, stala se jeho ženou a měla s ním syna. Později byla zavražděna bílým padoušským náčelníkem indiánského kmene Ponců Parranohem, což Vinnetoua i Old Firehanda spojilo ke společné pomstě (pomsta na Parranohovi je však dokonána až s pomocí Old Shatterhanda).\n\nVe filmovém zpracování druhého dílu Vinnetoua \"Vinnetou – Rudý gentleman\" (1964) nechal režisér Harald Reinl Ribannu ožít a její roli svěřil německé herečce Karin Dorové. Ribanna ve filmu Vinnetoua miluje, ale jejich láska nemůže být naplněna. Ribanna si totiž musí vzít za muže bílého poručíka Merrila, neboť jejich svazek je považován za symbol přátelství mezi bělochy a indiány.\n\nSans-ear [sán-ír] („bez uší“) je starý zálesák, se kterým se Old Shatterhand seznámí na začátku třetího dílu Mayova románu \"Vinnetou\". Jeho přezdívka plyne z toho, že mu kdysi indiáni uřízli ušní boltce. Celý život jde po stopě vrahů své rodiny, přičemž každý dopadený vrah znamená jeden zářez na pažbě jeho pušky. Zbývají poslední dva, a ty mu Old Shatterhand společně s Vinnetouem pomohou dopadnout.\n\nNovelu \"Smrtící prach (Tödlicher Staub)\", která vypráví Sans-earovy osudy, napsal Karel May již roku 1880 a později ji zařadil do prvního vydání svého románu \"Vinnetou\" z roku 1893 (smrtícím prachem je pochopitelně myšleno zlato).\n\nSanter je hlavní padouch románového cyklu Karla Maye \"Vinnetou\" (1893). Je zcela bezcitný, cynický a v honbě za zlatem se nezastaví před ničím. Pro zlatý poklad také zavraždí Vinnetouova otce Inču-čunu a jeho dceru, Vinnetouovu sestru Nšo-či.\n\nV knize se Santer objevuje vždy na konci jednotlivých dílů v kapitolách, které nemají s předcházejícím dějem kromě postav vlastně nic společného. Za jeho zločiny se jej podaří potrestat až Old Shatterhandovi na konci třetího dílu (po Vinnetouově smrti), když však Santer předtím ještě stačí zničit Vinnetouovu závěť.\n\nVe filmovém zpracování prvního dílu \"Vinnetoua\" (1963) hraje Santera švýcarský herec Mario Adorf. Santer se ve filmu stane i vrahem bílého otce Apačů Klekí-petry a na konci prvního dílu je zabit. V třídílném televizním filmu Vinnetou (2016), která však nemá se Santerovými knižními osudy společného vůbec nic, ho ztvárnil německý herec Michael Maertens, přičemž Mario Adorf hrál jeho otce.\n\nZálesáci Dick Stone a Will Parker tvoří se Samem Hawkensem nerozlučnou trojici z prvního dílu románu Karla Maye \"Vinnetou\" (1893), kde všichni tři společně byli prvními učiteli budoucího Old Shatterhanda na americkém Divokém západě. Vystupují ještě ve druhém dílu knihy, v části \"Old Firehand\". V některých vydáních tohoto dílu (např. z brněnského nakladatelství Návrat z let 1997–1999) je uvedeno, že při boji s Parranohem oba zahynuli, což odpovídá německému originálu prvního vydání. Dále vystupují i v knize \"Petrolejový princ (1893–1894).\n\nVe filmu \"Vinnetou\" (1963) je hrají chorvatští herci Demeter Bitenc a Husein Čokić. Ve filmu \"Old Shatterhand\", kde však Dick a Will nemají s knihou nic společného, je hrají chorvatští herci Mirko Boman a Vojkan Pavlović.\n\nTangua je jedna z postav Mayova románu \"Vinnetou\" (1893). Jde o náčelníka Kiowů a zapřisáhlého nepřítele kmene Apačů. Když mu Old Shatterhand ve vzájemném souboji prostřelí obě kolena, takže jako chromý nemůže již nikdy jezdit na koni, přísahá mu strašnou pomstu. O tu se snaží i ve čtvrtém díle Vinnetoua (1909–1910), když chce společně s Komanči, Utahy a Siouxy přepadnout shromáždění u Mount Vinnetou (hora Hancock, místo Vinnetouovy smrti), kde chtějí synové zálesáka Old Surehanda a jeho bratra Apanačky postavit Vinnetouovu sochu. Ta se při přepadení zřítí a uvězní některé indiány (např. Tanguova syna Pidu) v hoře. Old Shatterhand jim pomůže a s Tanguou se smíří.\n\nVe filmovém zpracování prvního dílu \"Vinnetoua\" (1963) hraje Tanguu jugoslávský herec Tomoslav Erak. V třídílném televizním filmu \"Vinnetou\" (2016) ho hraje srbský herec Predrag Bjelac. V minisérii však Tangua s knižním Tanguou nemá mnoho společného.\n\nZálesák Tetka Drollová, vlastním jménem Sebastian Melichar Pampel, dostal svou přezdívku kvůli svému fistulovitému hlasu, dobrosrdečnosti a veselé povaze. Droll vystupuje v několika příbězích Karla Maye. Prvním z nich je \"Poklad ve Stříbrném jezeře\" (1890–1891), kde se potkal se svým bratrancem Hobble Frankem, kterého od dětství neviděl. Dále vystupuje v knihách \"Petrolejový princ\" (1893–1894) a \"Černý mustang\" (1896–1897) a poslední zmínka je o něm ve čtvrtém dílu románu \"Vinnetou\" (1909–1910), kde je uvedeno, že zemřel kulkou vraha, kterého stíhal, brzy po událostech popsaných v knize \"Petrolejový princ\".\n\nApačský náčelník, společně se svým přítelem a pokrevním bratrem Old Shatterhandem nejznámější literární postava Karla Maye.\n\nVohkadeh je ušlechtilý siouxský válečník z knihy Karla Maye \"Syn lovce medvědů\" (1887). V románu se společně se svými přáteli (Vinnetou, Old Shatterhand, Hobble Frank, Dlouhý Davy a Tlustý Jemmy) snaží pomoci mladíkovi Martinu Baumannovi zachránit jeho otce, lovce medvědů Baumanna, ze zajetí Ogallallů, kteří jej chtějí umučit na hrobě svých mrtvých náčelníků.\n\nV dějově zcela vymyšleném filmovém příběhu \"Mezi supy\" (\"Unter Geiern\", 1964, režie Alfred Vohrer) hraje Vohkadeha srbský herec Gojko Mitič.\n\nSir Emery Bothwell je postava z povídky \"Gum\" a z románů \"Satan a Jidáš\" a \"Vinnetou\". V Orientu je nazýván Behlúván bej a Škrtič loupežníků. Je hrdý, šlechetný, duchapřítomný, výtečný zápasník a šermíř, spolehlivý střelec a nepostradatelný přítel v nouzi. Kara ben Nemsí se s ním poprvé setká jako Old Shatterhand na Divokém západě. Významnou roli hraje v románě \"Satan a Jidáš\", kde se v Káhiře náhodně setká s Old Shatterhandem a Vinnetouem při jejich pátání po Thomasu Meltonovi. Připojí se k nim a pronásleduje zločince až do Ameriky. Když při cestě domů z Afriky Vinnetou onemocní, stará se o něho s Old Shatterhandem v Southamptonu v Anglii několik týdnů.\n\nČervenomodrý Metuzalém se postava z Mayova románu \"Červenomodrý Metuzalém\" (1888–1889), odehrávající se v Číně. Román, který je považován za jediné autorovo humoristické dílo, vypráví příběh věčného studenta, jenž za své jméno vděčí pivu, po kterém se mu nos zbarvil do fialova.\nKurdská princezna a vládkyně v Sitaře.\nArabský společník Kary ben Nemsího.\nÚstřední postava a autorovo alter ego jeho románů z Orientu.\nJde o skutečnou historickou postavu. Johann Gottlieb Krüger (1809-?) zvaný Krüger bej byl plukovníkem tělesné stráže tuniského vladaře Mohameda es Sadoka. Je to výtečný voják a spravedlivý úředník, který je také titulován Pán zástupů. Vystupuje v románech \"Satan a Jidáš,\" Německá srdce, němečtí hrdinové a v povídce \"Krumir\".\n\nSir David Lindsay je postava z románů Karla Maye, odehrávajících se v Orientu. Jde o svérázného, ale statečného anglického lorda a cestovatele, přítele Kary ben Nemsího z románových cyklů \"Ve stínu padišáha\" (Kara ben Nemsí se s Lindsayem seznámí v Maskatu v prvním dílu cyklu, v románu \"Pouští\") a \"V říši stříbrného lva\". Také vystupuje v upravené verzi románu Německá srdce, němečtí hrdinové.\n\nVe filmech \"Karavana otroků\" (1958) a \"Babylonský lev\" (1959) hrál jeho postavu německý herec Theo Lingen. Ve filmových mayovkách ze šedesátých let (\"Žut\", \"Divokým Kurdistánem\" a \"V říši stříbrného lva)\" hraje sira Davida Lindsaye německý herec Dieter Borsche.\nFrick Turnestick je německo-americký námořní kapitán a přítel Kara ben Nemsího. Paří k významným postavám románu \"Červenomodrý Metuzalém\", vystupuje v obou dílech románu \"Dobyvatelé Gran Chaca\" (\"Na Rio de la Plata\" a \"V Kordillerách\") a v povídkách \"Ehri\", \"Kiang-lu\", \"Brodnik\" a \"Kristus nebo Mohamed\". Považuje se za jazykového génia a čínsky mluví tak, že ke všem anglickým slovům připojuje koncovky -ang, -eng, -ing, -ong a -ung. \n\nV původním vydání \"Červenomodrého Metuzaléma\" se kapitán jmenoval Heimdall Turnerstick, ale v úpravě románu od nakladatelství Karl-May-Verlag byla jeho postava změněna na Fricka.\n\nOtec Jaguár je ústřední postavou románu Karla Maye \"Odkaz Inky\" (1891–1892, česky jako \"Odkaz posledního Inky\" nebo též jako \"Poklad Inků\"), který se odehrává v Argentině. Jde již o staršího bělovlasého muže, který je však na vrcholu svých fyzických i duševních sil a připomíná tak Old Shatterhanda ze čtvrtého dílu \"Vinnetoua\". Ve filmovém zpracování románu z roku 1965 od rakouského režiséra Georga Marischky jde však o muže středních let, kterého hraje americký herec Guy Madison.\n\nOskar Steinbach je ústřední postavou kolportážního románu Karla Maye \"Německá srdce, němečtí hrdinové\" (1885–1888, česky jako \"Třemi díly světa\"). V některých upravených českých vydáních (např. z let 1935–1936 v nakladatelství Toužimský a Moravec) byla jeho postava nahrazena Old Shatterhandem.\n\nDoktor Karel Sternau je hlavní postavou kolportážního románu Karla Maye \"Lesní Růže aneb Pronásledování kolem světa\" (1882–1884). Jde o jeden z prvních prototypů Old Shatterhanda, budoucího hrdiny Mayových hlavních děl. Je možné, že i to byl důvod, proč byla ve volném dvoudílném filmovém zpracování románu od německého režisérra Roberta Siodmaka \"Poklad Aztéků\" (1965) a \"Pyramida boha Slunce\" (1965) jeho role svěřena filmovému představiteli Old Shatterhanda, americkému herci Lexu Barkerovi.\n\nRobert Surcouf (1773–1827), postava z novely Karla Maye \"Pirát\" (1882), česky jako \"Černý kapitán\", je skutečnou historickou osobností. Jde o slavného francouzského korzára, pocházejícího z Bretaně, který se během své kariéry zmocnil čtyřiceti sedmi lodí a byl proslulý svou galantností a rytířstvím. Za to byl nazýván \"Král korzárů\". V letech 1796–1809 hojně přepadal anglické lodě v Indickém a Atlantském oceánu. V roce 1814 se stal baronem a dones je považován za francouzského národního hrdinu. Podle Surcoufových příběhů natočil roku 1966 režisér Roy Rowland francouzský dobrodružný film \"Tygr sedmi moří\", ve kterém korzára hrál francouzský herec Gérard Barray.\n\n"}
{"id": "79300", "url": "https://cs.wikipedia.org/wiki?curid=79300", "title": "Magnetizace", "text": "Magnetizace\n\nMagnetizace (též magnetování nebo zmagnetování) představuje fyzikální jev, ke kterému dochází při vložení látky (tělesa) do magnetického pole, a který se projevuje změnou vlastností dané látky. Magnetická látka se označuje jako magnetikum nebo jako zmagnetovaná látka.\n\nVelikost zmagnetování lze určit pomocí fyzikální veličiny označované jako \"magnetizace\".\n\nPodle celkového magnetického momentu tělesa lze rozlišit následující základní skupiny magnetických látek.\n\n\nMagnetické pole je ve hmotném prostředí ovlivňováno interakcí s látkou. Velikost tohoto působení je závislá na struktuře atomů. Zjednodušeně si to lze představit tak, že pohyb elektronu kolem atomového jádra představuje proudovou smyčku, kterou lze chápat jako magnetický dipól s magnetickým momentem. Struktura elektronového obalu atomu pak dává jeho výsledný magnetický moment. Těmito jevy se podrobně zabývá kvantová fyzika.\n\nProjev magnetizace je důsledkem uspořádání magnetických domén feromagnetického materiálu tak, že se jejich účinek projevuje navenek. Magnetizace může být dočasná (trvá pouze po dobu působení vnějšího magnetického pole) nebo trvalá (trvá i po zániku budícího pole). V tom případě i po zániku budícího pole může část domén zůstat orientovaná ve směru působícího pole a magnetizovaná látka má zbytkový (remanentní) magnetismus (toho se využívá například při rozběhu dynam). Látka má pak permanentní magnetický dipólový moment a lze najít tzv. severní a jižní magnetický pól tj. místa, kde magnetické siločáry procházejí povrchem.\n\nAčkoliv protony mají magnetický dipólový moment, ne všechny látky vykazují magnetické vlastnosti. Jako příklad lze uvést atom vodíku, jehož jádro sestává z jednoho protonu. Molekula vody obsahuje dva vodíkové atomy a atom kyslíku, jehož magnetický dipólový moment je nulový, protože kyslík má sudý počet protonů. Přestože molekula vody obsahuje tyto dva magnetické dipóly, voda není magnetická. Důvodem je náhodná orientace vektorů dipólových momentů, které se tak vzájemně kompenzují a jejich výsledný součet je nulový. Voda, bez přiloženého vnějšího pole, má proto nulovou magnetizaci.\n\nPři přiložení vnějšího magnetického pole se dipólové momenty jader vodíku uspořádají podél siločar magnetického pole. Jen v tomto případě má voda nenulovou magnetizaci a je slabě magnetická.\n\nMagnetizace materiálů se užívá ve velkém měřítku pro záznam informací na magnetických bubnech, páskách, discích, disketách a dalších datových médiích.\n\n"}
{"id": "79302", "url": "https://cs.wikipedia.org/wiki?curid=79302", "title": "Dravuni", "text": "Dravuni\n\nDravuni (IPA: ) je vulkanický atol z Souostroví Kadavu na jihu Fidži. Má rozlohu 0,8 km čtverečních a nachází se na 18,78° jižní šířky a 178,53° východní délky. Maximální výška je 40 metrů. Ostrov má asi 200 obyvatel žijících v jediné vesnici.\n\nFidžijský ministr zahraničí, dřívější diplomat, Kaliopate Tavola pochází z Dravuni.\n"}
{"id": "79303", "url": "https://cs.wikipedia.org/wiki?curid=79303", "title": "Spojitá funkce", "text": "Spojitá funkce\n\nSpojitá funkce je taková matematická funkce, jejíž hodnoty se mění plynule, tedy při dostatečně malé změně hodnoty \"x\" se hodnota \"f\"(\"x\") změní libovolně málo. Intuitivní (ne zcela přesná) představa spojité funkce spočívá ve funkci, jejíž graf lze nakreslit jedním tahem, aniž by se tužka zvedla z papíru. Funkce, která není spojitá, se označuje jako nespojitá.\n\nSpojitost je také jednou ze základních vlastností běžně požadovaných po „rozumných funkcích“, mnoho matematických konstrukcí vyžaduje spojitost funkce jako nutnou podmínku – např. derivace, primitivní funkce apod.\n\nPro reálné funkce reálné proměnné lze spojitost funkce \"f\" v hromadném bodě definičního oboru \"x\" definovat následujícími dvěma podmínkami:\n\nTato definice mluví o spojitosti v bodě; mimo to se také používá výraz funkce spojitá na množině či intervalu (pokud je funkce spojitá ve všech bodech této množiny), obecně o \"spojité funkci\" se hovoří v případě, že je spojitá na celém svém definičním oboru.\n\nO funkci formula_2 řekneme, že je spojitá v bodě \"a\", pokud ke každému (libovolně malému) číslu formula_3 existuje takové číslo formula_4, že pro všechna \"x\", pro něž platí formula_5, platí také\nVelikost čísla formula_7 může záviset nejen na volbě čísla formula_8, ale i na volbě bodu \"a\".\n\nFunkci formula_2 označujeme jako \"spojitou zprava\" (resp. \"zleva\"), pokud k libovolnému formula_3 existuje takové formula_4, že pro všechna formula_12 (resp. formula_13), tzn. pro všechna \"x\" z pravého okolí\n(resp. levého okolí) bodu formula_14, je formula_15. Funkce je spojitá tehdy, je-li spojitá zprava i zleva.\n\nCauchyho definici lze formulovat také pro funkci \"n\" proměnných. O funkci formula_16, kde formula_17 jsou proměnné funkce, řekneme, že je spojitá v bodě formula_18, pokud ke každému (libovolně malému) číslu formula_19 existuje takové číslo formula_20, že pro všechny body formula_21 z okolí bodu \"A\", tzn. pro body jejichž vzdálenost splňuje podmínku formula_22, platí \n\nNechť formula_24 je hromadným bodem formula_25. Funkce formula_26 je spojitá v bodě formula_24 právě tehdy když formula_28 platí formula_29.\n\nO komplexní funkci formula_30 říkáme, že je spojitá, jestliže v daném bodě formula_31 komplexní roviny platí\n\nJe-li funkce formula_30 spojitá v každém bodě určité oblasti formula_34, pak říkáme, že je \"spojitá v formula_34\".\n\nBody, v nichž daná funkce není spojitá, označujeme jako body nespojitosti, singularity.\n\nZa \"bod nespojitosti prvního druhu\" označíme takový bod formula_14, ve kterém má funkce formula_2 limitu zprava i zleva, avšak tyto dvě limity mají rozdílné hodnoty, tzn. formula_38. Rozdíl mezi těmito čísly, tzn. formula_39, nazýváme \"skokem funkce\" v bodě formula_14.\n\nZa \"bod nespojitosti druhého druhu\" označíme takový bod formula_14, v němž neexistuje alespoň jedna z vlastních (konečných) jednostranných limit.\n\nPokud v bodě formula_14 existuje vlastní (konečná) limita formula_43, avšak funkce formula_2 není v bodě \"a\" definována, nebo je formula_45, pak bod formula_14 označujeme jako \"odstranitelnou nespojitost\" funkce formula_2.\n\nFunkci, která je definována na intervalu formula_48, označíme jako \"po částech spojitou\" na daném intervalu, je-li spojitá ve všech bodech intervalu s výjimkou konečného počtu bodů, v nichž má nespojitost prvního druhu.\nNa obrázku vpravo je bodem nespojitosti prvního druhu bod formula_49. Bod formula_50 je bodem nespojitosti druhého druhu. Bod formula_51 je odstranitelnou nespojitostí funkce \"f(x)\". Funkce je po částech spojitá na intervalu formula_52.\n\nMějme funkci formula_2 na intervalu formula_48, pro niž k libovolnému formula_19 existuje formula_20 takové, že pro libovolné dva body formula_57 z intervalu formula_48 splňující formula_59 platí formula_60. Pak říkáme, že funkce formula_2 je stejnoměrně spojitá na intervalu formula_48.\n\nWeierstrassova věta říká, že libovolnou spojitou funkci na intervalu formula_48 lze (s libovolnou přesností) aproximovat stejnoměrně v formula_48 posloupností polynomů, tzn. k libovolnému formula_19 existuje polynom formula_66 takový, že formula_67 pro všechna formula_68.\n\nFunkci formula_2 označíme jako absolutně spojitou na intervalu formula_48, jestliže k libovolnému formula_19 existuje takové formula_20, že pro každý systém intervalů formula_73 pro který je formula_74, a formula_75 platí formula_76.\n\nJe-li funkce formula_2 absolutně spojitá na intervalu formula_48, pak je na tomto intervalu spojitá a má na tomto intervalu konečnou variaci.\n\n\n\n"}
{"id": "79306", "url": "https://cs.wikipedia.org/wiki?curid=79306", "title": "Dilated peoples", "text": "Dilated peoples\n\nDilated Peoples je hip-hopová hudební skupina z Los Angeles řadící se do skupiny tzv. Hardcore Rap. Složení skupiny DJ Babu (současně člen světoznámé crew \"Beat Junkies\"), MCs Rakaa Iriscience a Evidence\n\nSkupina byla založena roku 1992, ale své první album vydala až v roce 2000 pod názvem \"The Platform\". Následující rok přichází album \"Expansion Team\", po delší odmlce vydávají \"Neighborhood Watch\" z roku 2004. Na začátku roku 2006 vydali zatím poslední Album \"20/20\". V roce 2007 vyšlo DVD dokumentující tour po celé USA s názvem \"The Release Party\" k tomuto DVD byl vydán i stejnojmenný mixtape s 4 remixy písní z alba \"20/20\" a dvě zcela nové skladby.\n\nPo 8 letech, v roce 2014 skupina vydala album s názvem Directors of Photography, pod labelem Rhymesayers. Album se skládá z 18 tracků, kde se objevují hosté jako Alchemist, Fashawn, Aloe Blacc, Sick Jacken, Krondon, Vinie Paz nebo Action Bronson.\n\nVyjma těchto pěti CD vydali i několik singlů, mezi ty nejznámější patří pravděpodobně píseň s názvem \"This Way\", ve které si zazpívali společně s \"Kanye Westem\", (další singly \"Worst Comes To Worst\", \"Work The Angles\",\" Live On Stage\", \"Marathon\", \"The Platform\", \"No Retreat\" a \"Back Again\" z alba 20/20). Několik písní bylo natočeno společně s dalšími lidmi z oboru jako \"Phil Da Agony, Defari, Planet Asia, Everlast a Devin The Dude.\"\n"}
{"id": "79307", "url": "https://cs.wikipedia.org/wiki?curid=79307", "title": "Telmen núr", "text": "Telmen núr\n\nTelmen núr je slané jezero jihozápadně od pohoří Bulnai v Mongolsku. Je největším jezerem ajmaku Zavhan. Je 26-30 km dlouhé a 16 km široké. Má rozlohu 194-198 km² a hloubku 5,5 m. Leží v nadmořské výšce 1789 m.\n\nVhodné místo k táboření se nachází na východním konci jezera přímo u vody. Vzduch u jezera připomíná moře. Jsou na něm tři ostrovy a mnoho migrujících ptáků.\n\nJe přístupné z jihovýchodu 20 km z osady Telmen, která leží na hlavní cestě Uliastaj – Tosontsengel nebo ze západu 25 km od hlavní cesty Moron – \"Uliastaj\".\n\n"}
{"id": "79311", "url": "https://cs.wikipedia.org/wiki?curid=79311", "title": "Chulun núr", "text": "Chulun núr\n\nChulun núr (nebo \"Hulun nur\", řidčeji \"Dalaj nor\", ) je jezero v pahorkatině Barga v autonomní oblasti Vnitřní Mongolsko v ČLR. Má rozlohu je 1100 km² a hloubku 6 až 9 m. Leží v nadmořské výšce 539 m.\n\nBřehy jezera jsou nízké a ploché. V severní části jezera jsou mělčiny zarostlé rákosem.\n\nJe napájeno vodou řek Kerulen a Orčun gol. V průběhu 20. století velmi zvětšilo své rozměry a na jeho konci přestalo být bezodtokým jezerem. Odtok z jezera, který je pokračováním řeky Kerulen se pod jezerem spojuje s řekou Chaj-lar-che a vytváří Arguň, jež je jednou ze zdrojnic Amuru.\n\nJezero má sladkou vodu a je bohaté na ryby.\n"}
{"id": "79314", "url": "https://cs.wikipedia.org/wiki?curid=79314", "title": "Dalaj núr", "text": "Dalaj núr\n\nDalaj núr je mělké bezodtoké slané jezero v Číně (Vnitřní Mongolsko) v rovině východní Gobi. Obvykle jeho rozloha dosahuje 20 km².\n\nBřehy jsou nízké, otevřené, většinou zbavené rostlinstva\n\nÚstí do něj Chler-chuan-che. V letech s velkým množstvím vody podstatně roste jeho rozloha a voda se stává sladkou. V suchých letech jezero vysychá a mění se ve slanisko.\n\nO jezeře napájeném řekou Orčun-gol viz Chulun núr (\"Dalaj nor\").\n"}
{"id": "79315", "url": "https://cs.wikipedia.org/wiki?curid=79315", "title": "Mersey", "text": "Mersey\n\nMersey ( ) je řeka v západní Anglii (Spojené království). Je 109 km dlouhá. Povodí má rozlohu 4460 km².\n\nVzniká soutokem řek Goyt a Tame tekoucích z Penninského pohoří. Protéká kopcovitou krajinou, která přechází v rovinu. Vlévá se do Liverpoolského zálivu Irského moře, přičemž vytváří estuár dlouhý 25 km.\n\nNejvětší průtok vody při povodních činí 200 m³/s. Průtok řeky je regulovaný hydrotechnickými zařízeními.\n\nVodní doprava námořních lodí je možná při přílivu. Rovnoběžně s řekou vede splavný Manchesterský kanál. Dalšími kanály je řeka spojena s řekami Trent a Severn. Při soutoku s řekou Irwell se nachází město Manchester. Pod estuárem byl v roce 1934 postaven tunel 3,2 km dlouhý, který spojuje města Liverpool a Birkenhead. Pod řekou vedou i další silniční a železniční tunely.\n\nV 60. letech 20. století vzniklo v Liverpoolu několik známých hudebních skupin včetně Beatles, které hrály nový styl, kterému se říkalo podle řeky Mersey sound.\n\nTrent and Mersey Canal\n"}
{"id": "79316", "url": "https://cs.wikipedia.org/wiki?curid=79316", "title": "Kniha Zacharjáš", "text": "Kniha Zacharjáš\n\nKniha Zacharjáš ( , \"Zecharja\"; znamená „Jehova si vzpomněl“) patří ke kanonickým knihám Starého zákona. Je řazena jako jedenáctá z dvanácti knih malých proroků. Pisatelem knihy byl hebrejský prorok Zacharjáš, syn Berechjáše, syna Idova. Kniha se skládá ze čtrnácti kapitol. Od první kapitoly do osmého verše šesté kapitoly obsahuje osm prorockých vidění. Od devátého verše šesté kapitoly do konce čtrnácté kapitoly obsahuje proroctví o obnově uctívání a o Božím dni války.\n\nProrok Zacharjáš působil ve stejném období jako prorok Ageus. Datovat knihu nám pomáhají výroky v 1,1 v kterých se uvádí, že první vidění dostal prorok od Boha v osmém měsíci druhého roku vlády perského krále Dareia I. (říjen/listopad 520 př. n. l.). Kniha se také odvolává na „čtvrtý den devátého měsíce, totiž kislevu“ ve „čtvrtém roce krále Dareia“ (asi 1. prosince 518 př. n. l.). (7,1). Kniha Zacharjáš byla tedy napsána mezi roky 520 př. n. l. a 518 př. n. l.\n\n\n"}
{"id": "79318", "url": "https://cs.wikipedia.org/wiki?curid=79318", "title": "Armáda národního odporu", "text": "Armáda národního odporu\n\nArmáda národního odporu (ANO), (anglicky National Resistance Army (NRA) byla jedním z povstaleckých hnutí v Ugandě. Vznikla jako odezva na volby z prosince 1980, ve kterých zvítězil Milton Obote a které byly většinou obyvatel jižní Ugandy považovány za zmanipulované. Jeho klíčovou postavou byl od počátku Yoweri Museveni.\n\nPřed státním převratem Museveni upřednostnil povstaleckou válku postavenou na jemu známém Mosambickém modelu. Situace v Ugandě k tomu navíc vytvářela vhodné podmínky – vratkost režimu, rozvrácená státní správa po letech vlády Idiho Amina a následné válce, hluboce zakořeněný odpor vůči Oboteovi na jihu země. Je třeba vzít v potaz i připravenost Oboteho krvavě potlačit politickou opozici (v zemi i po volbách setrvaly tanzánští vojáci) a mezinárodní podpora Obotemu (zahraniční vlády byly ochotny tolerovat autoritářské praktiky režimu, pokud to mělo zabezpečit stabilitu v zemi po odchodu nepohodlného Idiho Amina. Vleklá lidová povstalecká válka Musevenimu nabízela možnost vytvořit zázemí i pro svou budoucí vládu.\n\nOzbrojené aktivity proti Oboteho vládě Museveni zahájil v roce 1981 s malou skupinou nazývanou Armáda lidového odporu (\"People Resistance Army\" – \"PRA\"). V té době se jednalo o desítky osob a jejich činnost se omezovala na útoky na policejní stanice a kasárna. V červnu 1981 Museveni zahájil šestiměsíční zahraniční cestu k získání mezinárodní podpory. Přijal jej například Muammar Kaddáfí, který mu věnoval asi 100 samopalů, 100 min a několik kulometů a tarasnic. Britského ministra zahraničí Lorda Carringtona ani ministra pro rozvoj Richarda Luceho, nepřiměl ke změně kladného postoje k Obotemu. V Keni se dohodl s profesorem Lulem na spojení Armády lidového odporu s jeho organizací \"UFF\", čímž vznikla \"ANO\". Díky Luleho podpoře získala ANO oporu i v Bugandě.\n\n\"ANO\" se podařilo rychle získat přívržence jednak mezi studenty, jednak mezi venkovskou mládeží na jihu země, která byla vystavena represím vládních sil. Významnou část sil ANO tvořily také Rwanďané, rovněž vystavení útlaku ze strany vlády. Tři hlavní bojové skupiny v rámci \"ANO\" se nazývaly podle „hrdinů afrického vlasteneckého úsilí: Nkrumah, Mondlane a Násir.“ Je paradoxem, že Obote byl jedním z hlavních Nkrumahových následovníků mezi africkými hlavami států a zároveň byla po prvním ghanském prezidentovi nazvána část povstaleckého uskupení usilujícího o Oboteho svrhnutí.\n\nVe svém boji se \"ANO\" musela potýkat se značnými materiálními problémy. Při masivní operaci vládních vojsk - Bonanza – měla \"ANO\" pouze 400 střelných zbraní pro 4000 vojáků (zbraně ANO získávala především od poražených vládních vojsk) a musela tak ustoupit ze značné části své stěžejní operační oblasti (tzv. trojúhelník Luwero na sever od Kampaly). Přesto mohla těžit z odporu obyvatelstva vůči vládě a postupně se hroutícímu systému státní správy Ugandy. Dokázala navíc uklidnit vnitřní spory a čelit významnému přílivu nových bojovníků zásadní restrukturalizací vymezenou na sjezdu v Kanyanze v prosinci 1981. Na územích pod vlastní kontrolou zaváděla odbojové rady (\"resistance councils\") a jako první tak v ugandské společnosti aplikovala demokratické mechanismy na úkor tradičního zřízení postaveném na náčelnické hierarchii.\n\nAčkoliv Museveni nechtěl svou revoluci vyvážet, stala se \"ANO\" díky svojí kvalitní struktuře inspirací pro řadu jiných povstaleckých organizací ve střední Africe. Fred Rwigyema i Paul Kagame ze Rwandské vlastenecké fronty (\"RVF\") patřili do Museveniho povstalecké skupiny (tehdy čítající 35 členů) od samého počátku. Stejně tak pomohli členové \"ANO\" i \"RVF\" L. Kabilovi svrhnout Mobutuův režim v Zairu. 26. ledna 1986 \"ANO\" dobyla Kampalu po úplném rozkladu ugandské vlády Tita Okella.\n\n\"ANO\" bylo prvním africkým povstaleckým hnutím, kterému se podařilo odstranit vládu a ustavit novou a zároveň funkční.\n"}
{"id": "79319", "url": "https://cs.wikipedia.org/wiki?curid=79319", "title": "František Kavka", "text": "František Kavka\n\nFrantišek Kavka (21. listopadu 1920 Praha – 20. října 2005 Praha) byl český historik. Zabýval se staršími českými dějinami, především epochou vlády Lucemburků.\n\nStudoval dějepis a latinu (s nucenou přestávkou za války) a již ve své disertaci se zaměřil na lucemburské období v českých zemích. Od roku 1953 působil na Filozofické fakultě Univerzity Karlovy a v letech 1958–1959 zde zastával post děkana. Pro výuku dějin sepsal několikadílná skripta a zároveň se věnoval přípravě monografií o husitství, Rožmbercích či pražské univerzitě. Později se zaměřil na osobnost Karla IV., jemuž věnoval několik žánrově rozličných prací. Nejvýznamnější z nich je dvousvazkové dílo \"Vláda Karla IV. za jeho císařství (1355–1378)\".\n\nV roce 1958 se stal Kavka prvním ředitelem nově zřízeného Ústavu pro dějiny Univerzity Karlovy, jenž si vydobyl pověst renomovaného pracoviště. S nastupující normalizací byl však ústav zrušen a Kavka musel univerzitu opustit. Pracoval v Židovském muzeu, uchýlil se k soukromému bádání a jeho knihy dvacet let nevycházely. Po sametové revoluci se vrátil na filozofickou fakultu jako profesor starších dějin. Spolu s Josefem Petráněm se coby hlavní redaktor podílel na čtyřsvazkovém opusu o dějinách Univerzity Karlovy.\n\n\n"}
{"id": "79321", "url": "https://cs.wikipedia.org/wiki?curid=79321", "title": "Nefron", "text": "Nefron\n\nNefron je základní stavební a funkční jednotka ledviny.\n\nJeho základem je \"Bowmanovo pouzdro\", ve kterém se nachází klubíčko vlásečnic glomerulus, dohromady nazývaných Malpighiho tělísko. Glomerulus je tvořen klubíčkem vlásečnic (přívodná a odvodná tepénka, kde se pomocí hladkého svalstva v cévě řídí tlak ve vlásečnici). Z glomerulů se do Bowmanova váčku odevzdává převážná část kapalných složek (kromě plazmatických bílkovin), zde vzniká tzv. ultrafiltrát (primární moč, které se za 24 hodin přefiltruje 170 až 200 litrů. Obsahuje ještě živiny, které se zpětně vstřebávají např. glukóza, a současně dochází k exkreci některých látek, např. léků.) Z Bowmanových váčků vystupují vinuté kanálky prvního řádu, uložené v kůře. Ty pokračují přes stočený kanálek prvního řádu (Proximální tubulus) až do Henleovy kličky (vniká do dřeně a otáčí se zpět do kůry. Henleova klička je místem tvorby hypertonické moči, dochází zde k velké resorpci vody), odkud putují přes stočený kanálek druhého řádu (distální tubulus) dál až k místu, ve kterém ústí do sběrného kanálku. Postupným přefiltrováním vzniká sekundární moč, která se skládá převážně z vody, močoviny a chloridu sodného. Jejich vyústěním jsou kanálky sběrací (silnější). Ty ústí do ledvinové pánvičky (pelvis renalis).\n"}
{"id": "79322", "url": "https://cs.wikipedia.org/wiki?curid=79322", "title": "Jindřich VII. Lucemburský", "text": "Jindřich VII. Lucemburský\n\nJindřich VII. Lucemburský (, ; 1278/1279 Valenciennes – 24. srpna 1313 Buonconvento) byl lucemburský hrabě, hrabě v Laroche a markrabě z Arlonu, římskoněmecký král a císař Svaté říše římské z dynastie Lucemburků. Po smrti císaře Fridricha II. byl prvním římskoněmeckým králem, který získal císařskou korunu, a také prvním římským králem i císařem z rodu Lucemburků.\n\nNarodil se jako nejstarší syn Jindřicha VI. Lucemburského a jeho manželky Beatrix z Avesnes. Když mu roku 1288 v bitvě u Worringen zemřel otec, byl ještě dítě a vládu v Lucembursku za něj proto vykonávala jeho matka Beatrix. Jindřich byl mezitím vychováván na dvoře Filipa IV. Sličného ve Francii. Poté co se roku 1292 oženil s Markétou Brabantskou a zpečetil tak mír mezi brabantským a lucemburským domem, ujmul se v Lucembursku samostatné vlády. Jeho vláda byla provázena územním i hospodářským rozmachem. Byl spojencem francouzského krále Filipa Sličného, jemuž pomáhal ve válkách proti Anglii.\n\nPo zavraždění římského krále Albrechta I. Habsburského byl Jindřich dne 27. listopadu 1308 kurfiřty jednomyslně zvolen římskoněmeckým králem a to především za přičinění svého bratra a jednoho z kurfiřtů trevírského arcibiskupa Balduina. Získání římskoněmecké koruny bylo pro lucemburskou dynastii obrovským triumfem, kterým se dostala na samotný vrchol mocenských struktur v Evropě. Jindřich si za cíl dal zastavit francouzskou expanzi do pohraničí Svaté říše římské, což se mu z velké části podařilo. Mezi jeho další úspěchy patřila stabilizace poměrů v jižní polovině říše, kde získal velkou autoritu. Na severu říše si však takovou autoritu vydobýt nedokázal. Dále se zasadil o navrácení většiny královských majetků do své moci. Udržoval dobré vztahy s Wittelsbachy a později i s Habsburky, se kterými se smířil na říšském sněmu ve Špýru v září 1309. V roce 1310 Jindřich zaznamenal další mocenský úspěch − pro svého syna Jana diplomaticky získal České království, odkud vypudil vévodu Jindřicha Korutanského. Janovi římský král v roce 1310 přenechal rovněž vládu v Lucembursku.\n\nPo domluvě s papežem Klementem V. se Jindřich VII. v říjnu 1310 vypravil s vojskem na italské tažení do Říma, jehož cílem bylo získat císařskou korunu a zmocnit se tak vlády nad říšskou Itálií a Arelatským královstvím. I přes slibné začátky celého tažení a Jindřichovy snahy stabilizovat situaci v severní Itálii, se zde proti Jindřichovi postavila liga guelfských měst v čele s Florencií a Bolognou. Římského krále naopak podpořila ghibellinská města, především Janov a Pisa. Na počátku roku 1311 byl Jindřich v Miláně korunován Lombardskou železnou korunou, ale brzy poté proti němu v Miláně vypuklo povstání, které utopil v krvi. Proti Jindřichovi se vzápětí vzbouřilo mnoho dalších měst. Na konci dubna 1312 se vydal na závěrečnou etapu římského tažení do Říma vstříc císařské korunovaci. V Římě byl 29. června 1312 třemi kardinály v Latéranské bazilice korunován na císaře. Následně se dostal do sporu s neapolským králem Robertem z Anjou, který proti Jindřichovi v severní Itálii aktivně podporoval guelskou opozici. Římský císař se spojil se sicilským králem Fridrichem II. a chystal se napadnout Robertovo Neapolské království. Tento záměr však nestihl uskutečnit, protože 24. srpna 1313 patrně na malárii zemřel. Byl pohřben v katedrále v Pise. \n\nI navzdory mnoha názorům starších historiků Jindřich nebyl snílkem a jeho politické cíle nebyly nerealistické.\n\nJindřich VII. Lucemburský se narodil jako nejstarší syn lucemburského hraběte Jindřicha VI. a jeho manželky Beatrix z Avesnes, dcery Balduina z Avesnes a Felicitas z Coucy, ve Valenciennes přibližně kolem roku 1278. Měl dva mladší bratry − Balduina, pozdějšího trevírského arcibiskupa, a Walrama. Po otcově smrti v bitvě u Worringenu roku 1288 oficiálně převzal vládu nad lucemburským hrabstvím. Jeho regentkou se s podporou flanderského hraběte Víta z Dampierre stala ovdovělá Beatrix. Do čela státní správy Beatrix postavila Geoffroie z Esche, který však vystupoval jako tyran a poddané krutě vydíral. Jeho chování vedlo k tomu, že v zemi vypuklo povstání a Beatrix i s malým Jindřichem musela na podzim 1288 uprchnout ze země a ukrýt se v klášteře Marienthalu. Teprve 19. března 1289 došlo ke smíru a Beatrix se s Jindřichem mohla vrátit do Lucemburska. Následně se musela zavázat, že bude zachovávat práva a svobody lucemburských obyvatel.\n\nJindřich se následně uchýlil na francouzský dvůr, kde byl vychováván podle ideálu francouzského rytíře. Získal zde rovněž značné vzdělání a politický rozhled. Francouzský král Filip IV. Sličný si nadaného Jindřicha brzy oblíbil. Dne 9. června 1292 byl Jindřich za podpory Filipa Sličného a především francouzské královny-vdovy Marie Brabantské oženěn s královou neteří Markétou Brabantskou, dcerou Jana I. Brabantského a jeho manželky Markéty z Dampierre. Protože Markéta byla Jindřichovou sestřenicí, papež musel ke svatbě udělit dispens. Svazek měl po bitvě u Worringenu zpečetit mír mezi Reginarovci, vládci v Brabantsku, a Lucemburky. Byl krom vzájemné náklonnosti obou manželů požehnán třemi potomky. Hluboce zbožná Markéta měla na manžela velký vliv. Obnovení přátelství mezi brabantským a lucemburským rodem bylo údajně završeno gestem hraběte Jindřicha, který podal ruku muži, jenž jeho otci zasadil smrtelnou ránu v bitvě u Worringenu. Brzy po svatbě se Jindřich vrátil do Lucemburska, kde se ujal samostatné vlády.\n\nJindřich ještě před dosažením zletilosti složil lenní přísahu římskoněmeckému králi Adolfovi Nasavskému a zřejmě tehdy od něj získal privilegium pořádat v hrabství šestitýdenní trh. V listopadu 1294 obdržel od Filipa Sličného za vazalský slib roční rentu a pravděpodobně i rytířské ostruhy. Složit lenní přísahu francouzskému i římskoněmeckému králi nebylo na západním okraji římskoněmecké říše nic neobvyklého. Lucemburský hrabě se poté i přes několik smírčích jednání nemohl dohodnout s hrabaty z Baru ohledně dědictví, spory měl i s trevírským arcibiskupem Bohemundem I. z Warnesberku a městem Trevír, které se mu však podařily úspěšně vyřešit. S trevírskými měšťany posléze dokonce navázal přátelské vztahy. V roce 1293 nebo 1294 Jindřich pod svojí přijal významné město Verdun. Jeho vláda v Lucembursku byla od počátku ve znamení všeobecného rozvoje. Rozšířil lucemburské hrabství, podílel se na rozvoji obchodu, podporoval řemesla a zakládal kláštery. Dokázal tak vytvořit vhodné podmínky pro další vzestup lucemburské dynastie. Mezi lety 1294 a 1297 se Jindřichova vojska na straně Filipa Sličného zúčastnila francouzsko-anglické války o Flanderské hrabství. V listopadu 1294 se Jindřich písemně zavázal pomoct francouzskému králi proti Anglii a roku 1295 vytáhl spolu s lotrinským vévodou Fridrichem III. do jižní Francie, aby odlákal anglická vojska, jež se chystala vpadnout do Flander. Filip v roce 1304 na oplátku působil jako prostředník v Jindřichově lenním sporu s henegavským hrabětem Janem II. o hrabství Durbuy. Ještě před tím 10. dubna 1302 byl Jindřich přítomen v Paříži u historicky prvního shromáždění francouzských generálních stavů, které bylo na popud Filipa Sličného namířeno proti papeži Bonifáci VIII. Roku 1296 Markéta Brabantská Jindřichovi porodila jediného syna Jana, budoucího českého krále, který byl patrně rovněž vychováván na francouzském dvoře.\n\nV listopadu 1305 byl Jindřich s bratrem Balduinem přítomen v Lyonu u korunovace Filipa Sličného papežem Klementem V. na francouzského krále. Počátkem roku 1306 Jindřich v Lyonu zopakoval svůj slib pomoci francouzskému králi. Balduin byl za Jindřichovy a Filipovy podpory v roce 1307 zvolen trevírským arcibiskupem, čímž se mimo jiné stal jedním z říšských kurfiřtů. To byl pro Lucemburky zásadní mocenský úspěch. Balduinovi starší bratr vzápětí poskytl půjčku 40 000 tourských grošů.\n\nDne 1. května 1308 byl svým synovcem Janem Parracidou zavražděn římskoněmecký král Albrecht I. Habsburský a to ve chvíli, kdy se chystal na střet s francouzským králem Filipem IV. Sličným. Filip využil situace a vzápětí začal prosazovat kandidaturu svého mladšího bratra Karla z Valois na římský trůn. Již 10. května 1308 se v městečku Nivelles sešlo šest říšských knížat ze západních končin říše. Hlavní roli mezi nimi hrál Jindřich Lucemburský a lotrinský, brabantský a limburský vévoda Jan II. Výsledkem jednání bylo uzavření spojenectví mezi všemi přítomnými. Nejdůležitějším bodem dohody však byla domluva, že ten kdo bude z účastníku zvolen římským králem, potvrdí všem ostatní jejich léna a privilegia. Smyslem celé porady podle Jiřího Spěváčka zřejmě bylo to, že měl-li být nový římskoněmecký král zvolen z řad účastníků této společnosti, pak by jím měl být Jindřich Lucemburský.\nMožnost habsburské volby se hned na počátku ukázala jako neprůchodná, především kvůli tomu, že kurfiřti nechtěli podporovat dynastickou posloupnost. Filip Sličný zahájil rozsáhlou kampaň pro zvolení Karla z Valois a snažil se na svojí stranu získat co nejvíc kurfiřtů. Nejprve se obrátil na českého krále a korutanského vévodu Jindřicha Korutanského, ten však francouzského krále z neznámého důvodu ignoroval. Velkou moc v celé záležitosti získal kolínský arcibiskup Jindřich II. z Virneburgu, jemuž braniborský i saský elektor přislíbili, že budou volit toho, pro koho se vysloví. Papež Klement V. francouzskou kandidaturu výslovně nezamítal, ale ani ji příliš nepodporoval, protože se obával rostoucího francouzského vlivu. Jindřichovu kandidaturu podporoval především trevírský arcibiskup Balduin Lucemburský a jeho věrný spojenec mohučský arcibiskup Petr z Aspeltu. V září 1308 se Lucemburkové poprvé odvážili se svojí kandidaturou otevřeně vystoupit. Jindřich tak učinil listinou, v níž kolínskému arcibiskupovi Jindřichu zaručil, že pokud ho podpoří svým hlasem daruje mu rozsáhlé statky i území, zařídí svatbu svého bratra Walrama s arcibiskupovou sestrou, arcibiskupova bratra Ruprechta, hraběte z Virneburgu, učiní doživotním správcem určených lucemburským statků v Trevírsku a rovněž se zavázal k mnoha dalším činům. Obdobné nabídky Jindřich v říjnu 1308 slíbil Petrovi z Aspeltu. Filip Sličný však nepodnikl proti Jindřichovým nárokům na korunu žádná opatření. Patrně lucemburskou kandidaturu totiž považoval za alternativu dosadit na trůn svého bratra, který o římskou korunu neprojevil tolik zájmu a iniciativy. Braniborská markrabata a saský vévoda se mezitím zavázali k jednotné volbě některého z jmenovaných říšských knížat, mezi nimiž figuroval anhaltský hrabě Albert II., rýnský falckrabí a hornobavorský vévoda Rudolf I. a jeho bratr hornobavorský vévoda Ludvík IV. Bavor, rakouský vévoda Fridrich a jiní. V listopadu se Jindřich z Virneburgu domluvil s braniborskými markrabaty na tom, shodne-li se Petr z Aspeltu s Balduinem na anhaltském hraběti Albertovi, kolínský arcibiskup ho s nimi zvolí římskoněmeckým králem. Pokud se neshodnou, kolínský arcibiskup spolu s Waldemarem a Otou Braniborským za římskoněmeckého krále zvolí Jindřicha Lucemburského.\nDne 27. listopadu se v klášteře dominikánů ve Frankfurtu nad Mohanem s řadou svědků a doprovodem sešli říšští kurfiřti − trevírský arcibiskup Balduin Lucemburský, mohučský arcibiskup Petr z Aspeltu, kolínský arcibiskup Jindřich II. z Virneburgu, rýnský falckrabě Rudolf I. Falcký, vévoda saský Rudolf I. a markrabě braniborský Waldemar, aby římským králem jednomyslně zvolili Jindřicha VII., který u ní byl přítomen. Volby se nezúčastnil pouze český král Jindřich Korutanský, který o říšské záležitosti nejevil ani nejmenší zájem. Hlavní slovo měl v celé volbě Jindřichův bratr Balduin, který se nakonec zasadil o jednomyslné zvolení Jindřicha VII. Lucemburského římskoněmeckým králem králem. Tento vstup lucemburské dynastie na samotný vrchol mocenských struktur ve střední Evropě byl zcela mimořádným triumfem mladého trevírského arcibiskupa Balduina.\n\nPapež Klement V. byl po volbě postaven před hotovu věc a kurfiřti nepožadovali jeho aprobaci Jindřicha VII. římským králem, pouze ho požádali, aby Jindřichovi VII. ve vhodnou chvíli vsadil na hlavu císařskou korunu. Dne 6. ledna 1309 byl Jindřich spolu s manželkou Markétou v Cáchách okázale korunován římskou korunou.\n\nJako své sídlo Jindřich nejprve využíval arcibiskupský palác svého bratra Balduina v Trevíru a poté palác svého přívržence kolínského arcibiskupa Jindřicha z Virneburgu v Kolíně nad Rýnem. Následně byl jeho dvůr neustále v pohybu po různých městech v Poryní, aby pronikl do složitých problémů lokálního rázu a stabilizoval místní poměry. Rychlý nástup na trůn Jindřichovi totiž nedovolil volbu centra říše. Usiloval o centralizovanou monarchii s univerzalistickými tendencemi a vymezením stavovských práv a svobod vůči silnému panovníkovi. Taková představa však byla v římskoněmecké říši zcela neuskutečnitelná.\n\nV červnu 1309 Jindřich potvrdil práva nově vzniklé konfederace kantonů ve Švýcarsku (Uri, Schwyz a Unterwalden), která své členy označila za přímě podřízené římskoněmeckému králi. To Jindřich samozřejmě podpořil a schválil, protože mu to ve švýcarské oblasti dávalo určitý vliv. V tomto regionu se rovněž neúspěšně pokusil Gotthardský průsmyk prohlásit za novou říšskou bezprostřední oblast. Na počátku Jindřichovy vlády v říši byly jeho vztahy s Habsburky značně napjaté. V září 1309 se ve Špýru konal říšský sněm, kde se Jindřichovi se syny zavražděného Albrechta Habsburského Fridrichem I. a Leopoldem I. podařilo dosáhnout oboustranně výhodné dohody. Jindřich jim potvrdil jimi držené držené země a nad vrahy jejich otce vyřkl říšskou klatbu. Leopold Habsburský na oplátku přislíbil svou účast na Jindřichově plánované římské jízdě. Posléze Jindřich uspořádal ve špýrské katedrále slavnostní uložení ostatků Albrechta Habsburského a Adolfa Nasavského, svých dvou předchůdců soupeřících o římskou korunu. Pokoušel se zde také marně odvrátit zemského škůdce Eberharda Württemberského od útoků na říšský majetek a poté proti němu vyhlásil říšskou válku, jež trvala až do roku 1316. Zlatým hřebem sněmu bylo Jindřichovo slavnostní prohlášení, v němž se zavázal k tomu, že v říjnu roku 1310 vyrazí na římskou jízdu. Další říšské sněmy se konaly v červenci 1310 ve Frankfurtu a poté znovu ve Špýru v září 1310. Přátelské vztahy římskoněmecký král navázal rovněž s bavorskými Wittelsbachy. Dále se zasadil o navrácení většiny královských majetků do své moci. I přesto však zůstala finanční situace římského krále značně problematická, a to především kvůli jeho nízkým příjmům. V létě 1310 Jindřich vyhlásil landfrýd v horním Porýní. Jeho vláda de facto fungovala pouze v této oblasti. Na oblast Horního Porýní rovněž omezil také tradiční královské turné po celé říši, při kterém se úspěšně snažil stabilizovat místní poměry. Na rozdíl od svých předchůdců Adolfa Nasavského a Albrechta Habsburského Jindřich nepokračoval v boji s rodem Wettinů o Durynsko a Míšeňsko, ačkoli se stále domníval, že tyto území patří pod kontrolu koruny. Až v prosinci 1310 uznal nároky Fridricha I. Pokousaného na tyto dvě země. Fridrich mu na oplátku slíbil podporu Lucemburků v Čechách.\nAčkoli Jindřich VII. jako lucemburský hrabě ještě před rokem 1308 s francouzským králem Filipem IV. Sličným udržoval velmi dobré vztahy, po svém nástupu na trůn si dal za cíl zastavit francouzskou expanzi do říšského pohraničí. Již druhý den po své volbě římským králem, 28. listopadu 1308, vydal obsáhlé privilegium štrasburskému biskupovi Janovi, čímž mimo jiné dokázal, že bude předcházet rušivým vlivům z Francie. V roce 1309 jmenoval říšské vikáře pro oblast na francouzském pohraničí a vyzval místní panovníky, aby si od něj osobně nechali propůjčit své země v léno a potvrdit svá práva a svobody. Postupně se Jindřichovi povedlo skutečně snížit francouzský tlak na pohraniční oblasti. Koncem června 1310 byla mezi Jindřichem a Filipem uzavřena takzvaná Pařížská smlouva, jež vyřešila některé sporné otázky říšsko-francouzského pohraničí. Poté co Filip v červnu 1310 tuto smlouvu porušil útokem na Lyon, jež formálně patřil k říši, Jindřich s ním přerušil kontakt. Napětí se mezi oba králi se ještě zvětšilo ve chvíli, kdy Jindřich nastoupil na římskou jízdu. Jindřichovu císařskou korunovaci Filip vnímal spíše podezřívavě.\n\nDne 14. srpna 1309 v Heilbronnu proběhlo jednání Jindřicha VII. s českým opatem cisterciáckého Zbraslavského kláštera Konráda z Erfurtu v doprovodu svého kaplana Petra Žitavského. Byl zde přítomen i mohučský arcibiskup Petr z Aspeltu. Předmětem tohoto jednání bylo dosazení některého z příslušníku lucemburského rodu na český trůn. V Českých zemích byl v roce 1306 po zavraždění posledního Přemyslovského krále Václava III. českým králem zvolen vévoda Jindřich Korutanský. Z Čech ho však ještě téhož roku vypudili Habsburkové, kteří se rovněž chtěli zmocnit české koruny. Za českého krále římský král Albrecht Habsburský nakonec prosadil svého syna Rudolfa. Naděje Habsburků na udržení vlády v Čechách však roku 1307 zmařila Rudolfova předčasná smrt. Vlády se znovu chopil Jindřich Korutanský, proti němuž ale uvnitř státu i za jeho hranicemi stála silná opozice. Boje mezi Jindřichem Korutanským a Habsburky ukončila až Albrechtovo zavraždění v roce 1308. Z řad oponentů českého krále Jindřicha Korutanského proto brzy vykrystalizovala prolucemburská opozice, jenž si za cíl vzala na český trůn místo Jindřicha Korutanského dosadit Jindřichova syna Jana Lucemburského. Jan se podle jejich plánů měl oženit s dcerou Václava II. Eliškou Přemyslovnou. V čele této skupiny stanuli cisterciáčtí opati − opat sedleckého kláštera Heidenreich a již zmíněný opat zbraslavského kláštera Konrád z Erfurtu. Jestliže na schůzce v Heilbronnu zaznělo jméno Eliščina případného ženicha, tak zatím pouze neoficiálně. Výsledkem celého jednání bylo, že Jindřich VII. nakonec údajně prohlásil, že českou královnou se může stát jedině Eliška Přemyslovna. Na České království nároky však vznášeli i Habsburkové. Na již zmíněném špýrském sněmu v září 1309 Jindřich dosáhl toho, že se svých nároků na českou korunu vzdali. Římský král jim zároveň v sumě 50 000 hřiven stříbra zastavil celou Moravu.\n\nV lednu roku 1310 v Norimberku proběhlo další jednání římského krále se zástupci prolucemburské opozice v Čechách v čele s opatem Heidenreichem a mocným českým velmožem Jindřichem z Rožmberka. Jednání Jindřich VII. završil listinou, v níž slíbil, že zachová práva všech obyvatel Českého království, pokud si za krále zvolí krále, kterého jim on navrhne. Jindřich do Čech zároveň vyslal zvláštní poselstvo vedené Petrem z Aspeltu, jež mělo prověřit, zda se v Čechách vše odehrává tak, jak římskému králi popsal protikorutanský tábor. Zvláštní poselstvo Jindřicha po svém návratu z Čech ubezpečilo o Korutancově tyranství. Jindřich Korutanský v reakci na jednání některých českých velmožů s římským králem v říjnu roku 1309 do Čech pozval družinu vojáků z Korutan. V únoru 1310 Korutanec v Praze uzavřel spojenectví s míšeňským markrabětem a durynským lantkrabětem Fridrichem I. Pokousaným, který do Čech následně vyslal své vojsko. \nNa počátku roku 1310 Jindřich kvůli své trvalé nepřítomnosti v Lucembursku povolal svého syna Jana z Paříže a předal mu titul lucemburského hraběte. Protože Janovi bylo pouze 14 let, Lucembursko Jindřich svěřil do správy Gillese z Rodemachern, kterého ustanovil senešalem a maršálem Lucemburského hrabství.\n\nDne 12. července česká delegace dorazila na říšský sněm ve Frankfurtu nad Mohanem, kde se odehrálo jejich rozhodující jednání s Jindřichem VII. Jindřich VII. se zde podle Petra Žitavského pokoušel přesvědčit české delegáty o tom, že jeho bratr Walram bude vhodnější český král než jeho mladičký syn Jan. Odpor Čechů byl proti tomuto Jindřichově záměru však podle Petra tak silný, že římskoněmecký král jim musel ustoupit. Historička Lenka Bobková však kronikářovo tvrzení o tom, že by Jindřich VII. na český trůn raději dosadil Walrama než Jana, odmítá. Domnívá se totiž, že římský král Walrama potřeboval více na své připravované římské jízdě než na českém trůně. Český trůn navíc chtěl získat především pro svého dědice, protože ten by pak měl šanci na udržení římské koruny v lucemburském rodě. Dne 25. července 1310 římskoněmecký král vydal listinu, v níž souhlasil s tím, že s jeho syn Jan v Německu vezme Elišku Přemyslovnu a nastoupí na český trůn. Datum sňatku bylo stanoveno na 1. září. Česká delegace se zavázala, že České království bude Janovi vydáno bez překážek. Říšská knížata přítomná na říšské sněmu se z Jindřichova popudu následně usnesla, že Jindřich Korutanský vládne v Českých zemích nelegitimně a vyjádřila svůj souhlas s tím, že římský král chce na český trůn dosadit svého syna.\nSvatba Jana Lucemburského a Elišky Přemyslovny proběhla 30. srpna 1310 ve Špýru, kam římskoněmecký král zároveň svolal říšský sněm. Jana a Elišku oddal kolínský arcibiskup Jindřich II. z Virneburgu. Římský král téhož dne ustanovil svého syna Jana českým králem a udělil mu České země v léno. Následujícího dne Petr z Aspeltu ve špýrském dómu za novomanžele sloužil slavnostní mši. Jindřich VII. se následně s Janem i Eliškou uchýlil do Kolmaru, kde spolu s nimi strávil osm dní. Dne 13. září římský král vydal listinu, ve které Jana ustanovil generálním říšským vikářem za Alpami, tedy svého náměstka v říši s výjimkou Itálie po dobu své nepřítomnosti, chystal se totiž na římskou jízdu za císařskou korunou do Itálie. Janova hodnost byla omezena na dobu pěti let. Tímto krokem se Jindřich pokusil upevnit Janovo postavení. Poručníkem mladičkého krále se měl stát Petr z Aspeltu a hrabě Berthold VII. z Hennebergu, kteří obdrželi plnou moc jednat ve jménu římskoněmeckého krále. Dne 21. září se Jindřich se svým synem a svou snachou rozloučil. Zatímco on nastoupil na kampaň do Itálie, Jan spolu s Eliškou a svými rádci začal v Norimberku připravovat tažení do Čech.\n\nI přes počáteční neúspěchy Janova tažení do Čech, se Jan nakonec zmocnil Prahy, Jindřicha Korutanského z Čech vyhnal a s Fridrichem Pokousaným uzavřel smír. Následně se v Českých zemích chopil vlády. Dne 7. února 1311 Jana s Eliškou Petr z Aspeltu v bazilice svatého Víta na Pražském Hradě korunoval, čímž byl nástup Lucemburků na český trůn završen.\n\nJindřich VII. své plány na římskou jízdu odhalil již v listině papeži Klementovi V. roku 1308, ve které rovněž oznamoval, že byl zvolen římský králem. Počátkem roku 1309 Jindřich za papežem do Avignonu vyslal delegaci, jež měla domluvit Jindřichovu císařskou korunovaci. Papež Jindřichovy záměry podpořil a slíbil, že ho císařem korunuje. Jako datum korunovace Klement určil 2. únor 1312, což bylo 350. výročí korunovace Oty I. Velikého. Klement V. totiž doufal, že nový římský císař ho dokáže vyprostit ze stále sílícího vlivu francouzského krále Filipa Sličného. Jindřich Klementovi na oplátku složil slib věrnosti. Ziskem císařské koruny by se Jindřich stal nejvyšším světským činitelem v celé katolické Evropě a zároveň by mohl vládnout Arelatsku i severní Itálii, což by mimo jiné vedlo k extrémním zvýšení příjmů Jindřicha VII. prostřednictvím italských měst.\n\nV létě 1310 Jindřich vyslal poselstvo, aby v říšské Itálii oznámilo jeho přípravy na římskou jízdu. Odezvy byly patrně kladné a tak se Jindřich domníval, že tažení na Řím proběhne bez zásadních komplikací. Na podzim 1310 došlo ke komplikacím v jednání s kurií, která trvala na tom, aby se král vzdal některých území v Itálii ve prospěch církve. Ačkoli Jindřich tyto požadavky odmítl, papeži Klementovi slíbil, že papežský stát příjme pod svou ochranu. Papež však stále trval na svém. Protože se Jindřich chtěl vyhnout závažnějším konfliktům a nechtěl si Klementa poštvat proti sobě, v říjnu 1310 v Lausanne jeho požadavky schválil.\n\nV říšské Itálii většina z vládnoucí elity doufala, že nový římský císař dokáže stabilizovat místní poměry a nastolí v zemi pořádek. V jižní neříšské Itálii od roku 1309 vládl papežův vazal Robert z Anjou, který s Jindřichem snažil udržovat přátelské vztahy. Na podzim roku 1310 se dokonce uvažovalo o sňatku mezi členem rodu Lucemburků a Anjouovců. Jindřichova dcera Beatrix se zřejmě měla provdat za Robertova syna kalabrijského vévodu Karla. Nakonec z něho však sešlo, protože Robert začal podporovat Jindřichovi odpůrce v Itálii a spojoval se s protilucembursky orientovanou Florencií, na které byl finančně závislý. Jindřich VII. si svrchovaná práva nárokoval i vůči Benátkám, které se za součást říše však obvykle nepovažovaly a jež Jindřichovy nároky nikdy nepřijaly.\n\nNa konci října 1310 Jindřich VII. s vojskem čítajícím 5 000 mužů přešel Alpy. Doprovázela ho manželka Markéta, oba bratři Walram i Balduin a řada říšských světských i duchovních knížat. Svého syna Jana Jindřich nechal v Čechách a jmenoval ho říšským vikářem. Za otcovy nepřítomnosti na mladého Jana měl dohlížet Jindřichův oddaný spojenec mohučský arcibiskup Petr z Aspeltu. Podle Petera Thoraua bylo 5 000 mužů v Jindřichově vojsku poměrně málo, zřejmě protože se Jindřich domníval, že římská jízda proběhne bez zásadních komplikací.\n\nJindřich se po přechodu Alp usídlil v Turíně a začal od severoitalských panovníků a měst vymáhat potvrzení jejich loajality k císaři. Pozici si zde upevnil jmenováním říšských vikářů. Svého švagra Amadea V. Savojského, který hrál v těchto událostech klíčovou roli, jmenoval generálním vikářem Lombardie. Římský král se zde rovněž pokoušel o usmíření znepřátelených guelfů a ghibellinů. Snažil se proto chovat neutrálně a ani jednomu táboru nestranit. Nakonec však byl přinucen zaujmout stanovisko ve prospěch ghibellinů a bílých guelfů (guelfů loajálních k císaři), protože radikální guelfové se s Jindřichovou vládou v říšské Itálii nechtěli smířit a odporovali mu. Dalším z Jindřichových mírových aktivit bylo smiřování rodů Solari a de Castello. Jindřichova snaha o stabilizaci italských poměrů byla však vzhledem k místní komplikované situaci podle většiny historiků nerealistická. Jindřich VII. během svého pobytu v severní Itálii dokázal obratně využívat bohatství italských měst. Používal k tomu relativně „moderní“ finanční správu v čele s pokladníkem Simonem Philippiem a Gillem della Marcelle, jež rovněž intenzivně využívala finanční výkaznictví, které v Itálii již bylo běžně rozšířené.\n\nProti Jindřichovým snahám podmanit si říšskou Itálii se brzy zformovala silná guelfská opozice. Do čela králových odpůrců se postavil milánský guelfský vládce Guido della Torre. Když v prosinci 1310 Jindřichova vojska vstoupila do Milána, Guido byl donucen uznat Jindřichovu svrchovanost. Římskoněmecký král v Miláně posléze zprostředkoval mír mezi Guidem a jeho ghibellinským soupeřem Matteem I. Viscontim, Jindřichovým přívržencem. Dne 6. ledna 1311 byl Jindřich v Miláně korunován lombardskou železnou korunou na lombardského krále. Následně však nedokázal zabránit vzrůstajícímu napětí mezi ním a guelfskou stranou, když od italských měst požadoval vybírat 300 000 florinů ročně. V únoru 1311 proti Jindřichovy v Miláně vypuklo povstání vedené patrně Guidem. Samotné milánské povstání mohla Jindřichova vojska potlačit jednoduše, avšak brzy poté se vzpoura rozhořela v řadě dalších guelfských městech. \n\nJindřich VII. přistoupil k represivním opatřením. Milánské povstání bylo utopeno v krvi a Guido musel uprchnout z města, které Jindřich následně předal do rukou Viscontimu. I přestože se římskoněmecký nadále držel myšlenky kompromisu mezi guelfy a ghibelliny, politické události ho donutily změnit styl vládnutí. Definitivně se proto přidal k táboru ghibellinů a krutě začal trestat povstalecká města. Již teď velmi složitou situaci v říšské Itálii ještě více zkomplikoval neapolský král Robert z Anjou, který na pomoc Jindřichovým odpůrcům v Itálii začal posílat své jednotky.\n\nPo potlačení milánského povstání došlo v severní Itálii ke krvavým bojům mezi Jindřichem podporovaným ghibelliny a guelfy. Největší povstání vypuklo v městech Cremoně a Brescii, které Jindřich vzápětí vzal útokem. Cremonu si rychle podřídil a krutě jí potrestal. Bresciu se svými vojsky oblehl. Město však odolávalo celých šest měsíců. Při jejím obléhání zemřel Jindřichův bratr Walram a ve vojsku vypukla epidemie černého moru, která ho naprosto zdecimovala. V červnu 1311 byl zajat a brutálně zabit vůdce Guelfů z Brescie Thebaldo Brusati. Teprve v září 1311 město kapitulovalo. Jindřich údajně prohlásil, že si bresčijští rebelové zaslouží zemřít, ale nakonec je omilostnil. Poté na Brescii uvalil velké pokuty a nechal jí zbořit hradby. I když Jindřichova opatření proti povstalcům nebyla nijak neobvyklá, oponenti mu začali vytvářet obraz ukrutného tyrana. Tato stylizace Jindřichovy osobnosti pokračovala i po jeho smrti.\n\nV říjnu 1311 Jindřich pobýval v Pávii. Na sklonku roku 1311 se Jindřich s vojskem vydal do ghibellinského Janova. Zde 11. prosince 1311 zemřela Jindřichova manželka Markéta Brabantská, jíž Jindřich nechal Giovannim Pisanem vytvořit působivý mramorový náhrobek. V Janově Jindřich také rozhněvaně zareagoval na odmítnutí Roberta z Anjou složit povinný hold císaři za říšská léna, které držel. Robert z Anjou následně na pomoc guelfským jednotkám v severní Itálii vyslal vojsko v čele s Janem z Graviny. Dalším problémem byla pro Jindřichovu imperiální politiku vyčkávací taktika Florencie, která spolu s dalšími guelfskými městy uzavřela spojenectví výslovně namířené proti římskoněmeckému králi. Dne 24. prosince 1311 Jindřich nad Florencií vyhlásil říšskou klatbu, jejíž důsledky však byly poměrně malé.\n\nV únoru 1312 se Jindřich s vojskem po moři vyplavil z Janova do ghibellinské Pisy, kde byl na počátku března 1312 vřele uvítán. Pisané totiž doufali, že jim král pomůže proti jejich největším rivalům, Florenťanům. Jindřich v Pise uspořádal dvorský sněm, na kterém uvrhl říšskou klatbu na povstalecká města Luccu, Sienu, Parmu a Reggio. Díky dvorskému sněmu v Pise v březnu 1312 a předchozímu pávijskému sněmu v říjnu 1311 Jindřich značně napomohl ke stabilizaci své imperiální vlády v severní Itálii, která po vypuknutí milánském povstání značně upadala. Následně se Parma, Reggio, Asti, Vercelli a Pávie přidali do guelfské ligy pod vedením Florencie a Bologny, namířené proti Jindřichově imperiální vládě v Itálii. I přesto stále většina italských měst římského krále podporovala. Na konci dubna 1312 se Jindřich rozhodl přistoupit k závěrečné části římské jízdy, tedy ke korunovaci na císaře v Římě. \n\nKoncem dubna 1312 se král se svými oddíly vydal přes Viterbo směrem k Římu a žádal papeže, aby zakročil ve věci neapolských vojáků a zajistil jejich odchod z věčného města. Jan z Graviny se svými neapolskými žoldnéři v Římě mezitím ovládl Kapitol zabral Andělský hrad. Dne 6. května 1312 vjel Jindřich na území Říma, které bylo pod kontrolou spojenecké rodiny Colonnů. Jindřich se pokusil obsadit baziliku svatého Petra, kde se měla odehrát císařská korunovace. V krutých bojích mu v tom však zabránili neapolští vojáci a guelfská rodina Orsiniů. Papež se do znesvářené Itálie neodhodlal osobně dostavit a z Avignonu do Říma tedy vyslal tři kardinály s včele s Jindřichovým přívržencem Nicholasem z Prata, kteří Jindřicha měli místo papeže korunovat římským císařem. Ti sice nejprve čekali na definitivní povel z Avignonu, ale poté co v Římě proti nim z Jindřichova popudu vypukly nepokoje, byli donuceni jednat. Dne 29. června 1312 Jindřicha v Lateránské bazilice korunovali římským císařem. Ceremonie však byla odbyta s určitým chvatem, nervozitou a bez náležitého slavnostního lesku.\nBrzy po své císařské korunovaci vydal Jindřich rozsáhlou listinu určenou pro evropské panovníky, v níž oznámil, že byl korunován římským císařem, kterému z boží vůle podléhají všichni lidé. Tímto odvážným univerzalistickým nárokem na svrchovanou moc v nadstátním a nadnárodním pojetí vzbudil Jindřich odpor u sebevědomého francouzského krále Filipa Sličného i neapolského krále Roberta z Anjou. Zcela odlišně na Jindřichovo prohlášení reagoval anglický král Eduard III., který ho vzal na vědomí a novému římskému císaři poblahopřál ke korunovaci. Jindřich VII. ve svém prohlášení čerpal z obvyklých imperiálně-univerzálních myšlenek odpovídajícím ideám ze štaufského období, což souviselo s jeho snahou obnovit římské císařství, které už více než padesát let upadalo. Zatímco papež měl v tomto pojetí císařské moci vedoucí úlohu v církevních záležitostech, císař měl mít na starost všechny sekulární otázky. Císař s papežem měli podle tohoto pojetí spolupracovat pro dobro křesťanství a zajistit světu mír, což legitimizovalo Jindřichovy nároky na světovou dominanci.\n\nJeště před císařskou korunovací koncem března 1312 se za papežem do Avignonu z Itálie dostavili guelfští a neapolští vyslanci, kteří mu vylíčili, jak velké nebezpečí představuje Jindřich pro papežova hlavního vazala Roberta z Anjou. Pod nátlakem Filipa Sličného se papež Klement V. následně definitivně přidal na stranu Jindřichových odpůrců. Těsně před císařskou korunovací papež Lucemburkovi nařídil, aby s Robertem uzavřel příměří a opustil Řím. Po korunovaci po něm požadoval i zopakování přísahy věrnosti a výslovně zakázal útok na Neapolské království. Jindřich papežův diktát však rázně odmítl, protože nesouhlasil s nadřazeností duchovní moci nad světskou. Přísahu Klementovi složil ještě před zahájením římské jízdy a neviděl důvod ji po korunovaci opakovat. I podmínky příměří s Robertem Jindřich odmítl, poněvadž byly sjednány za jeho zády. Poukázal také na to, že Robert mu ani nevyhlásil válku a zaútočil na něj nepřímo prostřednictvím svého bratra Jana z Graviny. Negativní reakce ze strany kurie na sebe nenechala dlouho čekat. Papež Jindřichovi pohrozil interdiktem a exkomunikací.\n\nJindřich VII. se po své císařské korunovaci dostal do konfliktu jak s guelfskými městy v Itálii, především Florencií, tak s neapolským i francouzským králem a papežem. Situace v severní Itálii zůstávala problematická a Jindřicha postupně opouštěli říšská knížata z Německa, která se s ním na římskou jízdu vydala. Přesto si Jindřich udržoval několik spojenců mezi nimiž vynikala Pisa a sicilský král Fridrich II., úhlavní nepřítel neapolského krále Roberta z Anjou. V červenci 1312 Jindřich i Fridrich proti výslovnému zákazu papeže vstoupili do aliance primárně namířené proti Robertovi z Anjou. Fridrich Jindřichovi sliboval nejen vojenský zásah proti Robertovi, ale římského císaře podporoval také finančně. Válečné přípravy k tažení do Nepolského království probíhaly v severní Itálii i na Sicílii už od července 1312. Jindřichovi k tomuto záměru na rozkaz vojsko poskytli i Janov a Pisa. Stejné nařízení římský císař poslal i do Benátek, jež však Benátští ignorovali.\n\nKoncem srpna 1312 Jindřich opustil Řím a vydal se do Arezza, kde zahájil soud s Robertem z Anjou a přípravy k útoku na Florencii, která stále odolávala císařově moci. V polovině září římský císař porazil Florenťany v bitvě u Incisi a Florencii následně oblehl. Císařská armáda však byla příliš malá na to, aby město dobyla, proto bylo obléhání v říjnu 1312 přerušeno. Během obléhání Florencie Jindřich onemocněl malárií. Následně pobýval v Toskánsku, kde přestavěl město Roggibonsi, které přejmenoval na Monte Imperiale (Kaiserberg).\nPo dvou měsících Jindřicha nedostatek potravin donutil k odchodu do Pisy, kam dorazil 10. března 1313. Římský císař zde vyhlásil edikt o zločinech proti majestátu a zákon o skutkové podstatě rebelie. Brzy na to 26. dubna Jindřich Pise vynesl říšskou klatbu nad neapolským králem Robertem a z moci svého majestátu jej odsoudil ke ztrátě titulů, majetků a hrdla. Papež reagoval bulou, v níž hrozil exkomunikací každému, kdo ohrozí neapolské království. Jindřich mu odpověděl, že plánovým tažením do Neapolska nechce ohrozit zájmy církve, nýbrž zničit hlavního nepřítele římské říše. \n\nV létě 1313 vrcholily válečné přípravy ze strany Jindřicha a Fridricha Sicilského k útoku na Neapolské království. Fridricha Sicilského Jindřich jmenoval říšským admirálem, protože s flotilou tvořenou z janovských, pisánských a sicilských lodí měl na Neapolsko zaútočit z moře. V srpnu 1313 se císař s vojskem o 4 000 rytířích vydal na jih očekávaje vojenskou posilu z Německa. Jeho bratr Balduin se do Německa vydal již v březnu 1313, aby shromáždil pomocné vojsko k tažení do Neapole. Sbírání a organizace pomocného vojska se však tak protáhlo, že se brzy stalo zbytečným. Ještě než celá invaze vypukla, Jindřich zaútočil na město Sienu. U obléhání Sieny však podruhé onemocněl malárií. Krátce nato 24. srpna 1313 v malém městečku Buonconvento římský císař Jindřich VII. Lucemburský nečekaně skonal.\nRozšířila se pověst, že císař zesnul po požití otrávené hostie, kterou mu podal jeho dominikánský zpovědník. Novější výzkum ostatků (2014) naznačuje spíše infekci antraxem nebo karbunkl. Obojí se ve středověku léčilo malými dávkami arzeniku; ten byl prokázán v kosterních vzorcích. Příčinou smrti mohla tedy být jak infekce, tak i nechtěná otrava. Vnitřnosti zesnulého byly pohřbeny přímo v Buonconventu a tělo převezl Jindřich Flanderský do Pisy, kde obyvatelé věrného města pro císaře v místní katedrále dali v chóru za hlavním oltářem postavit monumentální figurální náhrobek od Tina di Camaino s malbou od Domenica Ghirlandaia. Dílo bylo dokončeno roku 1315 a patří mezi nejvýznamnější památky italského funerálního umění 14. století. Později byla sochařská výzdoba náhrobku z politických důvodů rozebrána a tumba poškozena při požáru dómu roku 1595. Roku 1985 byl náhrobek přemístěn na levou stranu transeptu, restaurován a roku 1986 bylo otevřeno dómské muzeum („Museo dell'Opera del Duomo“), v němž jsou sochy císaře a jeho rádců vystaveny. Hrob byl otevřen roku 1727, 1921 a naposledy v roce 2014. Tehdy byly nalezeny Jindřichovy kosterní pozůstatky, jež podle antropologického průzkumu potvrzují úmrtí muže ve věku okolo 40 let a výšku cca 178 cm. Kosti byly poznamenány malárií. U nohou byly jednoduché cestovní insignie: koruna, jablko a žezlo, připomínající iluminace z Balduinea, a také třímetrový pás pruhované hedvábné tkaniny, protkávané stříbrnými a zlatými vlákny s motivem lvů.\n\nJindřich kolem sebe po nástupu na římskoněmecký trůn soustředil mnoho důvěrníků a rádců, kteří byli zastoupeni především z řad církevních hodnostářů. Mezi nimi vynikali štrasburský biskup Jan z Dirpheimu, kostnický biskup Gérald, basilejský biskup Ota z Grandsonu, lutyšský biskup Theobald z Baru, eichstätský biskup Filip z Rathsamhausenu, wormský biskup Emerich ze Schönecku nebo špýrský biskup Siboto z Lichtenburgu a dále opatové Jindřich z Fuldy, významný Jindřichův diplomat, Jiljí z Weissenbergu, Reinhard z Kornelimünsteru a Jindřich z Řezna. Jako Jindřichův vicekancléř působil opat Jindřich z Villers-Bettnachu, jehož římskoněmecký král znal ještě z období před nástupem na trůn. Tento Jindřichův důvěrník se za své služby Lucemburkům roku 1310 stal tridentským biskupem. Královským komorníkem byl Francouz Simon z Marville, jež byl také královským protonotářem, hrabě Jan Sponheimský se stal dvorským soudcem a královským hofmistrem (správcem královského dvora) byl jmenován Jan z Braunshornu. V Jindřichově blízkosti se permanentně zdržoval rovněž jeho mladší bratr Walram, a poté šlechtici z německo-francouzského pohraničí jako flanderský hrabě Robert a jeho bratr hrabě ze Zeelandu Vít Namurský, hrabě Reinhard I. z Geldern a lotrinský vévoda Theobald II. K nim se přidružovala i německá hrabata, především Berthold z Hennebergu, Gerlach I. Nasavský, Jan z Waldecka a Eberhard s Vilémem z Katzenelnbogen. Během italského tažení se k Jindřichově tažení přidalo mnoho Italů včetně Bernharda z Mercata. Jindřichova královská družina byla francouzsko-německá, ve vyšších funkcích však převažovali Francouzové.\n\nKronikář Albertino Mussato, který se s Jindřichem VII. několikrát osobně setkal, ho popsal jako muže středně vysoké a hubené postavy s načervenalými vlasy a kůží. Zmínil také to, že římský císař šilhal levým okem. Podle výzkumu Jindřichových kosterních pozůstatků byl císař přibližně 178 centimetrů vysoký.\n\nNěmecká historiografie středověku se v 19. a počátku 20. století primárně zaměřovala na studium období vlády otonské, sálské a štaufské dynastie. Období pozdního středověku (14. a 15. století) naopak zůstávalo dosti opomíjené, protože němečtí historici ho považovali za dobu úpadku říše, ve které klesala moc krále a na síle nabývala říšská knížata. Podle tehdejších historiků tato éra úpadku trvala až do roku 1871, kdy došlo k obnovení silné říše. Až později se k období pozdního středověku začaly upírat zraky historiků a došlo k objektivnějšímu i pozitivnějšímu ohodnocení této doby.\n\nPodle německého historika Leopolda von Rankeho žijícího v 19. století Jindřich nebyl velký panovník, ale dobrý, statečný a vytrvalý muže se skvělými idejemi. Robert Davidsohn Jindřicha ve svých monumentálních dějinách Florencie považoval za pouhého naivního snílka, který se na úkor sledování politické reality držel anachronistických myšlenek. Zatímco Friedrich Schneider v Jindřichově jediné biografii římského císaře vylíčil jako zastánce lidskosti, Wiliam Bowsky ho charakterizoval spíše jako fanatika a vyčítal mu jeho chyby při posuzování podmínek v Itálii. Heinz Thomas a Hartmut Boockmann ve svých přehledech dějin německého pozdního středověku Jindřicha zhodnotili jako obratného politika a odmítli názory považující jeho politické cíle za nerealistické. Na význam Jindřichovy vlády upozornili Kurt-Ulrich Jäschke a Peter Thorau, kteří římského císaře celkově hodnotí velmi pozitivně. Římská jízda podle nich selhala pouze kvůli Jindřichově předčasné smrti a jeho politické cíle byly podle nich vzhledem k jeho úspěchům zcela realistické.\n\nVědecký zájem o Jindřicha VII. v posledních letech prudce vzrostl. Roku 2006 a 2014 vydali Kurt-Ulrich Jäschke a Peter Thorau v edici Regesta Imperii dvě monografie (\"Die Regesten des Kaiserreichs unter Rudolf, Adolf, Albrecht, Heinrich VII. 1273–1313. 4. Abteilung: Heinrich VII. 1288/1308–1313, 1. Lieferung: 1288/1308–August 1309\" a \"Die Regesten des Kaiserreichs unter Rudolf, Adolf, Albrecht, Heinrich VII. 1273–1313. 4. Abteilung: Die Regesten des Kaiserreichs unter Heinrich VII. 1288/1308–1313, 2. Lieferung: 1. September 1309–23. Oktober 1310\"), které mimo jiné zahrnují i podrobnou analýzu dříve nevyužitého archivního materiálu, jež pochází především z italských archivů. Malte Heidemannová se ve své knize \"Heinrich VII. (1308–1313)\" zabývala hlavně studiem nejvýznamnějších dokumentů z Jindřichovy vlády. Velký význam má pro výzkum vlády Jindřicha VII. také antologie Ellen Widderové. Římským císařem se nadále zabývaly dvě vědecké konference. Konference v Lucemburku se při 700. výročí zvolení Jindřicha římským králem v roce 2008 zaměřila na styl vládnutí německých panovníků ve 14. století. Výsledky této konference jsou již veřejně dostupné v tištěné podobě. Mezinárodní konference v Římě v roce 2012 byla uspořádána k výročí 700 let od Jindřichovy císařské korunovace a věnovala se především vzestupu a významu lucemburské dynastie. Přednášky z této konference byly uveřejněny v roce 2016. V současnosti však stále chybí moderně zpracovaná kompletní biografie Jindřichova života.\n\nNa závěr lze říct, že Jindřichova vláda a jeho imperiální a univerzalistické záměry odhalují jeho prudkou inteligenci i temperament. Ačkoli politické cíle římského císaře kvůli jeho předčasné smrti selhaly, určitě nebyl žádným snílkem, jako je vylíčen v mnoha starších výzkumech. Jeho úspěšná vláda předznamenala další vzestup lucemburské dynastie.\n\nJindřichovo italské tažení přitahovalo velkou pozornost svých současníků. Jindřichovy římské jízdy se účastnil například biskup Nikolaus von Butrinto, který císaře velmi pozitivně popsal ve svém listu papeži. Jindřichovu osobnost charakterizoval také jeho přívrženec a florentský kronikář Dino Compagni, jenž oceňoval Jindřichovu snahu stabilizovat podmínky v Itálii a takzvaným černým guelfům, guelfům neloajálním k císaři (sám patřil k bílým guelfům), vyčítal jejich odpor k těmto snahám. V 16 svazcích italské tažení velmi podrobně pospal Albertino Mussato z Padovy. Ačkoli ho celkově hodnotil pozitivně, vytknul mu jeho tvrdý postup proti guelfům. Římskou jízdu popsal také Giovanni da Cermenate a Ferreto de Ferreti z Vicenze. Giovanni Villani věnoval Jindřichovu tažení místo v devátém svazku své kroniky \"Nuova Cronica\". Přestože byl Villani florentský guelf, Jindřicha neposoudil vysloveně negativně, poukázal však na hrozbu, kterou Jindřich představoval pro guelfské neapolské království. Dalším současníkem, jenž popsal Jindřichovi snahy o ovládnutí Itálie, byl notář Giovanni di Lemmo z Comugnori. Císař na něj evidentně velmi zapůsobil, protože dokonce cestoval do Pisy, aby se s ním mohl osobně setkat. Guglielmo Cortusi z Padovy vylíčil především události v Lombardii, které se odehrály v období Jindřichova tažení na Řím.\n\nKronikáři z Německa Jindřicha popisují mnohem stručněji než italští kronikáři, přičemž se pochopitelně zaměřují na jeho působení na sever od Alp. Pojednal o něm především Otakar Štýrský ve své rýmované kronice, Matiáš z Neuenburgu, Jan z Viktringu, Jan z Winterthuru nebo český kronikář Petr Žitavský ve své Zbraslavské kronice. Římského krále velmi pozitivně ve svém díle \"Imperator Heinricus\" popsal také anonymní mohučský klerik.\n\nJindřichův bratr Balduin nechal jeho římskou císařskou jízdu navždy zvěčnit v obrázkové kronice Balduineu, sepsaném v roce 1240. Jindřichovým vizím a politickým cílům věnoval politický traktát \"De monarchia\" slavný italský básník Dante Alighieri, který římského císaře hodnotil velmi pozitivně. Místo Jindřichu VII. Dante věnoval také ve své Božské komedii, kde Jindřicha VII. umístil do ráje.\n\n1. manželství ∞ 9. července 1292 Markéta Brabantská (1276−1311)\n\n\n\n\n\n"}
{"id": "79323", "url": "https://cs.wikipedia.org/wiki?curid=79323", "title": "Hakapelité", "text": "Hakapelité\n\nHakapelité (finsky \"hakkapeliitat\") bylo označení pro finskou jízdu vojska švédského krále Gustava II. Adolfa během třicetileté války. Tyto jednotky se uplatnily např. v bitvách u Breitenfeldu (1631) a u Lützenu (1632).\n\nTermín pochází z finského bojového pokřiku „hakkaa päälle“ (do útoku). Útok hakapelitů často rozhodl o výsledku bitvy.\n\nK výzbroji hakapelity patřily dvě pistole, meč, helma a kožené brnění, popřípadě hrudní plát.\n\nHakapelité byli poprvé nasazeni v polsko-švédských válkách ve druhé polovině 16. století. V 17. století dobyla jízda vedená polním maršálem Jacobem de la Gardie Moskvu a Novgorod. Za třicetileté války velel jednotkám hakapelitů polní maršál Gustaf Horn. Dvě stě hakapelitů se nacházelo také v armádě švédského krále Karla X. Gustava během jeho zimního tažení proti Dánsku (1658).\n\nO pověsti hakapelitů svědčí i modlitba, doložená v německých katolických kostelech za třicetileté války: \"„A horribile Haccapaelitorum agmine libera nos, Domine.“\" - \"„Od strašlivých vojsk hakapelitů vysvoboď nás, Pane.“\"\n"}
{"id": "79324", "url": "https://cs.wikipedia.org/wiki?curid=79324", "title": "Hnutí Ducha svatého", "text": "Hnutí Ducha svatého\n\nHnutí Ducha svatého (\"HDS\") v Ugandě bylo jednou z nábožensky orientovaných povstaleckých hnutí. Založila jej Alice Auma v srpnu 1986 poté, co ji k tomuto kroku údajně přiměl Svatý duch Lakwena.\n\nHnutí bylo poměrně dobře organizované se sofistikovanou strukturou. Vedení hnutí zůstávalo v rukou Svatého ducha Lakweny, jehož vůle byla, podle přesvědčení přívrženců hnutí, pouze tlumočena velitelem (Commander of Forces). Podle ideogie \"HDS\" bylo vyvoleným etnikem Ačoli, které bylo nejhříšnějším kmenem Ugandy. Proto byla k Ačoli seslána Lakwena, která jej má napravit. Další severní kmeny – Lango, Teso a Jopadhola – s \"HDS\" spolupracovaly pouze kvůli existenci společného nepřítele – lidu Bantu.\n"}
{"id": "79328", "url": "https://cs.wikipedia.org/wiki?curid=79328", "title": "Devotio", "text": "Devotio\n\nDevotio, latinsky „zaslíbení“, byl ve starověkém římském náboženství rituál zaslíbení sama sebe či nepřítele bohům podsvětí. Podobné obřady byly známy i v jiných náboženstvích, podobným způsobem v řecké mytologii zahynul například athénský král Kódros a thébský princ Menoikeús, podobným způsobem lze také interpretovat věštbu týkající se bitvy u Thermopyl nebo vrhnutí se v plameny kartaginského krále Hamilkara.\n\nNejslavnější \"devotia\" jsou uváděna římským historikem Titem Liviem na přelomu letopočtu. Měl je vykonat konzul Publius Decius Mus v roce 295 př.n.l. v bitvě proti Samnitům a Galům a stejně měl učinit jeho otec v bitvě s Latiny roku 335 př. n. l. , který se zaslíbil Mánům a Telluře, a stejnojmenný syn v roce 279 př. n. l. v bitvě u Auskula. Obřad byl prováděn za účasti pontifika maxima ve stoje na oštěpu, který pak nesměl získat nepřítel, a s hlavou zahalenou tógou po gabinském způsobu. V případě že protagonista obřadu (\"devotus numini\") v následné bitvě nezemřel byla do do země zakopána jeho socha a učiněna krvavá oběť. Příběh o \"devotiu\" však může být propagandou, pochybnosti vzbuzuje i opakování během tří generací. Sebeobětování je také připomíná v souvilosti se senátory při galském dobytí Říma a mladíkem Marcem Curtiem.\n"}
{"id": "79329", "url": "https://cs.wikipedia.org/wiki?curid=79329", "title": "Tygr (rozcestník)", "text": "Tygr (rozcestník)\n\nVýraz tygr může znamenat:\n\n"}
{"id": "79334", "url": "https://cs.wikipedia.org/wiki?curid=79334", "title": "Jindřich V. Lucemburský", "text": "Jindřich V. Lucemburský\n\nJindřich V. Veliký či Plavovlasý ( \"Heinrich V. de Blonden\", \"Henri V le Blond\"; 1216 – 24. prosince 1281, Mohuč) byl lucemburský hrabě, hrabě z Laroche, markrabě z Arlonu a markrabě namurský.\n\nJindřich byl starším synem hraběnky Ermesindy, jediné dědičky namurského a lucemburského hraběte Jindřicha IV. Slepého a limburského vévody Walrama. Zasloužil se o rozmach rodové moci a zúčastnil se křížové výpravy francouzského krále Ludvíka IX. do Tunisu. V roce 1240 se oženil s Markétou z Baru, se kterou měl šest dětí.\n"}
{"id": "79341", "url": "https://cs.wikipedia.org/wiki?curid=79341", "title": "Jörmungandr", "text": "Jörmungandr\n\nJörmungandr (Midgardsormr) je v severské mytologii mořský had, který se spolu s vlkem Fenrirem a ženou Hel narodil v Jötunheimu Lokimu a obryni Angrbodě. Podle věštby představoval pro Ásy i lidi velkou hrozbu, proto ho Ódin hodil do moře. V moři vyrostl tak, že obepíná celý Midgard (je také nazýván Had Midgard) a zakusuje se do vlastního ocasu (viz Uroboros). Had je hlavním protivníkem boha Thóra.\n\nJednou zavítal Thór se svou družinou k útgardskému Lokimu. Obr jim uložil několik úkolů a jedním z nich bylo, aby Thór uzvedl Lokiho šedivou kočku. Thór se snažil seč mohl, ale dokázal kočce zvednout jen jednu nohu. Útgardský Loki mu pak prozradil, že kočka byla ve skutečnosti midgárdský had Jörmungandr. Thór si umínil, že se s hadem musí utkat.\n\nPozději se Thór vypravil s obrem Hymim na rybářskou výpravu a jako návnadu si s sebou vzal hlavu velkého vola zvaného Himinhrjód, kterou utrhl Thór vlastníma rukama. Dopluli na místo, kde Hymi obvykle lovil platýze, ale Thór trval na tom, že poplují dál. Hymi Thórovi řekl, že můžou narazit na Midgardsorma, ale Thór na něj nedbal a ještě chvíli vesloval dále, poté napíchl na udici volskou hlavu a hodil návnadu do moře. Hlava klesla ke dnu a Jörmungandr se na ni vrhl. Když ucítil, jak se mu háček zapíchl do patra, začal s Thórem zápasit. Nejdříve had zabral tak, že Thórovy paže narazily do hrany člunu, to však boha rozzuřilo, postavil se ve člunu a zabral tak, že jeho nohy prorazily člun a zapřely se o dno moře. Bůh přitahoval obrovského hada stále blíže, hlava hada chrlící jed byla již na dosah a Thór uchopil své mocné kladivo Mjollni, aby hada zabil. V tu chvíli přesekl vyděšený Hymi udici a had se vrátil zpět do moře. Thór za ním ještě své kladivo hodil, aby mu pod hladinou urazil hlavu, ale Jörmungandr přežil. Rozzuřený bůh pak obra ztrestal a došel na břeh po svých.\n\nPři ragnaröku Jörmungandr vyleze z moře na pevninu, čímž způsobí obrovskou povodeň. Ta uvolní Naglfar, loď postavenou z nehtů nebožtíků. Poté se had naposledy setkává s Thórem, který mu zasadí smrtelnou ránu, ujde devět kroků a sám zemře na otravu jedem, který na něj Jörmungandr vychrlí.\n"}
{"id": "79347", "url": "https://cs.wikipedia.org/wiki?curid=79347", "title": "Jindřich VII.", "text": "Jindřich VII.\n\nJméno Jindřich VII. je nejednoznačné a může označovat následující panovníky nebo šlechtice:\n\n"}
{"id": "79355", "url": "https://cs.wikipedia.org/wiki?curid=79355", "title": "Eric Serra", "text": "Eric Serra\n\nEric Serra (* 9. září 1959) je francouzský skladatel, který často spolupracuje s Lucem Bessonem na jeho filmech.\n\nOtec Erica Serry Claude byl známý francouzský skladatel v 50. a 60. letech minulého století a tak byl mladý Eric vystaven vlivu hudby již od útlého dětství. Jeho matka zemřela, když mu bylo teprve 7 let. Na začátku 80. let se setkal s režisérem Lucem Bessonem a byl poprvé požádán, aby vytvořil hudbu k filmu 'L'Avant dernier' (1981). Od té doby vytváří Serra hudbu ke všem Bessonovým filmům i k několika, které Besson sám napsal (např. Wasabi).\n\nV roce 1995 byl Eric Serra vybrán, aby složil hudbu k bondovce \"Zlaté oko\". Ta byla ale tak trochu avantgardní v porovnání s předchozími bondovskými soundtracky a získala u kritiků velmi smíšenou odezvu.\n\nOd roku 1980 do 1988 hrál Eric Serra na baskytaru pro kontroverzního francouzského zpěváka Jacques Higelina.\n\nEric Serra má také talent jako textař, za zmínku stojí např. skladby napsané pro \"Le Grand Bleu\" (Velká modrá) (skladba \"My Lady Blue\"), \"Léon\" (skladba nazvaná \"Hey Little Angel\", ačkoli nebyla použita přímo ve filmu – měla být použita na závěr filmu nebo v titulcích, ale byla nahrazena méně textově vhodnou \"Shape Of My Heart\" od Stinga) a další filmy. V roce 1998 vydal Eric Serra konečně album rockové hudby, nazvané \"RXRA\".\n\nSerra se objevil na obrazovkách jen na krátkou chvíli, protože raději pracuje „za scénou“. Objevuje se hlavně na francouzských televizních stanicích, většinou hrající na nějaký hudební nástroj, jako např. ve filmu Luca Bessona \"Podzemka\", ve kterém ztvárnil roli Enrica basisty.\n\nEric Serra vytvořil hudbu k následujícím filmům:\n\n\n"}
{"id": "79356", "url": "https://cs.wikipedia.org/wiki?curid=79356", "title": "Lukášov (přírodní památka)", "text": "Lukášov (přírodní památka)\n\nLukášov je přírodní památka ev. č. 229, která se nachází v okrese Jablonec nad Nisou západně od Lukášova, jedné z místních částí Jablonce nad Nisou. Správa AOPK Ústí nad Labem.\n\nDůvodem ochrany je naleziště Heuffelova šafránu (\"Crucus heuffelianus\"). Jedná se o luční porosty s výskytem šafránu Heuffelova (\"C. heuffelianus\") mezi Libercem a Jabloncem nad Nisou. Tento druh se přirozeně vyskytuje pouze v karpatských pohořích, v severních Čechách byl v minulosti vysazován a místy zplaňuje. Kromě šafránu na lokalitě roste ještě sasanka hajní (\"Anemone nemorosa\"), ve spodní části v blízkosti vodního toku blatouch bahenní (\"Caltha palustris\"), bledule jarní (\"Leucojum vernum\") a prvosenka vyšší (\"Primula elatior\"). Původně se jednalo o pastviny a pravidelně udržovaný ovocný sad. Se zánikem hospodaření začaly louky zarůstat, což mělo negativní vliv na populaci šafránu. Z toho důvodu jsou v dnešní době pravidelně koseny.\n"}
{"id": "79359", "url": "https://cs.wikipedia.org/wiki?curid=79359", "title": "Trsátko", "text": "Trsátko\n\nTrsátko (plektrum, plectrum) je malý kousek většinou umělé hmoty nejčastěji zaobleného trojúhelníkového tvaru (často se používá i palcové trsátko, které je podobné prstenu). Používá se při hře na drnkací strunné nástroje, zejména na kytaru či mandolínu. Hráč je při hře drží mezi palcem a ukazováčkem a přejíždí jím po strunách. Trsátka mají různou tloušťku, která se vybírá podle stylu hraní a nástroje. Tloušťka běžně používaných trsátek je různá, od velmi tenkých až do jednoho milimetru, liší se i tvrdost trsátka. Při kytarové hře picking se používají i trsátka tlustá až 3 mm. Tloušťka a tvrdost trsátka ovlivňuje výsledný zvuk nástroje. Mezi známé výrobce patří např. Jim Dunlop USA, Fender, Gibson nebo George Dennis.\n\n"}
{"id": "79363", "url": "https://cs.wikipedia.org/wiki?curid=79363", "title": "Lukšovská", "text": "Lukšovská\n\nLukšovská je přírodní památka ev. č. 835, která se nachází severozápadně od obce Řídelov v okrese Jihlava. Správa AOPK Havlíčkův Brod.\n\nDůvodem ochrany jsou podmáčené porosty s bohatým podrostem.\n\n"}
{"id": "79367", "url": "https://cs.wikipedia.org/wiki?curid=79367", "title": "Lůmek u Bečvár", "text": "Lůmek u Bečvár\n\nLůmek u Bečvár je přírodní památka ev. č. 1016, která se nachází na jihozápadním okraji obce Bečváry v okrese Kolín. Chráněné území je ve správě Krajského úřadu Středočeského kraje.\n\nDůvodem ochrany je jediný známý výskyt horniny griquaitu v ČR, což je forma eklogitu (s monoklinickým i rombickým pyroxenem).\n\nÚzemí přírodní památky tvoří několik terénních stupňů, zbytků po lomové činnosti, s maximální výškou 6 metrů.\n\n"}
{"id": "79370", "url": "https://cs.wikipedia.org/wiki?curid=79370", "title": "Latimérie podivná", "text": "Latimérie podivná\n\nLatimérie podivná (\"Latimeria chalumnae\") je ryba ze skupiny lalokoploutvých, dlouhá v průměru 1,5-2 metry, se zavalitým tělem, ploutvemi na násadcích a modrými šupinami. Latimérie je jediným zástupcem lalokoploutvých ryb. Tento druh ryb byl dlouho považován za vyhynulý (jeho vymizení se odhadovalo na období před 70 miliony let), a proto je označována jako tzv. živoucí fosílie. Latimérie jsou pravděpodobně příbuznými jednoho z mezistupňů vývoje obojživelníků.\n\nSamice tohoto druhu bývají větší než samci a vyskytují se v malých koloniích. Jejich potravu tvoří menší ryby a hlavonožci. Latimérie podivná je vejcoživorodá. Vajíčka se vyvíjí v těle samice a v průměru mají až 9 cm. Po 13 měsících březosti rodí až 25 mláďat.\n\nObchod s masem Latimérie je zakázán z důvodu nízké populace tohoto druhu (asi jen 500 kusů ).\n\nDne 22. prosince 1938 byla vylovena u břehů Afriky a objevena kurátorkou muzea v jihoafrickém East Londonu Marjorie Courtenay-Latimerovou, avšak podařilo se jí zachránit pouze některé její části. O svém objevu informovala ichtyologa Jamese Leonarda Brierleyho Smithe, který její nález systematicky zařadil do skupiny lalokoploutvých ryb, jež byla považována za vyhynulou již koncem druhohor, a na počest objevitelky nový druh pojmenoval vědeckým názvem \"Latimeria chalumnae\". Ostatní vědci ovšem objev prohlásili za falzifikát. Roku 1952 byla vylovena další latimérie u Komorských ostrovů, východně od afrického pobřeží. Ukázalo se, že latimérie se u Komorských ostrovů loví sice v malém počtu, ale pravidelně, a místní domorodci ji dobře znají.\n\nMalá populace začala nadměrným odlovem exemplářů pro muzejní sbírky trpět, a proto se objevily snahy její lov omezit (od roku 1989 se latimérie nachází pod ochranou CITES).\nBylo zjištěno, že tato velká (až 180 cm dlouhá a 90 kg vážící) a dravá ryba žije nad rozeklaným skalnatým dnem v hloubkách kolem 200 m. Rozmnožuje se poměrně neobvykle - rodí velmi malý počet živých mláďat o hmotnosti kolem 0,5 kg. Zároveň bylo zjištěno, že populace latimérie v severní části Mosambického průlivu u Komorských ostrovů je skutečně malá a zahrnuje pravděpodobně jen několik set jedinců.\n\nJe zajímavé, že v minulosti byly exempláře lalokoploutvých ryb uloveny i v jiných částech světa, o čemž kromě ústních svědectví svědčí i několik uměleckých předmětů z historických dob, na nichž je lalokoploutvá ryba nezaměnitelně zpodobněna. V roce 1998 se konečně tyto zprávy potvrdily. Dne 30. července 1998 byla v Celebeském moři severně od ostrova Sulawesi (Celebes) ulovena do sítě položené v hloubce 100 - 150 m další latimérie. Na rozdíl od modravé latimerie od Komorských ostrovů byl tento exemplář hnědý se zlatými skvrnkami. Jak bylo publikováno v září 1998 v časopise Nature, byla na základě testů DNA tato ryba popsána jako nový druh Latimérie celebeská \"(Latimeria menadoensis)\".\n\n19. května 2007 vylovil indonéský rybář poblíž ostrova Sulawesi 51 kg vážící exemplář latimérie. Ryba poté žila v zajetí 17 hodin (běžně umírá do 2 hodin od výlovu); příčinou jejího úhynu byly nevyhovující podmínky umělého prostředí, neboť latimérie je zvyklá na chladnou vodu velkých hloubek. Rybu samotnou a příčiny jejího dlouhého přežívání po výlovu zkoumá tým vědců z místní univerzity.\n\nU nevelké populace latimérii druhu \"Latimeria chalumnae\", objevené u pobřeží jižní Afriky v Sodwanském zálivu, byly zaznamenány drobné rozdíly v jejich chování při srovnání s populací žijící u Komorských ostrovů.\n\n\n\n"}
{"id": "79381", "url": "https://cs.wikipedia.org/wiki?curid=79381", "title": "Kančendženga", "text": "Kančendženga\n\nKančendženga, také Káčaňdžunga (sanskrt काञ्चनगंगा \"Káňčanagangá\" = Zlatá Ganga, nepálsky कञ्चनजङ्घा \"Kaňčanadžangghá\", v místním jazyce Limbu \"Sewalungma\", tibetsky གངས་ཆེན་མདསོད་ལང, wylie \"Gangs-chen-mdsod-lnga,\" fonetická transkripce \"Khang-čhen-dzö-nga\", anglicky \"Kanchenjunga\", známá též jako \"Kančenžanga, Khangčhendzönga, Kangchenjunga, Kangchen Dzö-nga, Khangchendzonga, Kanchenjanga, Kachendzonga, Kangchanfanga\" a jiné) je třetí nejvyšší hora světa, druhá nejvyšší hora Nepálu a nejvyšší hora Indie (pokud bychom do Indie počítali i Indií nárokovanou, ale Pákistánem spravovanou část Kašmíru, pak by nejvyšší horou Indie nebyla Kančendženga, ale K2). Až do roku 1852 se předpokládalo, že Kančendženga je nejvyšší horou světa, ale britské výpočty provedené v roce 1849 ji posunuly na třetí místo za Mount Everest a K2.\n\nJejí jméno, které lze zhruba přeložit z tibetštiny jako „Pět pokladnic velkého sněhu“, pravděpodobně odkazuje na pět vrcholů masivu (čtyři z nich přesahují 8450 m).\n\nKančendženga je ze všech osmitisícovek nejblíže Bengálskému zálivu, příchod letního monzunu se zde projevuje rychle. Náhlé změny počasí zde stály život mnoha horolezců. Mezi nejznámější oběti Kančendžengy patří polská horolezkyně Wanda Rutkiewiczová (1992) a Benoit Chamoux (Francie, 1995).\n\nKančendženga je za dobrého počasí viditelná z indického Dardžilingu a byla proto známým vrcholem odnepaměti. První průzkum okolí hory provedl Douglas Freshfield v roce 1899. Společně s fotografem Vittoriem Sellou obešli horu dokola (Nepálem prošli ilegálně), prozkoumali všechny tři stěny hory (JZ, V a SZ) a našli k nim přístupové cesty.\nProtože hora se nachází na hranici Nepálu a Indie (Sikkimu), ovlivňovala pokusy o výstup politická situace v těchto zemích. Nepál byl cizincům uzavřen do roku 1949. Po vzniku samostatné Indie (1948) byly téměř znemožněny horolezecké expedice ze Sikkimu (pod V stěnu a přilehlé pilíře). Proto je běžně přístupná jen SZ a JZ stěna hory, které spadají do Nepálu.\n\nPoprvé se o výstup pokusila mezinárodní expedice JZ stěnou roku 1905. Skončila v 6400m neštěstím, když čtyři Šerpy a jednoho Švýcara zasypala lavina. Stejnou cestou se pokusil neúspěšně prostoupit i Američan Farmer sólo v roce 1922. Zmizel beze stopy. Následovaly dvě německé expedice (1929 a 1931) na nebezpečném SV pilíři, kde dosáhly výšky 7700m - místa, kde se SV pilíř napojuje na S hřeben. Mezinárodní expedice mezitím v roce 1930 zkoumala SZ stěnu. Všechny tyto výpravy přišly v lavinách vždy nejméně o jednoho svého člena.\n\n\nV roce 1983 podnikl touto cestou Francouz Pierre Beghin sólovýstup alpským stylem (za tři dny). Následující rok jeho výstup zopakoval Kanďan Roger Marshall.\n\nPrvní zimní výstup podnikli klasickou cestou Poláci Krzysztof Wielicki a Jerzy Kukuczka 11. ledna 1986.\n\nVedlejší vrcholy Kančendžengy byly vždy opomíjeny, přestože jsou vyšší než většina ostatních osmitisícovek a vedou na ně často technicky obtížnější výstupy.\n\n\nPosledním vrcholem hory je Kangbačen (7902m). Poprvé jej zlezla od SZ polská expedice v roce 1974.\n\nZ náboženských důvodů bylo a stále je nemožné získat povolení k výstupu ze Sikkimu, tedy jihovýchodní stěnou (kulminuje na Jižním vrcholu), a východním hřebenem mezi nimi. Obě stěny jsou pravděpodobně technicky velmi obtížné a hřeben mezi nimi zase extrémně dlouhý.\n\nZ dostupných stran se nabízí možnost výstupu severní stěnou na Jalung Kang.\n\n\n\n"}
{"id": "79385", "url": "https://cs.wikipedia.org/wiki?curid=79385", "title": "Džoser", "text": "Džoser\n\nDžoser („Posvátný“ nebo „Nádherný“) byl zakladatel a první panovník 3. dynastie ve starověkém Egyptě na počátku Staré říše. Ve své době byl znám pod jménem Necerichet (jméno Džoser je doloženo až ve Střední říši), řecky Tosorthros. Vládl přibližně v letech 2592–2566 př.Kr.\n\nPanováním krále Džosera začíná jedno z nejskvělejších období Staré říše, někdy též nazývané „Džoserovo století“. Sám faraon vládl jako teokratický despota. Z nápisu ve Vádí Hammámat víme, že vyslal expedici na Sinaj (v čele byl velitel králových vojáků a správce pouštní oblasti Negtanch), kde docílil četných územních zisků (zde ho zajímaly hlavně měděné a tyrkysové doly ve Vádí Maghara\n). Kvůli ochraně jižních hranic Egypta dal údajně vybudovat hradbu u prvního nilského kataraktu za Asuánem. Patrně přesunul královskou rezidenci z Ceneje (Thinis) do Mennoferu, města nacházejícího se na pomezí Horního a Dolního Egypta. Nedaleko vybudoval malou svatyni, z níž jsou dnes už jen ruiny.\nZa jeho vlády prý vypukl veliký hlad, protože se Nil už nevyléval ze svého koryta. O tom víme pouze z Ptolemaiovské desky (tzv. hladová stéla), jež říká: „7 let byla bída a hlad“. Král nevěděl proč, a tak se obrátil ke kněžím. Ti po usilovném pátrání zjistili, že se na ně hněvá bůh Chnum, že jeho sandály brání toku Nilu. Chnumovi byl druhý den obětován chléb, pivo a drůbež a záplavy začaly.\n\n\nDžoser si nechal postavit symbolickou hrobku na královském pohřebišti v Abydu (Ebozev). Je na místě zvaném Bét-Challáf a převyšuje všechny ostatní; je jen z nepálených sušených cihel. Jeho skutečná hrobka je v Sakkáře (tzv. sakkárský komplex leží na ploše měřící přibližně 15 ha). Stavitelem této první egyptské pyramidy byl Imhotep.\nImhotep dal odvést písek a vyrovnat na staveništi vápencový povrch. Potom byly v kameni vyhloubeny asi 28 m dlouhé šachty a jejich dno bylo obloženo žulou. Ta se v okolí netěžila, proto se musela dovážet z lomů 800 km od Sakkáry a kvádry byly dopravovány po Nilu. Stupňovitá Džoserova pyramida je od Velké pyramidy v Gíze vzdálena asi 14 km. Byla původně jen mastabou, která původně patrně patřila královu pravděpodobnému předchůdci Sanachtovi (Nebka). Imhotep tuto základní stavbu navýšil o dva stupně, později přidal ještě tři další – tak vznikla první pyramida. Po několika pozdějších úpravách získala stavba svůj dnešní šestistupňový vzhled.\n\n\n"}
{"id": "79393", "url": "https://cs.wikipedia.org/wiki?curid=79393", "title": "Skútr", "text": "Skútr\n\nSkútr (z angl. \"scooter\", koloběžka) je jednostopé vozidlo podobné motocyklu, charakteristické malými koly, nízkoobjemovým motorem (obvykle 50 až 125 cm³), případně elektromotorem, a částečnou kapotáží s podlážkou, bez horní části rámu. Podlážka není nezbytná, zejména skútry vyšších kubatur ji nemají a vzhledově se blíží kapotovanému motocyklu. Řidič nesedí obkročmo, nýbrž snožmo jako na židli. Běžně je dnes vybaveno variátorem a automatickou spojkou. Obvykle slouží jako přepravní prostředek na krátké vzdálenosti – typicky v rámci obce. Horní třídu skútrů tvoří velké cestovní skútry s objemem motoru 250 až 650 cm³ a s výkony 20 až 55 koní.\n\nPrvním masově vyráběným skútrem se stala Vespa z italské továrny Piaggio, která udala směr dalšího vývoje tohoto specifického vozidla. Její tvary jsou i v dnešní době hojně vyhledávány a mnoho výrobců se uchýlilo k tvorbě retro modelů, které legendární \"Vespu\" alespoň vzdáleně připomínají. \"Vespa\" se vyráběla s manuálním řazením, v 90. letech byly moderní typy vybaveny variátorem.\n\nDesign skútrů ČZ 501 Čezeta (1957) se stal ikonickým v celé východní Evropě, Rusku, Vietnamu a na Kubě, Čezeta se tak stala Vespou těchto republik. V roce 2018 začala sériová výroba nového typu elektroskútru Čezeta 506.\n\nSkútry se velmi rychle uchytily především ve městech, kde díky svým malým rozměrům a minimální údržbě dokážou svým majitelům věrně sloužit po mnoho let. Standardní konstrukce počítá s místem pro 2 jezdce, pod sedadlem je obvykle schránka, do které se vejde přilba, nebo nákup. Většina skútrů dále může být vybavena nosičem na zavazadla a kufrem. Výhodou je také rovná podlaha na rozměrnější zavazadla. Zvláště v Asii jsou skútry často využívány jako rodinný dopravní prostředek.\n\nJe však dobré připomenout, že averze vůči čínským skútrům není zcela oprávněná. Tuto averzi vyvolalo masové dovážení nekvalitních čínských skútrů před pár lety od nekvalitních výrobců. Zároveň dovozci se dříve chovali tak, aby rychle prodali a nemuseli se dále starat. Firemní kultura mezi dovozci a legislativní opatření dnes nedovolují dovážet nekvalitní stroje.\n\nKaždá čínská společnost, která chce prodávat své stroje v některé ze členských zemí Evropské unie, musí postoupit velmi drahý a časově náročný proces schvalování. Až poté může stroj prodávat v EU.\n\nNejčastěji využívaným motorem je vzduchem chlazený dvoutakt o objemu 50 cm³. Kdo má vyšší nároky na výkon, sáhne určitě po kapalinou chlazené verzi. Po roce 2013 jsou standardem skútry s motorem 125 cm³, které se smí řídit s řidičským oprávněním skupiny B (osobní automobil). Výhodou skútru s dvoudobým motorem je také oddělené mazání, které odbourává nutnost míchat do směsi olej, to se děje automaticky, uživatel pouze dolije olej do nádobky, která je pod sedlem. Komu vadí charakteristická vůně a zvuk dvoutaktu, může sáhnout po větším čtyřtaktním motoru o objemu 125 - 650 cm³. O přenos síly motoru na zadní kolo se stará důmyslný systém nazvaný variátor. Ten používá dvou řemenic, které jsou spojeny řemenem. Tento způsob převodu funguje naprosto automaticky, jeho princip je velmi jednoduchý a bezúdržbový, je pouze potřeba pravidelně kontrolovat stav válečků a řemene. V rámci ekologie bývá již i do skútrů implementován systém start/stop snižující spotřebu i emise výfukových plynů.\n\nRozšiřuje se rovněž nabídka elektricky poháněných skútrů a to především v segmentu původně nižších objemů. Elektrický skútr jako každé podobné vozidlo (elektromobil) na bázi elektrické trakce používá elektrický motor, regulátor či invertér pro střídavé napětí, baterie a nabíječku (může být i vně skútru). Výhodou tohoto řešení je výrazné snížení emisí a hluku. Z hlediska jízdních vlastností je asi nejzajímavější lineární akcelerace (samozřejmě pouze do úrovně maximálního výkonu motoru, který je typicky kolem 3-6 kW, poté akcelerace hyperbolicky klesá) a možnost rekuperace, tedy dobíjení při brzdění u pokročilejších skútrů. Důležité jsou úspory na provozních nákladech z důvodu nízké údržby. Nevýhodou tohoto pohonu je kratší akční rádius, který se však s moderní baterií typu li-ion/polymer, NiMH pohybuje i nad 100 km. Moderní li-ion/polymer, NiMH akumulátory s počítačem řízenou ochranou provozu mají vysokou cyklovatelnost kolem 1500-2000 částečných cyklů (45-85% SOC) pro technologii li-ion a podobné množství plných cyklů pro NiMH. Z toho důvodu se finanční úspora elektrifikovaného provozu zobrazí až po delším nájezdu, palivo v podobě baterie se pořizuje předem. Akční rádius je možné rozšířit příležitostným dobíjením během dne. Síť veřejných nabíjecích stanic je zatím nejsilnější v evropských německy mluvících zemích.\n\nDíky tomu, že skútr mohou sedlat řidiči od 15 let věku, je tuning skútrů velmi vyvinutým odvětvím. Ze zákona je patnáctiletý řidič povinen mít skútr, který je omezen na maximální rychlost 45 km/h. To samozřejmě nestačí, tudíž přichází na řadu výrobci a prodejci tuningových dílů, takto upravený skútr pak dokáže vyvinout rychlost okolo 110 km/h. Nejčastější úpravou je výměna výfuku za laděný, dále lze zvětšit objem válce z 50 na 70 cm³ a vyměnit můžete i variátor, či stálý převod. Tuning se nevyhýbá ani čtyřtaktním \"maxiskútrům\", kde lze taktéž zvyšovat objemy válců a tím i výkon motoru.\n\nS patřičným efektem lze tunit pouze dvoudobé motory, u čtyřdobých je dosažený efekt bezvýznamný vzhledem k investovaným nákladům. Skútr i každé jiné vozidlo po provedení tuningu zpravidla nesplňuje podmínky pro provoz na veřejných komunikacích, protože se neshoduje se schváleným typem. Zejména po změně zdvihového objemu motoru, změnou výfuku a dalšími změnami v konstrukci. Po tuningu může v případě dopravní nehody nastat problém s plněním ze strany pojišťovny a hrozí i další právní komplikace.\n\nProtože velcí motorkáři zpravidla skútry přehlížejí, vedlo to ke vzniku samostatné scooter-komunity. Na webu najdete \"skútr fórum\", kde vám uživatelé poradí, pokud něco potřebujete. Velmi oblíbené jsou i scooter srazy, kde se obvykle závodí ve sprintu, nebo jiných soutěžích. Jedním z doposud největších skútr srazů v Čechách je bezesporu Skútr Šňůra, která v roce 2018 oslaví svůj 15. ročník. O tomto srazu je možné se dozvědět na stránkách samotného organizátora skutrsnura.cz. Výjimkou nejsou závody skútrů na okruhu, kde je boj o přední umístění mnohdy stejně tvrdý jako v moto GP. Dále můžete narazit na spoustu \"skútr klubů\", kde najdete lidi, se kterými si můžete vyjet na vyjížďku.\n\nPo roce 2015 začíná docházet také k rozvoji systémů sdílených skútrů podobných systémům sdílení aut, elektrokol, elektrokoloběžek a dalších dopravních prostředků mikromobility. V roce 2019 představovala v globálním měřítku asi nejvýznamnější systém indická firma Bounce původně z města Bangalore, která začala se sdílením skútrů se spalovacím motorem a postupně se začíná přeorientovávat i na skútry elektrické.\n\nV Česku v Praze poskytuje sdílené elektrické skútry společnost BeRider, což je projekt automobilky Škoda.\n\nAnalýze stavu sdílených systémů se věnuje zpráva německé společnosti Unu Motors z roku 2019.\n\n\n"}
{"id": "79397", "url": "https://cs.wikipedia.org/wiki?curid=79397", "title": "Průběh funkce", "text": "Průběh funkce\n\nPokud se snažíme zjistit alespoň přibližný tvar grafu funkce, hovoříme o tom, že vyšetřujeme průběh funkce. Při tom se zkoumají různé vlastnosti funkce a hledají se funkční body, které graf funkce dělí na intervaly mající příslušnou vlastnost. Při vyšetřování průběhu funkce se zajímáme o následující vlastnosti:\n\nNa základě získaných výsledků vyšetřování průběhu funkce pak lze sestrojit graf.\n\nVyšetřujme průběh funkce formula_9.\n\nZatímco formula_7 je definováno pro všechna reálná čísla, logaritmus je definován pouze pro formula_11. Definičním oborem vyšetřované funkce tedy bude formula_12.\n\nVzhledem k tomu, že funkce je definována pouze pro formula_11, není periodická, ani lichá nebo sudá.\n\nPro limitu v bodě 0 určíme pomocí l'Hospitalova pravidla\nFunkci lze tedy definovat také v bodě formula_15, tzn. rozšířit definiční obor na formula_16.\n\nPrůsečík s osou formula_2 získáme dosazením formula_18, tedy formula_19.\n\nPrůsečík s osou formula_7 získáme z rovnice formula_21, která má řešení formula_22.\n\nPrvní a druhá derivace funkce jsou\nFunkce je rostoucí v intervalu, ve kterém platí formula_25, což lze po dosazení zapsat jako formula_26. Řešením získáme, že funkce je rostoucí pro formula_27. \n\nFunkce je klesající v intervalu, ve kterém platí formula_28, tzn. formula_29. Řešením získáme, že funkce je klesající pro formula_30. \n\nV bodě formula_31 je formula_32. Tento bod je tedy stacionárním bodem. Již z rozložení intervalů monotonie lze určit, že se jedná o ostré lokální minimum, což lze ověřit dosazením do druhé derivace, neboť formula_33. Hodnota funkce v tomto bodě je formula_34.\n\nVzhledem k tomu, že formula_35 na celém definičním oboru funkce, je funkce konvexní ve všech bodech, kde je definována. Funkce nemá žádný inflexní bod.\n\nAsymptoty k funkci neexistují, neboť formula_36.\n\nGraf vyšetřované funkce tedy bude mít následující průběh.\n\n\n"}
{"id": "79399", "url": "https://cs.wikipedia.org/wiki?curid=79399", "title": "Fjodor Ivanovič Ťutčev", "text": "Fjodor Ivanovič Ťutčev\n\nFjodor Ivanovič Ťutčev (rusky \"Фёдор Иванович Тютчев\") (5. prosinec / 23. listopad 1803 Ovstug, Rusko – 27. červenec / 15. červenec 1873 Carskoje Selo, Rusko) byl ruský romantický básník a diplomat, považovaný po Puškinovi a Lermontovovi za třetího nejvýznamnějšího ruského romantického básníka.\n\nŤutčev se narodil v Ovstugu v Brjanské oblasti ve staré šlechtické rodině. Mládí strávil v Moskvě, kde v letech 1819-1821 studoval na Moskevské univerzitě filologii. Od roku 1822 pracoval na ministerstvu zahraničí a strávil v cizině celkem dvacet dva let. Působil v Mnichově, kde se oženil, a od roku 1837 v Turíně, znal osobně Heina a Schellinga. Nezúčastňoval se literárního života a nikdy se nenazýval literátem. Do vývoje poezie zasáhl zvláště svou přírodní a filozofickou lyrikou. Zachovalo se kolem 400 jeho básní, které jsou v Rusku často citovány. Jeho výroky „\"Řečená myšlenka je lží\"“, a „\"Rusko se nepochopí rozumem\"“ patří k nejcitovanějším Ťutčevovým aforismům.\n\nŤutčevovy rané básně jsou ovlivněné poetickou tradicí 18. století. V třicátých letech se však nich již velmi silně objevují prvky evropského (zvláště německého) romantismu, které básník dále rozvíjel a psal filozofickou přemýšlivou lyriku, jejímiž hlavními tématy jsou úvahy o vesmíru, lidských osudech a přírodě a stesk nad míjejícím časem. Nejznámější z nich je \"Silentium!\" z roku 1830, vyjadřující myšlenku, že člověk nikdy není schopen pochopit jiného.\n\nPo návratu do Ruska roku 1844 napsal Ťutčev několik politických článků, věnovaných problému vztahů mezi ruskou a západní civilizací. Na počátku padesátých letech vytvořil řadu pronikavých milostných básní, v nichž je láska chápána jako tragédie (tyto básně pak byly roku 1954 sebrány do tzv. „\"děnisjevského cyklu\"“ věnovaného básníkově milence Jeleně Děnisjevové, se kterou se seznámil roku 1846). V šedesátých letech pak v básníkově tvorbě převládají politické náměty, protože Ťutčev do konce života pozorně sledoval dění v Evropě.\n\nKonec básníkova života je poznamenán krutými ranami osudu, neboť roku 1864 zemřela na tuberkulózu Jelena Děnisjevová a o rok později i jejich dvě děti. Počátkem sedmdesátých let pak zemřel básníkův bratr, jeden z jeho synů a dcera.\n\nŤutčev zemřel roku 1873 v Carském Sele a pochován je v Petrohradě.\n\n\n\n"}
{"id": "79401", "url": "https://cs.wikipedia.org/wiki?curid=79401", "title": "Michal Ajvaz", "text": "Michal Ajvaz\n\nMichal Ajvaz (* 30. října 1949 Praha) je český básník, překladatel a spisovatel, představitel magického realismu (jako představitel magického realismu je ovšem označován jenom částí literární kritiky – stále přetrvává problematika řazení. O magický realismus se podle značné části vědců dá mluvit jenom v rámci Latinské Ameriky, protože magický realismus vychází z mýtů původních indiánských obyvatel, proto se o Ajvazovi ale třeba i o Rushdiem mluví spíše jako o nadrealistech), současné literární fantastiky.\n\nVystudoval češtinu a estetiku na Filozofické fakultě Univerzity Karlovy, získal titul PhDr. Do roku 1994 se živil různými dělnickými profesemi. Pracoval jako sálový dělník v obecním domě na Praze 4, noční hlídač parkoviště, poté jako domovník v hotelu v Krkonoších a čerpač vody u firmy Vodní zdroje. Poté pracoval mezi lety 1996 až 1999 jako redaktor \"Literárních novin\" a od roku 2003 je zaměstnán v Centru pro teoretická studia Akademie věd a Univerzity Karlovy. Do roku 1989 nenapsal žádnou knihu, ačkoliv říká, že psal v nepravidelných intervalech už od patnácti let. Svoji první knihu vydává tedy až v roce 1989 a je pojmenována \"Vražda v hotelu Intercontinental\".\n\nMichal Ajvaz má karaimské předky; rodnou řečí jeho otce byla ruština.\n\nV roce 2015 byl hostem 16. ročníku Měsíce autorského čtení.\n\nCelkově se v Ajvazově tvorbě vyskytuje mnoho symbolů – jako třeba symbol knihy, které po přečtení mizí text, symbolizující utíkající život ad. Ajvaz si uchoval svou hravost a mírnou roztomilost prozaické tvorby, čímž svá díla odlehčuje, přesto jejich vážnost udržuje na takové hranici, aby dávala smysl a působila ve své magičnosti a mýtičnosti přirozeně.\n\nV roce 1997 napsal román \"Tyrkysový orel\", poté v roce 2001 napsal fiktivní cestopis \"Zlatý Věk\" a poté ještě romány \"Prázdné ulice\" nebo \"Cesta na jih\", v těchto knihách již opouští svou oblíbenou Prahu a rozšiřuje svoje magické reálie hluboko do světa, například Malajsie, malého alpského městečka, fiktivní jihoafrické země a další a další.\n\nMimo beletristické knihy psal Michal Ajvaz i filosofické spisy. V roce 1994 vydal knihu \"Znak a bytí\", kde se zamýšlí nad Derridovou filosofií. Poté v roce 1997 vydal dvě knihy, \"Tiché labyrinty\" a \"Tajemství Knihy\". A konečně poslední filosofický spis \"Světelný prales\" vyšel v roce 2003. Mimo to psal Ajvaz také mnohé eseje a zabýval se filosofií a tvorbou různých magických realistů. V roce 2003 mu proto vyšla kniha \"Sny gramatik a Záře písmen\", kde rozebírá Borgesovu literární tvorbu.\n\n\n\n\n\n\n\n\n"}
{"id": "79406", "url": "https://cs.wikipedia.org/wiki?curid=79406", "title": "Chvaletice", "text": "Chvaletice\n\nBývalé hornické město Chvaletice (německy \"Chwaleticz\") leží v Pardubickém kraji. Je jedním z 29 měst v Pardubickém kraji, status města mu byl přidělen 1. ledna 1981. Město má  obyvatel a leží na levém břehu Labe v nadmořské výšce 210–310 m n. m. Chvaletice leží na úpatí Chvaletické pahorkatiny, která je součástí Železných hor.\n\nVe Chvaleticích se nachází mateřská škola, devítiletá základní škola a střední odborné učiliště zemědělské. Dále městský úřad, kulturní dům, dům s pečovatelskou službou, sportovní hala i několik venkovních sportovišť.\n\nVe Chvaleticích začíná úsek Labe splavný pro velké lodě, v minulosti byl využíván pro dopravu uhlí. K jeho vykládce sloužil přístav Chvaletice. Východně od Chvaletic se nachází uhelná elektrárna Chvaletice, v jejímž středu stojí nejvyšší komín České republiky – 305 metrů vysoký. Elektrárna byla postavena v místech, kde do roku 1975 probíhala povrchová těžba pyritu. Po modernizaci v roce 2016 má výkon 820 MW.\n\nMěstem prochází železniční koridor, železniční trať Praha – Česká Třebová.\n\n\nNejsevernější výběžek Železných hor nebyl v dávnověku příliš pohostinným místem. Převládaly zde rozsáhlé močály a husté trnité porosty. Přesto existují archeologické důkazy, že již asi deset tisíc let před naším letopočtem byla v prostoru dnešních Kojic osada lovců, rybářů a sběračů divoce rostoucích plodů. Nálezy kamenných nástrojů v okolí Chvaletic svědčí o osídlení prvními zemědělskými civilizacemi v období pět až tři tisíce let před naším letopočtem. Vesměs však šlo o osídlení krátkodobá. Trvalejší osídlení lze zjistit až ve střední a mladší době bronzové, a to lidem popelnicových polí (1200 až 600 let před n.l.). Popelnice z lužické kultury byly nalezeny v Trnávce a v Řečanech nad Labem, náhodně při regulaci Labe také u Selmic. Větší oživení nastává při stěhování národů, zvláště příchodem Slovanů v 5. století našeho letopočtu. V desátém století již existuje trvalé osídlení podél Labe.\n\nV 10. století byl kraj osídlen východními Charváty. Je velmi pravděpodobné, že právě zde se stýkala území Čechů, Zličanů a Charvátů. Snad proto tu vzniklo tolik strážních tvrzí a hradišť (Kojice, Týnec nad Labem, Záboří nad Labem, Lžovice).\n\nKojická tvrz stála u solné stezky, zvané Trstenická. Spojovala Moravu a Čechy. Vycházela z Brna a vedla přes Svitavy, Poličku, Litomyšl a Kostěnice. V Chrudimi se dělila. Jedna větev vedla na Přelouč, k vrchu Strážníku, kolem Chvaletic a dále přes Záboří a Kolín do Prahy. V Kojicích se na ni napojovaly cesty do Vinařic a Čáslavi, Týnce nad Labem a Chlumce nad Cidlinou. Tvrz byla zřejmě postavena k ochraně této křižovatky.\n\nVelmi zajímavá zmínka o kraji se nachází ve známé kronice Václava Hájka z Libočan. Říká tam, že v roce 677 jakýsi Botak z Krokova rodu na svých cestách objevil hory s železnou rudou. Z Krokova pověření se sem „s více čeledí vypravili aby rudu kopali a lámali a železo z ní dělali“. Botak byl jejich správcem a sídlil ve dvoře, jemuž dal jméno Zdechovice. O historické věrohodnosti těchto údajů lze sice úspěšně pochybovat, ale podstatě, a tou byla vědomost o těžbě a využití zdejší rudy, věřit lze, neboť existují další podobné zprávy a pověsti.\n\nPůvodně se na prostoru dnešních Chvaletic nacházely dvě vsi a to Chvaletice a Telčice. V padesátých letech dvacátého století byl východně od města otevřen velký povrchový lom na pyrit, kterému padla za oběť severní část původních Chvaletic. Postiženému obyvatelstvu byly vystavěny nové domy v okolních obcích, zejména v Telčicích. Torzo původních Chvaletic bylo sloučeno s Telčicemi a nové sídlo získalo název Chvaletice. Zbylá zástavba původních Chvaletic byla přejmenována na Hornickou Čtvrť a Telčice jako jméno obce zaniklo (zůstalo pouze jako označení katastrálního území). Po delší době byla ulice procházející původními starými Telčicemi pojmenována \"V Telčicích\", aby staré jméno obce nezmizelo zcela.\n\nVe znaku města je polcený štít, jehož pole je rozděleno na modrou a červenou část. Ve středu se nachází kruhový obrys, složený ze stříbrného ozubeného kola a turbíny. Uprostřed tohoto znamení jsou zkřížená hornická kladiva.\n\n\n\n"}
{"id": "79413", "url": "https://cs.wikipedia.org/wiki?curid=79413", "title": "Hrubín", "text": "Hrubín\n\nČeské příjmení Hrubín (Hrubínová) nosí více různých osobností:\n"}
{"id": "79414", "url": "https://cs.wikipedia.org/wiki?curid=79414", "title": "Josef Hiršal", "text": "Josef Hiršal\n\nJosef Hiršal (24. července 1920 Chomutičky – 15. září 2003 Praha) byl český básník a překladatel. \n\nNarodil se v rodině rolníka a vesnického kapelníka. Tvořil se svou spolupracovnicí a partnerkou Bohumilou Grögerovou. Společně s ní také obdržel v roce 1986 cenu Toma Stopparda za dílo \"Let let\".\n\nPřeložil například \"Podivuhodné cesty Barona Prášila\", přičemž J. Hiršal překládal poezii, zatímco J. Kolář prózu.\n\nV roce 1999 se stal jedním ze signatářů monarchistického prohlášení \"Na prahu nového milénia\", jehož autorem byl spisovatel Petr Placák.\n\nPsal experimentální poezii.\n\n\n\n\n\n"}
{"id": "79428", "url": "https://cs.wikipedia.org/wiki?curid=79428", "title": "Rozvodí", "text": "Rozvodí\n\nRozvodí tvoří hranici mezi sousedícími povodími. Po rozvodí vede rozvodnice, která se nejčastěji nachází na topografických vrcholech a horských hřebenech. Někdy je rozvodí v krajině neznatelné. Hlavní rozvodí se nazývají kontinentální rozvodí. Rozvodí jsou geograficky důležité body a často tvoří i politické hranice. Zjednodušeně řečeno jsou to pomyslné čáry, které tvoří hranice mezi povodími.\n\nRozvodí ovlivňují směry toků řek. Někdy se jednotlivá povodí propojují pomocí uměle vybudovaných kanálů.\n\nÚzemím českého státu procházejí tři hlavní evropská rozvodí oddělující úmoří Severního, Baltského a Černého moře. Všechna tři rozvodí se sbíhají na vrcholu Klepý (1143 m), polsky Trójmorski Wierch, ležícím na česko-polské hranici v hřebeni Králického Sněžníku.\n\n\n"}
{"id": "79431", "url": "https://cs.wikipedia.org/wiki?curid=79431", "title": "Neumy", "text": "Neumy\n\nNeumy jsou grafické značky, znaménka a symboly, které od 9. století sloužily k notaci a následné interpretaci melodických útvarů gregoriánských zpěvů a příležitostně také k zápisu světských i duchovních melodií mimo těch liturgických. Neumy zpravidla stojí nad textem. Jde o první předchůdce moderní symbolické hudební notace.\n\nPůvod výrazu \"neuma\" není zcela jasný. Filologické a lingvistické výzkumy naznačují, že existují tři možné prameny:\n\nJako \"neumy\" se v raném středověku označovaly také krátké melodické jednotky, úseky nebo melismatické oddíly nad jednotlivými vokály – jako např. jubilus, který se zpíval na posledním vokálu a ve slově \"Al-le-lu-i-a\". V tomto případě se výraz \"neuma\" odvozuje od řeckého výrazu pneuma ( \"πνεῦμα / pneuma\" ‚duch‘, ‚dech‘, ‚vzduch‘ apod.)\n\nNeumy vznikly v raném středověku (8. století) z potřeby zaznamenat na papír liturgické písně gregoriánského chorálu. Mniši, kteří tento způsob záznamu zavedli, zapisovali tyto písně do kancionálů. Jednalo se o systém teček a tahů štětcem, které byly umístěny nad textem písně. Ačkoli tyto značky byly schopny vyjadřovat značnou hudební složitost, nemohly přesně vyjádřit výšku tónu (v tomto směru byl záznam jen orientační, protože neumy uváděly naznačovaly pouze směr melodického pohybu, resp. vývoj melodie, např. od tónu vyššího k nižšímu a naopak) ani metrum. Přesto byl záznam množstvím užívaných značek poměrně velmi složitý. Neumy sloužily spíše jako způsob zachování skladby pro toho, kdo už píseň znal, než coby prostředek přesné interpretace.\n\nNeumy také neměly nějaký přesný značkový rámec, existovalo mnoho rozdílů jak uvnitř homogenního kulturního prostředí, tak mezi jednotlivými kulturami. Velký rozdíl byl např. mezi původními neumami byzantskými novějšími latinskými (západoevropskými).\n\n\n"}
{"id": "79441", "url": "https://cs.wikipedia.org/wiki?curid=79441", "title": "Metrum (hudba)", "text": "Metrum (hudba)\n\nMetrum je hodnotový systém, který člení časový průběh hudební skladby a sled tónů na základní celky, organizované z relativně stejných veličin, seskupených podle principu přízvučnosti a nepřízvučnosti. Určuje tedy rytmus hudební skladby (resp.popisuje koncept jejích rytmických jednotek) v rámci taktu a její charakteristiku z hlediska přízvučných a nepřízvučných dob. \n\nVýraz „metrum“ se kromě hudby používá též v literatuře, resp. poezii, kde se jedná o schéma metrického uspořádání verše. \nTermínu metrum se užívá zejména v té oblasti hudby, která je zřetelně členěna podle počítacích dob (má metrický základ). Základní typy takového členění se podobají metrickému systému veršů (trochej, daktyl apod.). Nejvhodnější prostor pro užití tohoto termínu dává taneční hudba resp. hudba užitá, ve spojení s tělesným pohybem (tancem, cvičením). \n\nAmetrická hudba, tedy hudba bez metrické organizace zahrnuje např. chorál, graficky zapsanou hudbu a některou etnickou hudbu.\n\nProč si nevystačíme pouze s označením taktu, ukazuje např. notový zápis lidové písně „Naše husa chodí bosa“. Může být zapsána v taktu 3/4 a pohybuje se potom v rytmu „dvě osminy - čtvrtka - čtvrtka“. Její metrické členění (metrum) je třídobé (čtvrtka - čtvrtka - čtvrtka, přičemž první z nich má přízvuk, je to \"těžká doba,\" zde následovaná dvěma \"lehkými\"), což zajímá např. choreografa nebo tanečníka.\n\n\\addlyrics { Na -- še hu -- sa | cho -- dí bo -- sa, | zá -- blo ji to | by -- la ro -- sa}</score>\n\n„Červený šátečku, kolem se toč“ je členěna podobně, jedna doba přízvučná, dvě nepřízvučné („Čer-ve-ný“), má však jiný rytmus melodie (tj. odlišnou rozmanitost v délkách a přízvucích). Jestliže se však zrychlí tempo, může se choreograf soustředit v členění pohybu zejména na těžké doby každého taktu a metrum písně bude nyní pro něho a pro tanečníky dvojdobé (jedna doba zahrne celý takt – „Červený“, „šátečku“ atd., první takt bude v pocitu a v choreografii \"těžký,\" druhý \"lehký,\" třetí \"těžký,\" čtvrtý \"lehký atd.\" \n\n\\addlyrics { Čer -- ve -- ný | šá -- teč -- ku, | ko -- lem se | toč, | ko -- lem se | toč, | ko -- lem se | toč. }</score>\nJe vidět, že metrum je kategorie psychologická: spočívá na pojetí a výkladu určité hudebně-pohybové struktury. „Červený šátečku“ můžeme rovněž notovat třeba v taktu 3/8, kdy se notace pozmění, ale vnitřní uspořádání skladby se tím nezmění – v odvození a pojetí metra posluchač žádnou změnu nezaregistruje. Termínu metrum se tak na elementárním stupni v hudební teorii ani neužívá (vystačí se termínem „takt“). Se stoupající složitostí hudby začíná být metrické uspořádání daleko složitějším problémem (např. pro práci dirigenta nebo muzikologa). V řadě oblastí hudby (historicky i teritoriálně) nevystupuje pravidelné metrické uspořádání tolik do popředí nebo pro ně vůbec chybí podnět. Tendence členit hudební tok do počítacích dob (pohybových pulsů) je však velmi nápadná u většiny hudebních kultur, včetně přírodních národů. \n\n"}
{"id": "79442", "url": "https://cs.wikipedia.org/wiki?curid=79442", "title": "Ultrazvuk", "text": "Ultrazvuk\n\nUltrazvuk (UZ) je akustické vlnění, jehož frekvence leží nad hranicí slyšitelnosti lidského ucha, slyšitelného zvuku, která je cca 20 kHz. Někteří živočichové část ultrazvukového spektra vnímají, případně i vydávají (delfíni, psi, netopýři) a využívají jej jak k běžné komunikaci, tak zejména k echolokaci.\n\nNa opačném konci zvukového spektra je infrazvuk s frekvencí, která je přibližně pod 20 Hz. Oblast slyšitelného zvuku je tak asi mezi 20 Hz a 20 kHz.\n\nVlnová délka ultrazvuku je menší než vlnová délka slyšitelného zvukového vlnění (s rostoucí frekvencí klesá vlnová délka), proto je ultrazvuk méně ovlivněn ohybem. Výrazný je jeho odraz od překážek, absorpce ve vzduchu (v plynech) a je méně pohlcován kapalinami a pevnými látkami. Absorpce také narůstá s frekvencí ultrazvuku. Zatímco je ve vzduchu absorpce frekvence 50 kHz jen okolo 1 dB na metr, tak frekvence 1 MHz je absorbována více než 100 dB na metr.\n\nUltrazvukové vlnění získáme například periodickým nabíjením destičky vhodného materiálu (např. křemene, syntetické látky), kdy nastává elektrostrikce (opačný piezoelektrický jev) – vlivem el. napětí se materiál smršťuje a rozpíná (deformuje). Tím vzniká mechanické vlnění. Tyto destičky bývají umístěny např. pod dnem ultrazvukové vany a vysílají své vlnění směrem k hladině, kde se část vlnění odráží zpět ke dnu. Pokud je krystalový oscilátor zapouzdřený ve vakuu, vlnění zůstává uvnitř piezoelektrického elementu (například křemene).\n\nUltrazvuk se dá použít třeba při lékařském vyšetření v lékařské ultrasonografii nebo echokardiografii. Ultrazvukové vlny o frekvenci 1 až 18 MHz procházejí tělem a odrážejí se od jednotlivých orgánů resp. od přechodů mezi tkáněmi s různou akustickou impedancí.\n\nPři echolokaci zjišťuje sonar polohu a vzdálenost různých těles s pomocí zvuku anebo ultrazvuku na základě rychlosti šíření zvuku. Užívají ji kromě lidí pomocí techniky i živočichové, např. netopýři či kytovci. Dále se v ultrazvukových frekvencích mezi sebou domlouvají např. delfíni. Pes vnímá ultrazvuk až do frekvence 100 kHz, což se využívá pro cvičení a ovládání psů pomocí ultrazvukových píšťalek. K plašení zvířat se používají také ultrazvukové odpuzovače.\n\nPrincip čištění v ultrazvukové čističce je založen na principu kavitace (což je mechanické narušování povrchu prudkým nárazem kapaliny na předmět). Při rozsahu frekvence 20 až 40 kHz jde o rychlé čištění velkých nečistot, v rozsahu 40 až 70 kHz o jemnější čištění a pro 70 až 200 kHz velmi jemné čištění (například optiky).\n\nUltrazvukový zvlhčovač vzduchu díky rychlým vibracím destičky ponořené ve vodě generuje mlhu (i 5 litrů za den) a tím zvlhčuje vzduch. Frekvence jednotek MHz vytváří vodní kapky velkosti řádově jednotek µm. Takto velké kapky vydrží ve vzduchu ale zhruba jen hodinu. S běžnou vodou se navíc do vzduchu uvolňují například minerály (oproti odpařovačům vody), které se pak usazují po místnosti.\n\nDále se ultrazvuku využívá pro kontrolu homogenity a poruch materiálu (ultrazvuková defektoskopie). Dále k měření tloušťky materiálu, desinfekci vody, mléka a jiných roztoků, promíchání galvanické lázně či vytváření suspenze, ultrazvuková liposukce atp.\n\n\n"}
{"id": "79443", "url": "https://cs.wikipedia.org/wiki?curid=79443", "title": "Svatováclavský chorál", "text": "Svatováclavský chorál\n\nSvatováclavský chorál je český církevní hymnus, jehož kořeny sahají patrně až do 12. století. Původně měl tři pětiřádkové slohy neumělých, sdružených rýmů, ukončené refrénem „Kyrie eleison“. Obsahem byla prostá modlitba ke sv. Václavu, vévodovi a prvnímu patronovi české země, aby se přimluvil za svůj národ u Boha, pomohl mu od příkoří a zajistil mu spasení. V Jednotném kancionálu je zařazen pod číslem 830, a to ve dvou verzích.\n\nDobu vzniku této písně kladla stará tradice do 14. století, její autorství bylo připisováno pražskému arcibiskupovi Arnoštu z Pardubic nebo arcibiskupovi Janu Očkovi z Vlašimě (jak uvádí kronikář Václav Hájek z Libočan). Bohuslav Balbín obě tyto domněnky kombinoval: Arnošt prý píseň složil, Očko rozšířil. Svatováclavský chorál je však mnohem starší. Strofická stavba, jazyková stránka, zvlněná melodie a harmonizace této písně ukazují spíše na 13. století. Konečně úpěnlivá prosba v písni „utěš smutné – zažeň vše zlé“ svědčí o pohnuté době, a tou zřejmě mohla být léta braniborské správy (1278–1283). Zdá se však, že text písně se vyvíjel postupně a jeho prazáklad zřejmě pochází již ze století dvanáctého. Někdy na rozhraní 14. a 15. století přibyly dvě nové strofy: „Ty jsi dědic české země“ a „Maria, matko žádoucí“. V zápise o rukopise litoměřickém z konce 15. století se uvádějí opět nové strofy, mezi nimi sloka, obsahující invokaci k ostatním českým světcům. Ty ovšem později ze standardního textu vypadly. Chorál s původně staročeským textem dostal svoji finální podobu, užívanou dodnes, zřejmě v 18.–19. století. Přečkal staletí a je nadále pravidelně zpíván, zpravidla na konci nedělní velké mše nebo o významných křesťanských svátcích. V době vzniku Československa existovaly snahy o to, aby se píseň stala národní hymnou. Jak řekl Jakub Deml, „Svatováclavský chorál obsahuje z hlediska morálních hodnot myšlenky věčně živé, které odpovídají i ignorovaným požadavkům přítomnosti“. Slavný český básník, symbolista Otokar Březina litoval, že se „vznešená svatováclavská hymna nestala státní hymnou osvobozeného národa“. Přijetí Svatováclavského chorálu jako státní hymny požaduje i dnešní politická strana Koruna Česká. Chorál byl zpíván při významných událostech, jako korunovacích českých králů a zazněl i při pohřbu T. G. Masaryka nebo Václava Havla.\n\nSvatováclavský chorál inspiroval některé české hudební skladatele k vytvoření variací na toto téma. Za všechny lze uvést:\n\nVůbec nejstarší zápis písně je dochován v kronice Beneše Krabice z Weitmile z roku 1368, který obsahuje celkem 3 sloky.\n\nZnění chorálu se opět objevuje ve sborníku husitských písní tzv. Sborníku litoměřickém z roku 1475. Na rozdíl od předešlé verze ze 14. století je zde zapsáno šest dalších slok.\n\nV tomto rukopise nejasné datace je přítomná ještě desátá sloka chorálu.\n\n\nSvatý Václave, vévodo české země,\nkníže náš, pros za nás Boha, svatého Ducha!\nKriste, eleison.\n\nTy jsi dědic české země, rozpomeň se na své plémě,\nnedej zahynouti nám ni budoucím, svatý Václave!\nKriste, eleison.\n\nPomoci my tvé žádáme, smiluj se nad námi,\nutěš smutné, zažeň vše zlé, svatý Václave!\nKriste, eleison.\n\nNebeské jest dvorstvo krásné, blaze tomu, kdo tam dojde,\nv život věčný, oheň jasný svatého Ducha.\nKriste, eleison.\n\nMaria, Matko žádoucí, tys Královna všemohoucí,\nprosiž za nás, za křesťany, svého Syna, Hospodina!\nKriste, eleison.\n\nAndělé svatí nebeští, račte nás k sobě přivésti,\ntam, kde chvála nepřestává věčného Boha.\nKriste, eleison.\n\nVšichni svatí, za nás proste, zahynouti nám nedejte,\nsvatý Víte, svatý Norberte, svatý Zikmunde, svatý Prokope, svatý Vojtěše,\nsvatý Jene Nepomucký, svatá Ludmilo, svatá Anežko, svatá Zdislavo,\nsvatý Václave!\nKriste, eleison.\n\nBohu Otci chválu vzdejme, svatým křížem se žehnejme:\nVe jménu Otce i Syna jeho i Ducha svatého.\nKriste, eleison.\n\nSvatý Václave, vévodo české země,\nkněže náš, pros za ny Boha, svatého Ducha!\nKyrieleison.\n\nNebeskéť jest dvorstvo krásné,\nblazě tomu, ktož tam pójde,\nv život věčný, oheň jasný svatého Ducha.\nKyrieleison.\n\nPomoci tvé žádámy,\nsmiluj sě nad námy.\nUtěš smutné, otžeň vše zlé, svatý Václave!\nKyrieleison.\n"}
{"id": "79448", "url": "https://cs.wikipedia.org/wiki?curid=79448", "title": "Zelená Hora", "text": "Zelená Hora\n\nNázev Zelená Hora není jednoznačný a může znamenat:\n\n\n\nNázev Zelená hora pak nese více vrcholů:\n\n\n"}
{"id": "79449", "url": "https://cs.wikipedia.org/wiki?curid=79449", "title": "Islámská architektura", "text": "Islámská architektura\n\nIslámská architektura zahrnuje velmi širokou oblast architektury, a to jak historicky, tak geograficky. Ačkoli se o islámské architektuře zpravidla hovoří pouze ve smyslu náboženských staveb, zahrnuje i světské stavby.\n\nDo islámské architektury se tak řadí stavby postavené po vzniku islámu (622) až do současnosti, na území ovládaném tímto náboženstvím. Místa jejího výskytu nelze omezit na tradičně muslimské oblasti, jako je Perský záliv, severní Afriku či Přední východ, ale lze se s ní setkat např. i ve Španělsku, Francii či v Indii. V současné době se muslimské náboženské stavby nacházejí po celém světě.\nZ těchto důvodů nelze islámskou architekturu vnímat jako celek, ale je třeba rozlišovat historické epochy a jednotlivá centra. Vliv regionálních center je navíc podtržen skutečností, že Korán na rozdíl od Bible nikde neurčuje podobu ani pravidla postavení chrámu. Jednotlivá centra tak mohla navázat na lokální tradice, a to jak z hlediska vhodného materiálu, tak z hlediska stavebních technik. Přesto lze nalézt řadu typických prvků či společných rysů, které vyplývají z potřeb a vkusu běžného muslima. Za nejtypičtější oblíbený prvek lze považovat kopuli a různé druhy oblouků. Základními typy staveb jsou mešity, arabské domy s uzavřenou dispozicí, nádvořím a oddělenou ženskou a mužskou částí, ívány, pevnosti a mosty. Méně významnými, ale pro islámskou architekturu také typickými stavbami, jsou lázně či vodotrysky.\nPro Evropana je velmi obtížné správně porozumět islámské architektuře, protože vychází ze zcela jiných tradic než evropská architektura, její symbolika je vinou rozdílného historického vývoje a malé znalosti islámu zpravidla nepochopena, anebo se její výklad zužuje na konstatování, že stavby mají vyjadřovat nekonečnou moc Alláha. Skutečnost neustále se opakujících motivů, zákazu zobrazování lidské podoby atd. tím bývá obvykle považována za dostatečně vysvětlenou. Ve skutečnosti je interpretace islámské architektury složitější a její symbolika je stejně složitá a rozsáhlá jako křesťanská symbolika. Její rozvoj a zákonitosti provázela podobně široká polemika a její rozvoj probíhal podobně složitě jako rozvoj evropské architektury.\n\nObecně se v této architektuře vyvinulo několik charakteristických prvků. Nejtypičtějším prvkem pro stavby náboženského rázu se stala kopule, jejíž architektonické řešení je různé a prošlo poměrně složitým vývojem, během něhož vznikla řada problémů jak roznést váhu. Vyřešení těchto problémů umožnilo stavět větší kopule. Druhým typickým prvkem je využití kýlové klenby.\nOd dalších architektonických rysů lze vždy najít řadu odchylek, přesto je lze považovat za typické pro tuto architekturu jako celek. Takto je možné hodnotit snahu spojit konstrukční funkci s funkcí dekorativní, přičemž dekorativní funkce nezřídka získala převahu. Typickým příkladem tohoto jevu je oblouk, jehož konstrukční využití se objevuje v islámské architektuře velmi brzy. Oblouk umožnil stavět velká prosklená okna i spojit nesourodé plochy uvnitř mešit. Pozdější zašpičatěné oblouky jsou ale projevem snahy po dekorativnosti, zašpičatění, kterého si lze všimnout na celé řadě prostupů či dveří, nemá žádný konstrukční význam. Snaha o monumentálnost a vzdušnost vedla k velkému používání štíhlých sloupů, které zpravidla měly kruhový průřez, zdobených až od patky. Objemnější sloupy byly zdobeny tak, aby působily dojmem, že vyrůstají ze stavby. Toto pojetí má svůj počátek v antice a i v islámské architektuře je časté zdobení pomocí svislých pruhů, vznikajících sice jinou technikou než v antice, ale konečný efekt je velmi podobný.\nBrzy získala význam práce s prostorem, která vedla k vytváření různých nádvoří, a to nejen u náboženských či honosných budov, ale i u běžného světského stavitelství. Nádvoří jsou vždy dlážděná a mají za cíl umocnit dojem z budovy, plocha větších nádvoří bývá rozbita buď terénním rozčleněním, anebo stavbou altánku, nikdy se neobjevuje snaha rozbít plochu zelení.\n\nZdobení staveb pomocí tzv. arabské kaligrafie samotnou architekturu nijak neovlivňovalo, neboť se stavba nepřizpůsobovala plánu výzdoby, ale naopak výzdoba plánu stavby. Fakt, že islám zakázal zobrazovat osoby, vedl k eliminaci soch, což architektuře umožnilo využívat všech stěn (evropská architektura musela počítat s tímto druhem výzdoby), což vedlo k větší otevřenosti budov. Tento zákaz také vedl ke geometrické výzdobě budov - tzv. arabesky, které spočívaly v opakování stejného motivu; pro architekturu je takové pojetí výhodné, neboť stavba není vázána na pozdější plán výzdoby a osvětlení jednotlivých míst je omezeno jen konstrukčními možnostmi.\nSpecifickou a velmi důležitou oblastí architektury v islámu je zahradní architektura, která patří k nejrozpracovanějším v tomto oboru.\n\nSledovat historii islámské architektury je poměrně problematické, protože v islámské architektuře nevznikly žádné nadregionální stavební slohy. Místní slohy jsou spojené s vládnoucí dynastií a souvisí s regionální historií a vkusem. Z tohoto důvodu se často sleduje spíše vývoj jednotlivých typů staveb než islámské architektury jako celku.\n\nPoté, co byl roku 622 proroku Muhammadovi předán od Boha islám, získával přívržence a během deseti let dobyli jeho přívrženci Mekku, kde přestavěli svaté útočiště Ka'ba. Z této stavby lze těžko usuzovat na úroveň předislámské architektury; jelikož se kromě této stavby nezachovala žádná památka, jsou názory na architektonickou úroveň různé. Samotná Ka'ba je stavba, kterou islámská architektura nikdy neopakovala, což ukazuje její jedinečnost, z architektonického hlediska je ale tato stavba nevýznamná a ukazuje na nízkou úroveň stavitelství. V této době však žádná islámská architektura nevznikala a její projevy byly pouze pokračováním předislámské architektury.\nPo smrti Muhammada (632) došlo k první expanzi islámu, již v toto dobu se objevují první mešity, které vycházely z myšlenky, že musí pojmout muslimy dané oblasti, kromě toho musela mešita mít sedátko pro imáma, který přednášel kázání. Šíření islámu však v letech 634-661 probíhalo živelně a chaoticky a neexistoval tak důvod ke vzniku rozsáhlejších architektonických děl. V tomto období se muslimové shromažďovali v již existujících budovách dobytých měst, stavební činnost vyvíjeli pouze při zakládání měst a ani zde nevznikala nijak významná díla.\n\nRoku 661 přenesl chalífa Mu'áwija politické centrum z Medíny do Damašku a začal organizovat politický život říše. Tuto říši se podařilo stabilizovat teprve jeho třetímu nástupci Abdumalikovi, za jehož vlády se umění a architektura staly nedílnou součástí života v říši. Zajímavostí tohoto období je, že se pokusilo vytvořit islámskou ikonografii, přestože se v islámu od počátku objevovaly silné tendence k nezobrazování lidských bytostí. Jako zákaz se ale prosadila až po roce 750 v abbásovském období.\n\nPrvní velkou stavbou islámského světa je Skalní dóm v Jeruzalému, dokončený roku 692. Tato stavba vychází z byzantských a římských vzorů, avšak její centrální kopule je umístěna vysoko nad sloupovou chodbou. Cílem této stavby bylo demonstrovat moc nad Jeruzalémem.\nMešity tohoto období mají různý charakter, zpravidla se jedná o malé stavby či přestavby jiných starších budov. Zpočátku nebyla mešita nijak standardizována a byla omezena pouze náboženskými potřebami. Na příkaz chalífy Valída vznikly tři mešity, které se staly nejvýznamnějšími stavbami tohoto typu v tomto období. Mešity v Jeruzalémě a Medíně byly zničeny a lze je jen částečně rekonstruovat z dobových nákresů a archeologických vykopávek. Mešita v Damašku však zůstala zachována a umožňuje nám tak udělat si poměrně přesnou představu o architektonických možnostech doby. Damašská mešita je sice také ovlivněna antickými vzory, ale přináší i novou práci s prostorem, která ovlivnila další stavby islámského světa. Kolem nádvoří je ze tří stran sloupořadí, zatímco k jižní straně jsou připojeny tři lodě. Sloupy i jejich hlavice pocházejí ze zbouraných antických staveb, což urychlilo a zlevnilo práce a umocňuje antický vliv. Při stavbě této mešity byl pravděpodobně poprvé použit minaret.\n\nNalezené světské stavby jsou známy jako umajjovské zámky a jsou výrazně ovlivněny římskými villami. Tento vliv je však doplněn z íránské architektury, drtivá většina geometrických znalostí a představ pocházela od římských a byzantských znalostí.\nPokračování této architektury je ve španělské Andalusii, kde se udržela umajjovská dynastie i po ztrátě moci ve zbytku říše. Architektura se zde postupně provázala s architekturou předislámského Španělska, i když islámská byla dominantní. Vrcholné dílo lze nalézt v sídelním městě Córdobě: V Córdóbské mešitě, postavené v 8. století, se např. poprvé objevuje řešení pomocí systému nad sebou stojících oblouků.\n\nPo roce 740 vypuklo několik občanských válek, které skončily změnou vládnoucí dynastie a přesunem politického centra do Iráku k Abbásovcům. Tato dynastie vládla do konce 10. století, avšak již od jeho poloviny začala ztrácet na významu a počátkem 11. století již měla jen moc na úrovni iráckých sultánů.\nCentrem říše se stal Bagdád, ve kterém se však z této doby nezachovalo vůbec nic. Architektonické památky tohoto období se nejlépe zachovaly v Sámařře, kde Abbásovci z politických důvodů sídlili ve druhé polovině 9. století. Ačkoli je Sámarra prozkoumána jen částečně, lze tvrdit, že v tomto období vyvrcholil hypostylový styl. Nedošlo prakticky k žádným významnějším objevům, které by změnily mešitu. Ty se ale staly opravdovým shromaždištěm věřících. Byly budovány bez zbytečných ozdob, jako materiál byly používány cihly. V Sámařře byla postavena největší mešita všech dob tzv. Velká mešita, novinkou vymyšlenou na území Iráku, která se uplatnila i zde, je točitý minaret. Další známou mešitou Sámarry je Abú Dulafova mešita, která je taktéž ve velice strohém stylu. Mešita se tak stala základním stavebním typem, jehož řešení se postupně promítlo i do ostatních staveb.\nV Sámařře lze kromě náboženských nalézt i civilní stavby, nejvýznamnější je palác al-Džausak al-chákání, svým způsobem město ve městě, kde žili všichni členové vládnoucího rodu.\n\nCo se týče městských staveb, tak lze rozlišovat několik stylů, které se spíše liší v míře zdobnosti než ve výrazných rozdílech v samotné architektuře či urbanismu.\n\nJelikož neexistoval jednotný názor na umění, vznikla řada provinčních center, jejichž architektonické výsledky se velmi lišily, a to ne vždy v přímé souvislosti s jejich politickou nezávislostí. Např. Egypt byl politicky zcela nezávislý na Bagdádu, ale jeho architektura byla abbásovskou velmi ovlivněna, o čemž svědčí i Ibn Túlůnova mešita, prakticky jediná zachovalá stavba Egypta z tohoto období. Architektonicky zcela nezávislou oblastí byla Andalusie, kde prakticky pokračovalo umajjovské období, neboť tato oblast zůstala pod kontrolou Umajjovců.\nDruhou víceméně nezávislou islámskou provincií byl Tunis, kde se však nezávislost projevila i na architektuře a íránská architektura byla obohacena o místní vlivy. Ty se projevily především na menších stavbách světského rázu. Organizace těchto staveb totiž podléhala správcům, kteří byli spojeni s původní kulturou této oblasti.\nNejvíce se místní zákonitosti projevily v severovýchodním Íránu, kde se vystřídalo několik dynastií, díky nimž vznikla architektura spojující zdejší předislámské prvky s islámskou architekturou. Téměř všechna architektonická díla této oblasti však známe pouze z popisů, protože byla později zničena a archeologický výzkum této lokality je velmi komplikovaný. Jako stavební materiál se používaly téměř výhradně cihly. Prakticky jediná významná zachovalá ukázka této architektury je mauzoleum Sasánovců, které dokládá skutečnost, že v islámské architektuře se postupně rozvinul trend spojit nosné a zdobné prvky.\n\nV tomto období došlo k prudkému zvýšení počtu muslimů. Jelikož k němu docházelo na celém jimi ovládaném území, začal být problém udržovat jednotu. Postupný rozpad jednoty je patrný na celém islámském umění, i na politice tohoto období. Díky prosazování regionálních zájmů došlo v některých oblastech k prudkému rozvoji, zatímco jiné stagnovaly. Pro architekturu je typická snaha oddělit od sebe jednotlivé funkce budov. Tyto tendence jsou patrné především u staveb sloužících k náboženským účelům, kde se postupně vyvinulo několik nových typů budov.\n\nAčkoli se ke stavbě stále používal hlavně místně dostupný materiál, začaly se pozvolna prosazovat cihly, které měly oproti jiným stavebním materiálům řadu výhod. V tomto období islámské stavitelství objevilo řadu konstrukčně důležitých prvků, z nichž nejdůležitější byly zvládnutí valivé klenby s více ohnisky a konstrukční úlohy spojené se zvládnutím kopule. Architektura tohoto období chce být přitažlivá, muslimové pomocí staveb cíleně měnili ráz města, což jim umožnilo lépe prosadit své náboženství a svoji vládu. V tomto období již islám definitivně došel k zákazu zobrazovat osoby, z čehož vyplynula nutnost hledat motivy pro výzdobu jinde, nejčastěji se prosadila geometrická výzdoba, z níž se vyvinuly mukarnasy.\n\nZákladním druhem sakrálně zaměřené architektury zůstala mešita, která se stále stavěla v hypostyle, a to především na nově získaných územích. V severní Africe se lze setkat s několika inovacemi, jejichž význam byl spíše regionálního charakteru. Významnou změnou však bylo využití ívánů, které se objevilo počátkem 12. století v západním Íránu, odkud se rozšířilo po velké části muslimského světa. Tato inovace postupně změnila rozložení prostor pro věřící, středová dvorana tak začala určovat vzhled budovy.\nNové typy budov vznikly z potřeby zabránit působení různých sektářských hnutí pomocí náboženské a právnické výchovy kontrolované státem. Tento trend začal již v 11. století, pro tento účel byly stavěny speciální budovy tzv. madrasy. O podobě prvních madras neexistují žádné prameny, od poloviny 12. století získávají madrasy některé společné rysy, ačkoli se zdaleka nejednalo o nějaký uniformní vzhled. To platí i o dalších nových budovách, jako byly ribáty a chánkáhy.\nZajímavou kapitolou islámské architektury jsou mauzolea, tyto stavby nemají žádný předislámský vzor a jejich funkce směřuje proti původním ideálům islámu. Díky tomu, že neexistovala žádná předloha ani náboženská omezení, existuje celá řada diametrálně rozlišných mauzoleí, ačkoli i v tomto množství lze najít několik základních typů.\nNa pomezí civilních a náboženských staveb stojí věže, které totiž nesloužily pouze ke svolávání věřících k modlitbě, ale sloužily i jako orientační body či jako vítězný památník, který ohlašoval nástup islámu do nové oblasti.\n\nCivilní architektura zahrnuje mnoho druhů staveb, z nichž jsou architektonicky zajímavé především paláce a lázně. Paláce byly zpravidla komplexem mnoha budov, přičemž hlavní palác míval několik dvorů, kopulovitých síní a ívánů. Zdi bývaly zdobeny výjevy z dvorského života.\n\nV tomto období vznikl i systém vojenské architektury. Prakticky v každém městě byla citadela sloužící k armádním účelům. Uskutečnění takové stavby bylo zpravidla spojeno s rekonstrukcí či stavbou hradeb. Byly situovány tak, aby armáda mohla bez nejmenších problémů ovládat město a zároveň nebyla odříznuta od dění za hradbami. Naznačuje to, že posádky plánovaně sloužily jak pro případ útoku, tak pro případ vzpoury.\n\nVe 13. století došlo k mongolské expanzi, která rozbila jednotný muslimský stát na několik částí, které žily politicky i architektonicky rozdílným životem. V tomto období tak lze mluvit pouze o islámské architektuře těchto jednotlivých říší, protože tyto architektury pouze navazují na předchozí vývoj, ale dále nejsou ve vzájemném kontaktu.\nOsmanskou říši vytvořili Turci, kteří se na počátku 14. století usadili na hranicích s Byzantskou říší a postupně ovládli rozsáhlé území. Součástí jejich politiky byla aktivní stavební činnost, spočívající nejen ve stavbě strategicky důležitých měst, ale i v investicích do architektonicky jedinečných děl.\nOsmanská architektura byla ovlivněna architekturou Byzantské říše, především chrámem Hagia Sofia v Istanbulu. Přesto nelze říci, že by v chrámu osmané rozvíjeli byzantskou architekturu. Přeměnili totiž křesťanskou baziliku na mešitu a začlenili tak zajímavé prvky byzantské architektury do své.\n\nAčkoli architektura této říše prošla několika výraznými obdobími, lze tvrdit, že jejím základním znakem je důraz na kopuli, která se pro jejich architekturu stala typickým znakem. Vývojově lze sledovat, jak v jednotlivých obdobích zvládali techniky, které jim umožnily stavět různě technicky náročné kopule. Osmané prakticky v každém městě postavili mešitu s centrální kopulí, ta byla často doplněna polokopulemi či menšími kopulemi. Nejvýraznější stavbou tohoto typu je mešita sultána Süleymana.\nOstatní typy staveb a stavební techniky byly pro osmanskou architekturu méně typické, světská architektura navazuje na předchozí zkušenosti, ale dost často se přizpůsobovala potřebám stavitele či jeho finanční situaci. Důležitým znakem osmanské architektury je její začlenění do terénu, kterému byla věnována značná pozornost a které je na svou dobu velmi propracované. Naopak je, oproti jiným islámským architekturám, kladen menší důraz na zahradní architekturu.\nArchitektura Íránu je velmi ovlivněna jeho historií, která prošla několika zvraty. Po roce 1250 obsadil území Íránu mongolský chán Hulaghu. Po roce 1336 byl Írán rozdělen do několika států, které neměly velkou moc a jejich stavební činnost byla prakticky nulová. Architektura tohoto období je téměř neprozkoumaná, jelikož se nachází v oblastech pro archeology těžce přístupné a velká část staveb byla několikrát přestavována, čímž se změnil jejich vzhled a i účel. Největšími vynálezy této doby jsou zdvojená kupole a odlehčování zdiva slabými průzory. Poprvé byly tyto novinky aplikovány na velkou stavbu na Mauzoleu chána Öldžejtü, které je nejvýznamnější stavbou 14. století. Později tyto vynálezy umožnily rozvinout původní architekturu do monumentální podoby. Ještě v tomto období byl na islámské architektuře v Íránu patrný vliv perské architektury.\nRoku 1395 dobyl a znovu sjednotil Írán Tamerlán, který založil dynastii Timurovců, kteří ovládali Írán až do roku 1501. Stavitelská činnost Timurovců (především Tamerlána) je poměrně dobře prostudována. Architektura tohoto období rozvinula předchozí zkušenosti, rozvinul se především systém geometrické výzdoby, důraz byl kladen na barvu, a to jak celku, tak detailu.\nRoku 1501 se vlády zmocnili Safíovci, kteří propagovali šíitské pojetí islámu. Jejich stavební činnost byla skutečně velmi rozsáhlá, technicky však pouze rozvíjeli výdobytky předchozích období. Objevem této doby je spíše důraz na budování parků a okrasných zahrad, které dotvářely celkový dojem. Civilní architektura není příliš známa a pravděpodobně se rozvíjel klasický arabský dům. Významným prvkem architektury tohoto období je budování hraničních pevností, které mají nejen vojenskou, ale i estetickou rovinu.\n\nV tomto období byla vybudována či výrazně přebudována celá řada měst, v nichž vzniklo mnoho monumentálních staveb zpravidla náboženského charakteru. Pro tyto stavby je typická kopule, značné využívání zlata a spojování konstrukčních a ozdobných prvků. Za nejvýznamnější stavbu je považováno Královské náměstí v Isfahánu, kolem nějž vznikla celá řada budov. U většiny komplexů není známo, zda byly stavěny podle celkového plánu, anebo zda se stavby uspořádávaly podle okamžité potřeby.\nPo pádu této dynastie (1722) architektura pozvolna upadla a její úroveň v 18. a 19. století je výrazně nižší než v předchozím období. Celkový úpadek dokreslila i klesající úroveň řemeslné kvality.\n\nV 16. století vznikla vzájemným ovlivněním islámské, hinduistické a perské architektury v Indii v Mughalské říši jedinečná architektura. Převzetím jiných typických prvků došlo k vytvoření zvláštního stylu. Tento styl nepřinesl žádná nová konstrukční řešení. Do islámské architektury však díky tomuto setkání architektonických proudů pronikla práce s vodou či snaha o symetrii. Stavby měly vyjadřovat krásu a majestátnost.\n\nPrvní stavbou, na níž se začal tato architektura rodit, je patrně mešita Kiláekuhna, která vznikla ve Staré pevnosti v Dillí postavené v Dillíském stylu. Obecně lze tuto stavbu zařadit do perské architektury, přesto se v ní objevují islámské prvky, jako je zpracování kopule. Patrný je i vliv indických stúp, patrná je i větší úloha mramoru a snaha o využití světla, která se stala v mughalské architektuře důležitou. Tato architektura se však výrazněji rozvinula až za vlády Akbara (1556-1605), který se v říši pokusil sloučit tradice všech obyvatel. V náboženských otázkách se sice nesetkal s úspěchem, přesto se tato snaha mohutně odrazila v architektuře. Sídelním místem Akbara byla Ágra, v níž probíhala čilá stavební aktivita. Roku 1569 se rozhodl vybudovat nové sídelní město Fatéhpur Síkrí, které je největší ukázkou této architektury a urbanismu. V celém městě je zřejmý plán, který počítal s využíváním prostoru tak, aby ho bylo mezi jednotlivými komplexy tolik, aby nebylo třeba budovat ulice. Každý komplex má hlavní budovu, přičemž jejich osy směřují k dalším hlavním budovám. Jednotlivé komplexy se skládají z monumentálních budov, využívají se kontrasty použitých materiálů, zahrady. Velmi pečlivě jsou rozpracovány prvky dokreslující ráz stavby jako např. schodiště, okna atp. Velká pozornost je věnována i celkovému využití terénu.\nNejznámějším a patrně i nejhonosnějším příkladem této architektury je Tádž Mahal, který dal v Ágře vybudovat Šáhdžáhán jako mauzoleum pro svou manželku. Tato stavba reprezentuje vrchol islámské architektury v Indii a patří mezi vrcholné ukázky architektury vůbec. Tádž Mahal byl dokončen v roce 1648, stavba byla tak nákladná, že ohrozila ekonomiku celé Mughalské říše. Stavba je dokonale symetrická, jedinou výjimkou je sarkofág, který je umístěn v kryptové místnosti mimo její centrum. Monumentálnost je umocněna čtyřmi minarety a tím, že není umístěna uprostřed parku, ale až na jeho konci, aby se odrážela ve vodním kanále.\n\nPoté již mughalská architektura postupně upadala a po roce 1700 již prakticky neexistovala, přesto tato architektura ovlivnila islámskou architekturu nejen Indie a Pákistánu, ale i Afghánistánu a některé její myšlenky se dostaly do Číny.\n\nVe Španělsku proběhla ve 13. století reconquista, po níž se vliv islámu omezil na malé území nedaleko Granady. Na tomto území pak vlastně pokračoval vývoj, který byl započat v umajjovském období, přetrvaly zde i klasické rysy, jako je značné množství sloupů, velké kopule a velmi propracovaná dekorace. Na tomto území takto vznikl jedinečný komplex Alhambra, který i díky svému prostorovému uspořádání patří mezi vrcholná díla světové architektury. I v této oblasti se projevila snaha budovat zahrady, které byly spojeny s využíváním vodních ploch.\nNa konci 15. století bylo toto území ovládnuto křesťany, přesto lze říci, že vliv islámské architektury se ve španělské architektuře nadále uplatňoval a některé prvky lze najít ještě ve španělských barokních stavbách, zahradní architektura pak byla ve Španělsku ovlivněna islámem ještě v 19. století.\n\nO moderní islámské architektuře se hovoří v souvislosti s architekturou po druhé světové válce. Ve druhé polovině 20. století se vyštěpily dva základní proudy, z nichž jeden se snaží obnovit tradice a vlastně tak pouze kopíruje minulé myšlenky a druhý proud se nechal ovlivnit myšlenkami populárními v Evropě a Spojených státech. Existuje ještě třetí proud, který však opouští hranice tradic islámské architektury a snaží se najít vlastní cestu, která již pravděpodobně nepatří do islámského umění, ale tvoří samostatnou kapitolu moderny a postmoderny. Směry, které vyšly z islámských tradic, byly zpočátku ve složité situaci, neboť islám byl v mnoha státech vinou kolonizace vytlačen na periferii a mezi vzdělanci se prakticky nevyskytoval. Takový vývoj samozřejmě způsobil utlumení islámské architektury. Když se znovu stal islám státním náboženstvím, nastal v architektuře problém, protože jí chyběly nové nosné myšlenky. Přesto mimo tradiční stavby, jako jsou mešity, vzniká celá řada nových, výstavních budov, které nesou jinak pojaté typické znaky islámské architektury, práce s novými materiály umožňuje vytvářet stavby, které zapadají do typicky muslimského světa, a přesto posouvají architekturu do nových oblastí.\n\nV Evropě a USA vznikají především nové, malé mešity, které slouží menšinové muslimské komunitě, tyto stavby v drtivé většině případů napodobují káhirské nebo turecké mešity za použití moderních technologií, některé mešity však vznikají v budovách evropského rázu.\n\nVzhledem k mohutnému šíření islámu se mimo hlavní proudy v této architektuře vyskytly i tendence, které neměly příliš velký dopad na architekturu a ani v nich nevznikly příliš monumentální stavby. Zpravidla se jedná o oblasti, kde nebyl islám dominantním náboženstvím, anebo o chudé oblasti, které se velmi brzy oddělily od centra. Často se také jedná o regiony, kde islám prakticky neexistoval, ale v oblasti působila řada islámských obchodníků (např. střední Afrika, kde vznikla řada menších mešit, které zpravidla kopírují stavby z oblastí s větším islámským vlivem).\n\nPo ovládnutí Egypta a severní Afriky začali islámští obchodníci pronikat dále na západ a nesli s sebou i svoji kulturu. Týká se to především území Ghanské říše, kde se stal touto cestou islám poměrně významným náboženstvím. Podle některých údajů bydleli obchodníci v Kumbi Salehu ve čtvrti s kamennými domy, čtvrť měla mít dvanáct mešit. Architektura této oblasti však nenabízela žádná nová řešení a nijak výrazně neovlivnila místní stavitelství. Islámská architektura takovýchto oblastí je nutně ovlivněna místní, protože její stavby většinou stavěly místní řemeslníci, kteří s některými prvky, jako je kopule, neměli zkušenosti. Raritou je hliněná mešita Sankore v Timbuktu, která kopíruje Velkou mešitu v Djenné.\n\nV Číně byl islám vždy menšinové náboženství, přesto její území ovlivnil, když na její území pronikla řada islámských obchodníků a byly proti ní zaměřeny i některé výpady islámských vojsk. V čínské islámské architektuře se potkaly dva poměrně odlišné styly, což byla čínská architektura a islámská architektura. Spojení navázalo na některé styčné prvky - především na snahu o majestátnost, smysl pro symetrii a zájem o zahradní architekturu. Ovlivnění místní architekturou tak vytvářelo mešity, které se přibližovaly pagodám, a to především ve zpracování střech a minaretů.\n\nPrvní známá mešita v Číně byla postavena v 7. století, ale skutečný průnik islámu do Číny nastal až za dynastie Tchang, kdy byla postavena i největší čínská mešita - Velká Mešita Si'an. Ostatní stavby, které postavili v Číně muslimové, prakticky patří do architektury Číny, neboť přejímají minimum prvků typických pro islámskou architekturu.\n\n\n\n"}
{"id": "79454", "url": "https://cs.wikipedia.org/wiki?curid=79454", "title": "Parkurové skákání", "text": "Parkurové skákání\n\nParkurové skákání je jezdecký sport, ve kterém se jezdec na koni snaží buďto v co nejkratším čase a s co nejmenším počtem chyb projet trasu s překážkami nebo se trefit do časového limitu či hodnocení na styl. Za svůj vznik vděčí nejvíce důstojníkům britské kavalerie, kteří skoky přes různé překážky považovali za vynikající trénink jak jezdce tak i koně. Parkur má úzkou souvislost s drezurou, kůň musí být velice dobře přiježděn a musí důvěřovat jezdci. Na olympijských hrách se poprvé objevuje v roce 1900 v Paříži. Do roku 1945 byl parkur téměř výhradně vojenským sportem a některých závodů se směli účastnit pouze armádní jezdci. Od roku 1974 závodí muži společně se ženami.\n\nV parkuru existuje několik stupňů obtížnosti od nejlehčího ZZ po nejtěžší T***. Každý stupeň má danou výšku překážek, přes které kůň skáče, určená je i maximální délka a počet skoků a kombinací, předepsané je i tempo. V tomto stupni může být překážka nanejvýš o 10 cm vyšší než je požadovaná výška stupně obtížnosti. Velmi často se v parkuru přistupuje k rozeskakování - pokud víc soutěžních dvojic dokončí parkur bez chyby (a podle propozic soutěže nerozhoduje čas), tyto dvojice se zúčastní ještě jednoho parkuru, který je většinou kratší a o něco obtížnější. Parkurové skákání je také součástí military (všestrannosti).\n\nVšak nesmíme zapomenout na poníky kteří se řadí do tří skupin S do 125cm A do 135cm B do 148, i tento druh koně má svůj vlasní počet překážek a vše je uspořádáno s ohledem na jeho výšku. \n\nPři parkurových soutěžích je předepsána výstroj nejen jezdce, ale i koně.\n\nSkokové soutěže jsou zpravidla rozhodovány podle dvou stupnic a to podle stupnice A a podle stupnice C.\n\nNormální soutěž - Parkur má určený kurz, který vyhrává dvojice, která buď zajede bez chyby anebo má nejlepší čas (záleží na pořadateli).\n\nDvoufázové skákání - Parkur se skládá ze dvou částí, pokud dvojice překoná první část bez chyby, hned pokračuje druhou částí. Vítězí dvojice, která projela obě fáze a nasbírala nejnižší počet trestných bodů.\nHonební skákání - Soutěž hodnocená podle tabulky C (chyby se přepočítají na trestné sekundy).\nSoutěž do první chyby - Soutěž končí první chybou dvojice.\nVolba dráhy - Jezdec sám určuje, v jakém pořadí bude překážky skákat, musí překonat všechny a ve správném směru.\nSkok mohutnosti - skáče se pouze jedna překážka, která se neustále zvyšuje. Vítězí dvojice, která překoná nejvyšší skok.\n\nVšechny parkurové překážky mají shoditelnou část jejíž pád se trestá 4 trestnými body. Každá překážka se musí skákat ve stanoveném směru - vlevo je umístěn bílý praporek, vpravo červený. \n\nPřekážky se dělí na výškové a šířkové\n\nVýškové:\n\nKolmý skok- výškový skok na šířku jedné bariery (břevna). Pro lepší viditelnost může být vyplněn dalšími barierami vodorovně nebo diagonálně případně deskou. Nejobtížnějším skokem je kolmý skok bez výplně pouze s horní barierou, tzv. okno\n\nZeď \n\n￼Šířkové:\n\nOxer- skládá se z několika břeven nad sebou, v určité vzdálenosti (ta odpovídá šířce překážky) za nimi je zpravidla jedno další břevno. Zadní břevno musí být ve stejné výšce jako nejvyšší přední. \n\nDouble bar (dvojbradlí) - skládá se z jednoho nebo několika břeven nad sebou, přičemž každé další břevno musí být výš než to před ním, jde o těžkou překážku\n\nTriple Bar (trojbradlí)￼ \n\nItalský skok (Vějíř) \n\nVodní Přikop- jedná se o těžký skok ￼\n\nDalší překážky, které se nevyužívají v soutěžích:\n\n\n\n"}
{"id": "79455", "url": "https://cs.wikipedia.org/wiki?curid=79455", "title": "Jean-Michel Jarre", "text": "Jean-Michel Jarre\n\nJean-Michel André Jarre (čti: Žán-Mišél Žár, * 24. srpna, 1948 v Lyonu, Francie) je francouzský skladatel elektronické hudby. Je synem Maurice Jarre, skladatele filmové hudby. Jarre je považován za jednoho z průkopníků stylu New Age s důrazem na elektronickou charakteristiku skladeb, kde hrají roli především klávesové nástroje. Specializuje se též na okázalé inscenace velkolepých venkovních koncertů své hudby, plných laserových efektů a ohňostrojů, spojujících hudbu s architektonickým prostředím.\n\nStudium hry na klavír zahájil ve věku pěti let, ale později opustil klasický trénink. V mládí vytvořil skupinu nazvanou Mystére IV. Ke konci 60. let začal experimentovat se smyčkami pásek, rádii a dalšími elektronickými zařízeními, až do roku 1968, kdy se stal členem skupiny Groupe de Recherches Musicales na pozvání Pierra Schaeffera, „otce“ konkrétní hudby, kde mu byly představeny syntetizátory.\n\nV roce 1972 vydal svůj první sólový singl \"La Cage\" a nato první dvě alba; \"Deserted Palace\" (v produkci společností Sam Fox Productions/Dreyfus, 1973) a soundtrack k filmu \"Les Granges Brulees\" (Dreyfus, 1973). V roce 1976 podepsal nahrávací smlouvu se společností Polydor se svým prvním významnějším albem \"Oxygene. Oxygene\" je považován za nejdůležitější a nejvýznamnější album v historii elektronické hudby. Kontrast s jeho současníky - tvrdou a zvukově futuristickou skupinou Kraftwerk nebo s více kosmickým a temným Tangerine Dream, Oxygene měl bohatý, prostorový a silně melodický zvuk připomínající zvuky Waltera Carlose na soundtracku k filmu Stanleye Kubricka \"Mechanický pomeranč\", vydaný několik let předtím a měl velký celosvětový úspěch. Stopa \"Oxygene part IV.\" byla vydána jako singl a stala se jedním z nejznámějších kusů elektronické hudby vůbec.\n\nV roce 1978 vydal druhé album \"Equinoxe\". Rozvinul svůj zvuk používající více dynamických a rytmických elementů, zvláště častějšího použití sekvencování na basových linkách. Velká část toho byla dosažena použitím vybavení vyvinutého jeho spolupracovníkem Michelem Geissem. V roce 1979 následovalo vydání koncertu na Place de la Concorde v Paříži. Na koncert přišel jeden milion lidí, kteří se stali jeho prvním zápisem v Guinnessově knize rekordů pro největší návštěvu venkovního koncertu.\n\nV říjnu 1981 se stal prvním západním populárním umělcem, kterému bylo uděleno povolení uspořádat koncerty v Číně. Během tohoto roku bylo pro velký zájem vydáno album \"Les Champs Magnétiques\" (Magnetic Fields) a následovalo vydání alba \"Les Concerts En Chine\" (The Concerts in China) v roce 1982, které je označeno jako jeho vůbec první živé album, zahrnující nahrávky z turné po Číně během roku 1981.\n\nV roce 1983 vytvořil album \"Musique pour supermarché\" / \"Music for supermarkets\", které se dočkalo jen jedné kopie. Album bylo vytvořeno k tomu, aby vyjádřil svůj odpor a pohrdání k hudebnímu průmyslu. Přestože zničil všechny master záznamy své studiové práce, dovolil rozhlasové stanici Radio Luxembourg album jednou odvysílat a prodal jej na dražbě za 10,000 liber pro francouzské umělce. Lidé nahráli album na pásky z vysílání v rádiu, a tak mohli album poslouchat ve velmi nízké kvalitě (rozhlasová stanice vysílala AM). Písně z tohoto alba byly později zastoupeny v budoucích albech.\n\nV roce 1984 vydal album \"Zoolook\", které znamenalo jeho první výpad do světa samplování, použitím mnoha různých slov a řeči, různých jazyků, vytvořením různých zvuků a efektů. Album také posunulo Laurie Anderson na dráhu slavné zpěvačky.\n\nV roce 1986 NASA a město Houston jej požádali o uspořádání koncertu k oslavě 25. výročí vzniku NASA a 150. výročí založení města Houston. Během tohoto koncertu měl zahrát astronaut Ronald McNair na saxofon část písně \"Rendez Vous VI.\" přímo na oběžné dráze na palubě raketoplánu Challenger. Měla to být první hudební nahrávka pořízená ve vesmíru, pro album Rendez Vous. Po havárii Challengeru 28. ledna 1986, při které McNair zemřel, byla stopa nahrána jiným saxofonistou, přejmenována na \"Ron's piece\" a album bylo věnováno sedmi astronautům Challengeru. Koncert v Houstonu vstoupil do Guinessovy knihy rekordů pro účast přes 1.5 milionu diváků. Koncert byl předveden s monstrózními projekcemi fotografických obrazů a laserových vzorů na budovy v centru města Houston, včetně obrovské bílé obrazovky na čelní straně budovy Texaco Heritage Plaza, která tehdy byla ve stadiu výstavby.\n\nPozději v roce 1986 uspořádal v rodném městě Lyonu jako součást oslav návštěvy papeže Jana Pavla II. koncert, který papež navštívil a požehnal (později nahrávky z koncertů uveřejnil v albu \"Cities In Concert - Houston/Lyon\").\n\nV roce 1988 bylo vydáno album \"Revolutions\". Společně se svými hosty jako byl např. Hank Marvin, legendární kytarista ze skupiny The Shadows, předvedl toto album a vybrané hlavní náměty ze své diskografie v události nazvané Destination Docklands před 200000 lidmi (ne včetně tisíců diváků, kteří přihlíželi události zvenku) ve 2 koncertech 8. a 9. října 1988. Událost využila průmyslový horizont Londýnských královských doků na východním konci.\n\n14. července 1990 znovu překonal vlastní rekord v Guinessově knize rekordů koncertem v La Defense v Paříži, který navštívilo 2,5 milionu lidí a kterým rozsvítil pařížskou obchodní čtvrť. Album En Attendant Cousteau (Waiting for Cousteau) bylo vydáno tentýž rok a je věnováno francouzskému mořskému průzkumníkovi Jacques-Yves Cousteauovi.\n\nV roce 1993 vydal svou první práci ovlivněnou techno hudební scénou, která se rozvíjela od roku 1989. Nazvané „Chronologie“, album bylo z technického hlediska revizí konceptu užitého v době alb Oxygene a Equinoxe, zatímco monstrózní předehra poskytne emoční pocit a zvukové zabarvení, pro zbytek přívrženců více rytmických kusů. V podnětné generaci elektronických hudebníků s jeho prací ze 70. a 80. let, na jeho změnu navázal žánr trance, který ho následoval v 90. letech.\n\nNicméně pro fanoušky, vzpomínající na důvtipnou tónovou kvalitu a fázované zvuky Jarreho rané práce, nebyl zklamáním rok 1997 kdy vyšlo album \"Oxygene 7-13\". Toto album přivedlo zpět mimo jiné i VCS 3synthesizer a mellotron. Někdo může slyšet inspiraci z \"Oxygene (část IV)\" a \"Equinoxe (část II)\" ve stopě \"Oxygene 7\", zatímco v mnoho z dalších techno založených stop na albu připomíná kombinaci jeho inspirací z obou období alb \"Oxygene\" a \"Chronologie\".\n\n6. září 1997 hrál v Moskvě na oslavě 850. výročí založení města. Moskevská státní univerzita byla použita jako horizont pro velkolepé projekce a ohňostroje, s 3,5-milionovým publikem, což pro něj znamenalo čtvrtý záznam pro největší koncertní publikum vůbec.\n\nV roce 1999 vytvořil velkolepou hudbu a světelnou show v egyptské poušti blízko Gizy. Přehlídka nazvaná \"The 12 Dreams of the Sun\" oslavila nové tisíciletí a 5000 let civilizace v Egyptě. To také nabídlo předpremiéru jeho nového alba - \"Metamorphoses\".\n\nV roce 2000 vydal album \"Metamorphoses\" jako své první plně hlasové album. Kompozice a jejich aranžmá na tomto techno založeném albu je extrémně nápadité. Začal integrovat zvukové efekty od Apple computers, včetně použití Apple-talk, programu společnosti Macintosh, který Jarremu dovolil mít počítačem vygenerovaný hlas, jenž namluvil cizí texty v písni \"Love, Love, Love\". Laurie Anderson podruhé účinkovala v jeho diskografii v úvodní skladbě. Posluchač měl tak možnost slyšet hlas Natachi Atlas a housle Sharon Corr z irské populární skupiny The Corrs. Album \"Metamorphoses\" bylo v USA vydáno až o pár let později.\n\nV roce 2001 uspořádal koncert v spolupráci s Arthurem C. Clarkem a Tecujou Komuroem na pláži Okinawa, k oslavě „skutečného“ začátku nového tisíciletí. Koncert byl nazván \"Rendez-vous in Space\" a skupina byla pojmenována pojmenovala The ViZitors. Později toho roku hrál Jarre v Akropoli v Řecku.\n\nV roce 2002 Jarre uspořádal koncert AERO na větrné farmě v Grammel Vrū Enge, kousek od Aalborg v Dánsku, dost mokrému publiku v počtu přibližně 50,000 lidí.\n\nV roce 2003 Jarre vydal album Geometry of Love.\n\n10. října 2004 uspořádal dva za sebou jdoucí koncerty, první v Zakázeném městě, ihned následovaný menším koncertem na náměstí Tienanmen v Číně. V malebném umístění v Wumen Gate v Zakázeném městě uvedl koncert s moderními a tradičními čínskými orchestry, sborem, operními zpěváky, a několika hudebních hostů jako například Chen Lin a kytarista Patrick Rondat. Zatímco první část je historického významu (zakázané město navzdory svému jménu uvítalo na 15000 diváků, většinou VIP hostů), druhá polovina měla víc potlačované jevištní uspořádání s návštěvou 9000 čekajících Číňanů. Tento koncert byl vysílán v HDTV s 5.1 zvukem přenášený satelitem. 5.1 zvuk byl také použit na jevišti. DVD/CD z těchto koncertů, v Číně vydal v roce 2005 s THX zvukem a obrazem.\n\n26. srpna 2005, uvedl dlouhý koncert \"Space of Freedom\" v polském Gdaňsku k oslavě 25. výročí Solidarity. Koncert navštívilo asi 120.000 lidi, Lech Wałęsa vystoupil na jevišti.\n\n2. října 2006 vyšlo symfonické album, titulované \"The Symphonic Jean Michel Jarre\" s 20 stopami z předchozích alb na 2 CD, vydané společností Tadlow Music. Jarre oficiálně spolupracoval při přípravě projektu a speciálně pro tento projekt dopsal další slova slok tracku Gloria Boy. Také zde poprvé byla uvedena studiová verze skladby \"Acropolis\".\n\n26. března 2007 vyšlo v Česku album \"Téo&Téa\" na CD a DVD se zvukem dolby surround 5.1., na novém albu představil písně v rytmu a podobě současné taneční hudby.\n\nByl ženatý s britskou herečkou a fotografkou Charlotte Rampling od 7. října 1978 až někdy do roku 1998. V roce 2002 se zamiloval do francouzské herečky Isabelle Adjaniová, ale ta později tento vztah ukončila. Dne 12. května 2005 se oženil s francouzskou herečkou Anne Parillaud.\n\nMá tři děti: Emilie (z prvního manželství s Flore Guillard, se kterou se oženil 20. ledna 1975), Barnaby Southcombe a David (synové z předchozího manželství s Charlotte Rampling).\n\n\nDo roku 2005 Jarre prodal na 72 milionů alb a singlů.\n\nAsteroid 4422 Jarre byl po JMJ pojmenován jako výraz uznání. \n\n\n\n\n\n\n\n\n\n\n\nPozice v hitparádách převzaty z \n\n\n\n\n"}
{"id": "79462", "url": "https://cs.wikipedia.org/wiki?curid=79462", "title": "Petr Čtvrtníček", "text": "Petr Čtvrtníček\n\nPetr Čtvrtníček (* 5. dubna 1964 Praha) je český divadelní i filmový herec a spolutvůrce scénářů. Také se zabývá reklamní režií a hraním v reklamách a hudebních klipech.\n\nNarodil se v rodině tesaře a učitelky jako první ze dvou dětí. Mládí prožil v Řeži. Vystudoval střední uměleckoprůmyslovou školu, později vystřídal řadu zaměstnání. Dlouhá léta vystupoval s divadlem Vrata. V současné době má stálé angažmá v Divadle Na zábradlí.\n\nJe ženatý a má dceru Annu, která je rovněž herečkou. Je majitelem několika jachet.\n\nZtvárnil řadu většinou vedlejších postav v divadelních hrách i desítkách filmů. Především je ale znám jako jeden ze spolutvůrců televizního recesisticko-satirického pořadu \"Česká soda\", který vytvářel spolu s Davidem Vávrou, Milanem Šteindlerem a zpočátku i s Ferem Feničem.\n\nV roce 2005 vytvořil spolu s Jiřím Lábusem divadelní hru \"Ivánku, kamaráde, můžeš mluvit?\", vycházející z policejních odposlechů úplatných fotbalových činovníků.\n\nV roce 2006 se stal tváří reklamy společnosti Vodafone, tato reklama měla parodovat tradiční Vánoce. V reklamách se objevují norské vzory na oblečení, čivavy jako falešní sobi, plné pytle SMS a podobné narážky. Na tuto reklamu vzniklo několik parodií.\n\nPracoval na pořadech společnosti Febio Fera Feniče, jako například Česká soda, tou provázel mezi lety 1993 a 1997. V roce 2006 začal moderovat pořad ČT \"Kinobox\", použil zde roli reportéra, která jej provází už od dob \"České sody\".\n\nPetr Čtvrtníček byl členem hudební recesistické skupiny Mírový sbor z Uherského Hradiště s nimiž vydal CD Hoši děkujem! (Polygram, 1997). Skupina natočila videoklip k písni Citronová holka a několik televizních pořadů. Jako reakci na označení pánů Žaludy, Nováka a Slamečky za homosexuály vedoucím odborářů Jaromírem Duškem, s hudební skupinou Buzerant (vystupující v divadelním představení Blanche a Marie) uspořádal \"Koncert pro Žaluda\".\n\nV roce 2018 obdržel první místo v soutěži Audiokniha roku udělovanou Asociací vydavatelů audioknih v kategorii \"Nejlepší interpret\" za četbu románu Jáchyma Topola Citlivý člověk, první místo obsadil i v kategorii \"Nejlepší audiokniha - jednohlasá četba\" za interpretaci románu Jaroslava Rudiše Český ráj.\n\n\n"}
{"id": "79464", "url": "https://cs.wikipedia.org/wiki?curid=79464", "title": "Íván", "text": "Íván\n\nÍván (z perštiny) je klenutá halová stavba na obdélníkovém půdorysu s otevřenou přední stranou, která je zpravidla proti vstupu na nádvoří.\n\nTento typ staveb pochází z Íránu a jeho původ není zcela jasný, doložen je v perské sásánovské architektuře, kde sloužil jako audienční síň. Později se objevil v islámské architektuře, kde pronikl nejprve do světských staveb – především paláců, poté do mešit a nakonec se stal běžně používaným stavebním prvkem i v lidové architektuře.\n\nKe stavbě ívánu se zpravidla používaly pálené cihly. Výzdoba prošla poměrně složitým vývojem, který začal v Persii štukem, aby v islámské architektuře přešel do glazovaných obkladů.\n"}
{"id": "79465", "url": "https://cs.wikipedia.org/wiki?curid=79465", "title": "Klenba", "text": "Klenba\n\nKlenba je samonosná, vzhůru vypuklá stavební konstrukce, která se užívá na zastropení a zakrytí prostoru. Podobně jako oblouk využívá toho, že váha klenby se přenáší na její podpory, a to ve svislém i vodorovném směru.\n\nV historii se používaly především ploché (neklenuté) trámové stropy, klenba k nim tvořila podstatně náročnější a nákladnější alternativu, která však umožňovala zastropit větší prostory a použití nehořlavého materiálu. Potřeba použití kleneb je na ústupu od 19. století, kdy se objevují modernější konstrukce, ocelové nosníky, příhradová konstrukce a později železobeton.\n\n\n\nNejjednodušší způsob zastropení představuje trám nebo kamenný nosník. Rozpětí lze zvětšit, pokud se dva kameny opřou šikmo proti sobě. Přechodem ke klenbě je ústupková klenba z vodorovných desek, které se z obou stran stupňovitě přesahují, až se ve vrcholnici setkají. Skutečné klenby se liší tím, že se staví na lešení nebo bednění.\n\nNejstarší klenby jsou doloženy již ze sumerské architektury ze 4. tisíciletí př. n. l. Nejstarší dochovaná klenba je v chrámu Ramesse III. v Medínit Habu a pochází z 12. století př. n. l.. Klenby se používaly jak v monumentálních, tak také v inženýrských stavbách (stoky, mosty, tunely). K velké dokonalosti dovedla klenby římská a byzantská architektura.\n\nZlatý věk klenby nastal ve středověké architektuře, zejména při stavbě chrámů a katedrál. Veliké a vysoké prostory i požadavek na veliká okna v gotice si vynutily stále důmyslnější konstrukce a vzniklo mnoho nových forem i technik. Od renesance se klenby stále častěji užívaly i u světských staveb (sály v palácích, na městských radnicích) a zároveň pomalu převládaly klenby cihlové nad kamennými. Vícepodlažní budovy přitom vyžadovaly snížení klenby a tím i celého podlaží. Tento vývoj vrcholí v barokní době.\n\nOd 19. století se objevují ocelové a ve 20. století i betonové nosníky, takže klenby se používají už jen u reprezentativních budov, v současné době zejména betonové, které dovolují i složitější tvary (paraboloid, hyperboloid atd.).\n\nKlenba je dokladem vyspělého stavebního umění. Samotné sestrojení klenby vyžaduje schopnosti kvalitního opracování stavebních materiálů, je dokladem vysoké úrovně organizace pracovních postupů na stavbě a zároveň i dokladem rozvinutého stavitelství.\nIdeální tvar klenby by tvořila řetězovka, která se ovšem obtížně konstruuje a nahrazuje se proto jinými křivkami (oblouk kružnice nebo elipsy, lomený oblouk atd.) Klenba účinně převádí síly z vlastní hmotnosti (v případě vodorovného nosníku by působily svisle) do směru, který působí přibližně ve směru křivky oblouku klenby. Tím však vnáší do svislých nosných konstrukcí složku horizontálních sil. S tou se musí stavitelé vyrovnat hmotností svislých konstrukcí, která účinky bočních sil vydrží, vyrovnáním silových účinků navazujících kleneb v řadě, pomocnými konstrukcemi zvenčí i uvnitř a podobně. I řešení těchto problémů vypovídá o úrovni stavitelů.\n\nZákladní typy kleneb jsou:\nValená klenba se nejčastěji konstruuje podle kruhového oblouku a tvoří ji část válcové plochy. Spočívá na dvou protilehlých stěnách (případně vodorovných nosnících) a obvykle se staví nad čtyřúhelnými prostory (klenebními poli).\n\n\"Stoupající / klesající\" valená klenba je taková, jejíž vrcholnice má stoupající nebo klesající směr. Užívá se například v chodbách se šikmým sklonem podlahy nebo nad schodišti, může však vzniknout i u klenby křížové. Pokud přímky znázorňující patu klenby nejsou navzájem rovnoběžné a klenba kryje prostor s lichoběžníkovým půdorysem, její líc bude tvořit výseč komolého kužele a vrcholnice bude stoupající nebo klesající. To umožňuje dosahovat iluze prodloužení, případně zkrácení prostoru. Takových postupů s oblibou užívali barokní stavitelé.\n\n\"Lunetová\" valená klenba je tvořena hlavní podélnou klenbou, do níž z boku pronikají valené klenby o menším poloměru oblouku. V klenbě jsou tím vykrojeny trojúhelné zářezy (lunety), zejména nad okny, která prostor osvětlují a klenbu rytmicky člení. S rozvojem stavitelství v období renesance a mohutně pak v baroku se stala valená klenba lunetová zdrojem mnoha inovativních postupů a řešení reprezentačních prostor.\n\nVzniká pronikem dvou navzájem kolmých valených kleneb; pokud jsou vystavěny podle oblouků se stejným poloměrem, uzavírají prostor se čtvercovým půdorysem. Místo dvou stěn (přímek) u valené klenby tvoří podporu křížové klenby jen čtyři rohové body. Díky tomuto uspořádání je možné přiřazovat k základnímu klenebnímu poli další pole ve všech čtyřech směrech.\n\nJsou-li vrcholnice křížících se valených kleneb klenby křížové vodorovné, jedná se o křížovou klenbu \"přímou\". Pokud vrcholnice křížících se kleneb směrem ke křížení stoupají, jedná se o křížovou klenbu \"stoupající\". Taková klenba vznikala při stavbě klenby žebrové, pokud měla i žebra tvar kruhového oblouku; křížová klenba přímá naproti tomu vyžaduje buď zploštělý tvar příčného žebra, anebo převýšený tvar základních oblouků. Tomu vyhovují oblouky lomené.\nJestliže vrcholnice kleneb valených směrem ke křížení klesají, jedná se o klenbu křížovou \"klesající\". Jedná se o dosti vyspělý typ klenby, který zvýrazňuje svébytnost zaklenutého prostoru.\nKřížové zaklenutí utváří samostatně účinný prostor a má mimořádný význam pro rozvoj architektury a s ní spjatých konstrukčních forem. Rytmicky opakovaná, se ve středověké architektuře stala důležitým prvkem významných staveb.\n\nKlenba žebrová využívá nosných žeber k usměrnění a přenosu sil z klenby do podpor. Nad půdorysem prostoru se nejprve postaví diagonální oblouky čili žebra a prostory mezi nimi (kápě) se vyplní lehčím zdivem. Toto ve výsledku jednoduché řešení klenby je technicky velmi náročné. Jednotlivé díly často bohatě profilovaných kamenných žeber vytvářeli kameníci na zemi podle šablon a výkresů. Museli pracovat velmi přesně a práce musela být dokonale organizována, aby vznikl dojem plynulého oblouku. Rozkreslováním tvarů jednotlivých kamenů se zabývá tzv. \"kamenořez\".\n\nJako první začala s používáním žebrové klenby románská architektura v Toskánsku. Zdejší stavitelské prostředí žilo ve velkém rozmachu a tak brzo obohatilo klenbu žebrovou o lomený oblouk. Tyto úpravy značně zrychlují a patrně i zlevňují stavby snížením nároků na spotřebu materiálu. Zlehčením kleneb a optimalizací převodu sil do podpor se snižují i nároky na svislé nosné konstrukce, takže stavbu lze odhmotňovat. Tím, že klenební žebra zviditelňují hlavní linie sil působících ve klenbě, dostávají stavitelé jakýsi návod pro další formování a zdokonalování kleneb.\n\nS nástupem žebrové klenby, se stává zaklenutí prostoru svébytným uměleckým prostředkem. V gotické architektuře již je žebrová klenba považována za natolik hodnotný počin, že se často obejde bez výzdoby nástěnnými malbami. Výsledkem je bohatství typů gotických kleneb, kde konstrukční funkce žeber čím dále tím více ustupuje funkci dekorativní. Jmenujme alespoň typy - klenby síťové, visuté, vějířové a kroužené. Komplikované útvary žebrových kleneb nakonec zanikají ve sklípkových či diamantových klenbách 15. a 16. století.\nKupole je klenba s kruhovým půdorysem, která tvoří kulový vrchlík. Pokud se klene nad čtvercovým prostorem, vyplňují se rohy tzv. pendentivy, anebo se naopak kulový vrchlík ze čtyř stran „seřízne“, čímž vznikne tzv. česká klenba. Kupole se stavěly už ve starém Římě, velké dokonalosti v nich dosáhla byzantská architektura. Cihelná centrální kupole chrámu Hagia Sofia v Konstantinopoli má rozpětí 32 m. Starší kupole se často stavěly na válcovitý podstavec (tambur) s okny, renesanční a barokní kupole mají často na vrcholku lucernu, která prostor osvětluje. Plochá kupole haly Z Brněnského výstaviště má průměr přes 80 m.\n\nVelmi plochá kupole, častá v barokním stavitelství, se nazývá \"česká placka\".\n\nPro klenby větších rozponů se často používal kámen, zejména pro svoji pevnost v tlaku. Kámen jako konstrukční prvek kleneb je typický pro starší klenby, kdy ještě nebyla výroba cihel běžná. Kámen s cihlou lze však i kombinovat tak, že žebra klenby jsou kamenná a výplň mezi nimi je klenutá z cihel.\n\nUžívala se v oblastech, kde nebyl vhodný lomový kámen (např. v severním Německu). Pro konstrukce cihelných kleneb byly využívány tvarovky, které zlepšovaly a zjednodušovaly zdění obloukových tvarů tím, že se velké obdélníkové strany cihly sbíhaly pod úhlem odpovídajícím úseku, který v klenbě jednotlivá cihla zaujímala. Pokud památkově chráněná klenba začne sedat, opravuje se tak, že se do cihlových spár zespodu zatloukají dřevěné klíny. Tím se klenba \"utáhne\". Dřevo musí být dobře vyschlé, tvrdé, ideální je jasanové, které téměř nereaguje s vápnem. Zcela nevhodné je dřevo dubové, byť také tvrdé - v případě vlhkosti v klenutí se z něho uvolní tříslo, které pak s vápnem vytvoří na omítce těžko odstranitelné hnědé skvrny.\n\n(Staří praktici k vyzdívce kleneb poznamenávají, že dnes, kdy je cementová malta tvrdší než cihly, je lehké být \"mistrem světa\". Stará malta však tvrdla i několik týdnů a pokud se bednění odstranilo dřív, měkká vápenná malta se stlačila. Tak mohlo dojít i ke zřícení chrámových kleneb a kopulí).\n\nS výrobou ocelových nosníků se v polovině 19. století začaly používat tzv. \"Hönelovy klenby\", velmi ploché valené klenby, vyzdívané z cihel mezi dva paralelní ocelové nosníky (traverzy), vzdálené 1 až 2 m. Vyskytují se běžně ve sklepích obytných domů, v průmyslových stavbách aj. až do počátku 20. století.\n\nStaví se z dřevěných desek nebo dřevěných špalíků. S klenbami z dřevěných desek se můžeme setkat i v našich zemích. Špalíky se pro dřevěné klenby užívaly v Holandsku.\nDřevěná konstrukce, zespod pobitá rákosem a omítnutá, nevyžaduje stavbu náročného lešení. Proto se v době barokní užívala jako levnější náhrada náročných kleneb cihlových. Můžeme se s ní setkat v chudších venkovských kostelech i u reprezentativnějších venkovských stavení.\n\nPředchůdcem betonu u litých kleneb je emplekton, cementová malta vylehčená zalitými keramickými nádobami nebo tufem. Litá kopule římského Pantheonu z roku 125 o rozpětí 32 m je zevnitř vylehčena kasetovými prohlubněmi a shora osvětlena velkým kruhovým otvorem (\"oculus\").\n\nVe 20. století se začaly stavět skořepinové klenby z betonu, které sice vyžadují náročné bednění, zato umožňují veliká rozpětí a téměř libovolné geometrické tvary. Jednou z prvních je například konstrukce Pavilonu A brněnského výstaviště z roku 1928.\n\n\n"}
{"id": "79466", "url": "https://cs.wikipedia.org/wiki?curid=79466", "title": "Mihráb", "text": "Mihráb\n\nMihráb je výklenek ve středu stěny mešity, orientovaný ve směru \"kibly\" (směrem k Mekce) resp. ke Ka'bě. Slouží k určení směru modlitby a je připomínkou přítomnosti Proroka.\n\nJediná mešita, která nemá mihráb, je Velká mešita v Mekce, kde se muslimové modlí ke Ka'bě umístěné v jejím středu.\n\nOrientace mihrábu je myšlena tak, že věřící, kteří sedí proti mihrábu, jsou tváří otočeni směrem ke Ka'bě, k níž se modlící klaní. Účastníci se tak modlí v řadách rovnoběžných s touto zdí. Mihráb není srovnatelný s oltářem a není v tomto smyslu ani chápán, není ničím zastavěn, jedná se pouze o výklenek. Ačkoli obecně lze říci, že mihráb je místo s nejvýraznější výzdobou v mešitě, není to podmínkou a může být zcela bez ozdob. Napravo od mihrábu je minbar, což je prostor ze kterého je vedena páteční modlitba.\n"}
{"id": "79467", "url": "https://cs.wikipedia.org/wiki?curid=79467", "title": "Motýl (rozcestník)", "text": "Motýl (rozcestník)\n\nMotýl může být:\n\nŘád motýli můžeme ještě rozdělit na: \n\n\n\n"}
{"id": "79471", "url": "https://cs.wikipedia.org/wiki?curid=79471", "title": "Střecha", "text": "Střecha\n\nStřecha je stavební konstrukce, která ukončuje stavbu shora a chrání ji proti povětrnostním vlivům. Též odvádí vodu a brání jí v nahromadění. Skládá se z nosné konstrukce (např. krov) a střešní krytiny. Střechy se v zásadě rozdělují na ploché a sklonité (šikmé a strmé), nebo na zateplené a nezateplené.\n\nTvar a celkové provedení střechy velmi závisí na místních klimatických podmínkách. V tropických a subtropických oblastech se například tradičně častěji uplatňují střechy ploché; oproti tomu v mírných a chladných podnebných pásech jsou běžnější střechy šikmé.\n\nHlavní funkcí střechy je chránit prostor pod sebou před povětrnostními vlivy (deštěm, sněhem, větrem, slunečním zářením apod.). V závislosti na typu prostoru, který střecha uzavírá, jsou na její provedení kladeny různé požadavky. Může jít v zásadě buď o uzavřený vnitřní prostor (obytný dům, veřejná budova; střecha zateplená) či prostor otevřený (přístřešek, čekárna, nástupiště, kryté parkoviště; střecha nezateplená). Obecně tedy platí, že střechy uzavřených budov musí splňovat přísnější požadavky na izolaci.\n\nKaždá střecha má za úkol odvádět vodu s horní části stavby a bránit jejímu nahromadění, jež by mohlo postupně konstrukci stavby poškodit zatékáním či růstem dřevokazných hub a plísní. V podnebných oblastech s častým sněžením musí být konstrukce střechy dostatečně pevná, aby váhu ležícího sněhu unesla.\n\nV současné době jsou na střechy v západním světě kladeny vysoké technické, funkční a nezřídka i estetické požadavky; ovšem v různých částech světa a v různých historických obdobích střechy vypadaly a vypadají různě. Příkladem velmi jednoduché a nenáročné střechy je kryt z palmového listí na domcích v tropických oblastech, kde střecha nemusí plnit výrazně izolační funkci a obydlí samo bývá velmi prosté.\n\nStřecha budovy musí být náležitě izolována, aby poskytovala uživatelům budovy patřičnou ochranu před povětrnostními vlivy a z ní plynoucí určitou úroveň pohodlí. Jedná se především o vodotěsnost a izolaci tepelnou.\n\nVodotěsná může být sama střešní krytina, tedy nejsvrchnější vrstva střešní konstrukce; často však bývá doplněna samostatnou vodotěsnou vrstvou v podobě fólie, asfaltového pásu či stěrky. Krytiny sklonitých střech musí zejména dobře odvádět vodu a sníh. Zvláště u plochých střech je třeba věnovat vodotěsnosti a odvodňování zvýšenou pozornost (typickým příkladem špatně provedených plochých střech jsou československé panelové domy).\n\nNeméně důležité jsou tepelně izolační vlastnosti střechy. V mírném podnebném pásu střecha plní dvě hlavní tepelně izolační funkce: brání v prochládání budovy v zimním období a naopak v jejím přehřívání v létě. Je dokázáno, že špatně izolující střechou uniká z budovy největší množství tepla. Z důvodu energetické úspornosti při vytápění proto závazné normy ve stavebnictví stanoví minimální tepelný odpor střešních konstrukcí pro různé typy budov.\n\nTepelná izolace jednoplášťových šikmých střech se zpravidla provádí v rámci krovu, mezi nejčastěji používané tepelně izolační materiály patří polystyren a minerální vlna. V ekologickém stavitelství se uplatňují též rozličné přírodní materiály, například ovčí vlna, starý papír či sláma.\n\nInstalace zateplení v úrovni stropu vyžaduje jen minimum odborných znalostí a souvisejících stavebních prací, proto může být bez problémů realizována svépomocí, zvláště u rodinných domků a rekreačních staveb.\n\nV případech, kdy existuje stávající izolace, je obvykle umístěna mezi dřevěnými stropními trámy. Pokud je vyplněna celá výška trámů, přidáváme druhou, popřípadě i třetí vrstvu nad trámy. Jestliže stávající izolace nevyplňuje celou výšku trámů je možno doplnit příslušnou vrstvu mezi trámy. Pokud stávající izolace vykazuje závady, např. netěsné osazení, spáry, sesednutí,\npochybné tepelně izolační parametry atd., doporučujeme její odstranění a celkovou náhradu novou izolací.\n\nNěkteré ploché střechy mohou zároveň sloužit jako prostor pro pohyb osob či vozidel (střechy pochozí či pojízdné). Jedná se často o střechy garáží, obchodních středisek, nádraží apod.; v technickém slova smyslu je střechou například i příkrov stanice podzemní dráhy (metra), u něhož je dopravní funkce často prvořadá.\n\nTéž střecha sklonitá (šikmá) někdy kromě funkce krytí prostoru slouží i dalším účelům, např. jako tribuna k sezení diváků na sportovištích. Takové střechy musí mít odpovídající konstrukční parametry, aby předpokládanou zátěž bez problémů unesly.\n\nStřecha se skládá z nosné střešní konstrukce a střešního pláště\n\n\nV případě šikmých střech rodinných domů tvoří hlavní nosnou konstrukci zpravidla střešní dřevěný krov. U ploché střechy tuto funkci většinou plní stropní konstrukce stejného stavebního systému, ze kterého je dům postaven. V obou případech musí být konstrukce dimenzována tak, aby dokázala přenést trvalá zatížení – tzn. vlastní hmotnost a váhu střešní krytiny, tepelné izolace, hydroizolace a další. Dále musí bezpečně vydržet i nahodilá krátkodobá zatížení – sněhem nebo větrem.\n\nZ hlediska použitého materiálu mohou být hlavní nosné konstrukce zastřešení dřevěné, železobetonové nebo ocelové. V případě rodinných domů jsou tyto konstrukce nejčastěji ze dřeva, někdy se však vyztužují ocelovými prvky.\n\nDůležitým hlediskem pro výběr střešní nosné konstrukce jsou normy pro protipožární bezpečnost staveb, které stanovují stupně odolnosti proti ohni. Odolnost se vyjadřuje počtem minut, po které je konstrukce schopna odolávat plamenům, aniž by ztratila nosnost a stabilitu.\n\nSkladba střešního pláště je ovlivněna typem střechy (plochá nebo sklonitá), využitím podstřešního prostoru (nutná tepelná izolace), využitím prostoru nad střechou (pochozí plochá střecha, zelená střecha atd.).\n\nNapříklad u tepelně izolované sklonité střechy rodinného domu se často vyskytuje následující skladba:\n\nStřešní plášť plochých střech tvoří poměrně složitý systém, který může obsahovat:\n\n\nStřechy lze dělit podle jejich tvaru, sklonu, počtu plášťů či funkce typu střešní krytiny.\n\nStřechy lze rozdělit na\n\nPodle sklonu dělíme střechy na\nPro šikmé a strmé střechy se používá souhrnný název sklonité střechy. Sklon střechy se někdy uvádí také v procentech, v takovém případě je třeba použít převodní tabulku.\n\n\nRozlišujeme:\n\nNa věžích se používá:\n\n\nPoužitím valby nebo polovalby vzniká střecha valbová či polovalbová; tato střecha může zároveň být buď sedlová, mansardová či pultová. Polovalbové sedlové střechy jsou běžné na lidových stavbách (chalupách) v řadě oblastí České republiky.\nStřecha valbová vznikne tak, že se seřízne střecha sedlová na dvou protějších stranách, takže voda stéká na 4 strany. Střecha polovalbová vznikne obdobně jako střecha valbová, avšak okap polovaleb je umístěn výše než okap střechy sedlové. Podkroví mívá na stranách polovaleb zděné štíty nebo dřevěné lomenice.\n\nPloché nebo mírně sklonité střechy se mohou osadit zelenou vegetací, která plní estetickou, ekologickou a mikroklimatickou funkci. Na dokonalé hydroizolační a protikorozní vrstvě spočívá vrstva zeminy, jejíž tloušťka se odvíjí od uvažované vegetace a pohybuje se od cca 10 cm pro bylinný či travní pokryv až po cca 1 m pro dřeviny. Nosná konstrukce musí ovšem být dostatečně robustní, aby přidanou hmotnost zelené střechy unesla.\n\nBěžná zelená střecha používá především rostliny nenáročné na údržbu a zálivku, např. netřesk střešní a rozličné traviny. Na střechách však mohou vznikat i celé zahrady a parky.\n\nStřechu ovšem kromě budov mají též \"vozidla\", \"stany\" a podobně. Automobil se skládací střechou se nazývá kabriolet; některé automobily mají též střešní okno, hovorově \"šíbr\".\n\n"}
{"id": "79472", "url": "https://cs.wikipedia.org/wiki?curid=79472", "title": "Střešní krytina", "text": "Střešní krytina\n\nStřešní krytina je vnější povrch střechy, který chrání budovu před povětrnostními vlivy.\n\nU šikmých střech je většinou složen z drobnějších dílů, které svým tvarem a způsobem pokládání zabraňují protékání vody. Ploché střechy bývají tvořeny souvislou nepropustnou vrstvou.\n\n\nNespalné:\n\n\n\n\n"}
{"id": "79477", "url": "https://cs.wikipedia.org/wiki?curid=79477", "title": "Purismus", "text": "Purismus\n\nPurismus či (z lat. \"purus\" – \"čistý\") je úsilí o stylovou čistotu. Používá se ve více oblastech: \n"}
{"id": "79478", "url": "https://cs.wikipedia.org/wiki?curid=79478", "title": "Amédée Ozenfant", "text": "Amédée Ozenfant\n\nAmédée Ozenfant (15. dubna 1886 Saint-Quentin – 4. května 1966 Cannes) byl francouzský kubistický malíř, jeden ze zakladatelů uměleckého hnutí purismu.\n\nV roce 1904 začal Ozenfant studovat na École Municipale de Dessin Quentin-La Tour. Již v roce 1905 se přesídlil do Paříže, na Académii de la Palette a později na Collège de France, kde také pracoval pro architektonickou kancelář. V Paříži se poznal se spolužákem Charlesem Cottetem, stejně jako s Rogerem de La Fresnayem a André Dunoyerem Segonzacem.\n\nV roce 1908 se v salonu de la Nationale v Paříži uskutečnila první Ozenfantova samostatná výstava. Dále vystavoval svá díla v roce 1910 v Salonu d'Automne a v roce 1911 v Salonu des Indépendants. Během těchto let cestoval do Ruska, Itálie, Belgie a Nizozemska.\n\nV roce 1915 založil Ozenfant časopis \"L'Elan\", který vydával až do roku 1917. Zde se objevily jeho první myšlenky o purismu. Charles-Edouard Jeanneret, který si později změnil jméno na Le Corbusier, se s ním sešel v roce 1917. V \"Après le cubisme\" a \"La Peinture Moderne\" (1925) prezentovali společně myšlenky purismu a časopis \"L'Esprit Nouveau\" byl od roku 1920 do roku 1925 jejich hlásnou troubou. Časopis zahrnoval celou širokou škálu témat a myšlenek, od umění, literatury, architektury a vědy. Cílem tohoto časopisu bylo šířit jejich představy o malbě a architektuře pro veřejnost. \n\nAlexandra Exter, Marie Laurencin a Fernand Léger s ním od roku 1924 sdíleli umělecké studio v Paříži. Ozenfant učil na mnoha místech: od roku 1929 to byla Académie Moderne, od roku 1932 jeho Académie Ozenfant, která pokračovala od roku 1935 do roku 1938 jako Ozenfant Academy v Londýně, kde také vyučoval na Francouzském institutu, od roku 1939 do roku 1955 působila Ozenfant School of Fine Arts v New Yorku. Kromě toho přednášel na mnoha místech v USA. V roce 1955 se vrátil zpátky do Francie. \n\nJeště před vypuknutím druhé světové války plánovali spolu s Hendrikem Theo Wijdeveldem a Erichem Mendelsohnem výstavbu Académie Européenne Méditerranée v Cavalaire-sur-Mer v jižní Francii. To však překazil v roce 1934 ničivý lesní požár.\n\nV roce 1922 navrhl Le Corbusier pro Ozenfanta bytový dům a studio se zavěšenou fasádou na adrese Arrondissement čp. 14 v Paříži, naproti vodní nádrži Montsouris.\n\n"}
{"id": "79479", "url": "https://cs.wikipedia.org/wiki?curid=79479", "title": "Le Corbusier", "text": "Le Corbusier\n\nLe Corbusier [l korbyzje], vlastním jménem Charles-Édouard Jeanneret (6. října 1887 La Chaux-de-Fonds, Švýcarsko – 27. srpna 1965 Cap Martin, Francie) byl původem švýcarský architekt, urbanista, teoretik a malíř. Svým radikálním dílem i výtvarným citem výrazně ovlivnil vývoj moderní architektury a je považován za největšího architekta 20. století.\n\nCharles-Édouard Jeanneret se narodil 6. října 1887 v La Chaux-de-Fonds ve Švýcarsku, kde v roce 1902 nastoupil do učení rytectví na škole uměleckých řemesel École des Arts Décoratifs. Jeho pozornost k architektuře obrátil jeho učitel a tak již v 17 letech vytvořil v La Chaux-de-Fonds svoji první realizaci – dům pro rytce Louse Falleta.\nDům pojal natolik tradičně, že se k němu později ani nechtěl hlásit. Získal však díky němu přízeň místních obyvatel a současně další zakázky.\n\nV letech 1907 – 1914 za vydělané peníze cestoval. Poznával Itálii, Řecko, Istanbul, Německo, Paříž. Roku 1911 se také podíval do Prahy. Na svých cestách studoval významné památky a hodně kreslil. Bez architektonického vzdělání, pouze na základě skic z poznávací cesty, byl ve svých dvaceti letech přijat do ateliéru bratrů Perretových, který byl proslulý používáním tehdy progresivního železobetonu. O tři roky později pracoval také u dalšího výrazného moderního architekta – Petra Behrense, kde poznal i Miese van de Rohe.\n\nV letech 1914-15 vytvořil pro válkou postižené obyvatele Flander známý projekt Dom-Ino (z lat. \"domus\" a \"innovatio\"). Navrhl zcela prostou skeletovou konstrukci, kterou by si obyvatelé sami podle libosti dokončili stavbou nenosných zdí a příček. Projekt nakonec nebyl realizován. Konstrukční systém Dom-Ina byl obrazem nového stylu, který se pomalu prosazoval v Americe i v Evropě a byl později nazván funkcionalismus.\n\nV roce 1916 postavil jeden z prvních domů se železobetonovou konstrukcí - vilu továrníka Schwoba.\n\nRoku 1917 odjel do Paříže, kde potkal malíře Amédée Ozenfanta, s jehož pomocí si roku 1920 zvolil pseudonym Le Corbusier. Spolu diskutovali o umění a publikovali manifest \"Aprés le cubisme\" (protikubistický program purismu). V letech 1919 – 1923 spolu vydávali kulturní měsíčník \"L’Esprit nouveau\", ve kterém popularizovali „moderní myšlení“ a „nové umění“.\n\nV roce 1922 se spojil se svým bratrancem, známým konstruktérem železobetonových konstrukcí Piérem Jeanneretem. Spolupracovali až do roku 1940.\n\nZákladní myšlenky Corbusierových teorií byly shrnuty v knize \"Vers une architecture\" (česky vyšla jako \"Za novou architekturu. Praha: Petr Rezek, 2005.\"), kterou vydal spolu s Ozenfantem (ale pouze pod svým jménem) roku 1923.\n\nV knize vyzdvihl krásu čistě účelových a racionálně řešených inženýrských konstrukcí, poukázal na čistotu povrchu stavby, na určující význam půdorysu a hlavně kladl důraz na primární formy, u kterých dle něho \"„slunce odhaluje v krásu“\". Architekturu označil za umění, protože podle něj \"„překračuje otázky užitku“\" (tím se odlišil od mnohých svých současníků, kteří architekturu považovali za pouhé naplnění své praktické funkce). Požaduje funkci estetickou i praktickou. Účelové řešení je podle jeho názorů krásné (\"„Dům je stroj na bydlení“\"). Své úvahy často dokládal fotografiemi tehdejších automobilů, železničních vozů či letadel.\n\nRoku 1927 byl Le Corbusier přizván Miesem van der Rohe k účasti na výstavbě kolonie Weissenhof ve Stuttgartu, kde postavil dva domy. Při této příležitosti publikoval proslulých Pět bodů moderní architektury (funkcionalismu). Těchto pět tezí prakticky shrnovalo hlavní vymoženosti tehdejší techniky:\n\n\nSvé názory na stavbu měst Le Corbusier poprvé popsal ve své knize \"Urbanisme\" (1925), ve které volal po jasnosti a řádu („Zakřivená ulice je cestou osla, ne člověka“). Vyzdvihoval rovný terén, zvyšování hustoty obyvatelstva, stavbu vysokých domů, dopravu ve více úrovních. V další knize \"Ville radieuse\" (1935), ve které popisoval svůj projekt „zářícího města“ požadoval pro všechny obyvatele slunce, viditelnost oblohy a stromů v každém bytě. Jako teoretik měl Le Corbusier nezastupitelnou úlohu při vzniku konferencí CIAM a na formulaci Athénské charty.\n\nPo první světové válce lze u Le Corbusiera nalézt výrazný sociální aspekt. Příklon k prefabrikaci a sériové výrobě lze vidět například u projektu s názvem \"Citrohan\" (1921), kde se projevila jeho klasická koncepce bytu: přední vyšší část byla vyhrazena obydlí, nižší zadní část v přízemí kuchyni, v patře ložnici.\n\nTuto koncepci jako bytovou jednotku poprvé prezentoval pavilón Esprit Nouveau na Mezinárodní výstavě dekorativních umění v Paříži v roce 1925.\n\nPrvní velká realizace jeho myšlenky přišla až po druhé světové válce. Z důvodu poválečného nedostatku bytů jej francouzská vláda pověřila stavbou velkého obytného bloku – \"Unité d'habitation\" (1946 – 1952). Unité d'habitation (Marseille) v Marseille představovala jednu z pozoruhodných staveb 20. století jak z hlediska výtvarné formy, tak z hlediska sociálního programu. Le Corbusier do něj vložil 337 bytů ve 23 rozmanitých typech – převážně dvoupodlažních. Sedmým a osmým patrem probíhá obchodní ulice, na střešní terase byly umístěny jesle, školky, tělocvična a bazén. Dům byl koncipován jako město samo o sobě, střecha hrála úlohu náměstí. Podle jiné teorie byl dům přirovnáván k parníku (střecha pak k palubě). Typy této budovy pak ještě zopakoval, ač v okleštěné podobě, v Nantes (1952-55), Meaux (1956), Berlíně (1956), Briey-en-Foret (1957) a ve Firminy (1960-68).\n\nJeho nejslavnějším dílem se stala vila Savoye v Poissy u Paříže z let 1929 – 1931, ve které důsledně uplatnil svých pět bodů. Projevil zde náznaky pozdějšího sochařského pojetí architektury.\n\nRoku 1929 začal Le Corbusier působit v Moskvě, pro kterou v mezinárodní architektonické soutěži vypracoval návrh na Palác sovětů. Postupně vstřebal myšlenky konstruktivismu, jež se promítly i do jeho projektů (např. budova Centrosajuzu v Moskvě - 1929-33). Byl fascinován sovětskou velkorysostí. V Moskvě tvořil až do nástupu historismu.\n\nRoku 1922 představil projekt \"Soudobého města pro tři milióny obyvatel\". Město se rozprostíralo na pravoúhlé síti a demonstrovalo všechny Corbusierovy urbanistické zásady. Význam \"Une ville contemporaine\", jak zní jeho originální název, spočíval v důsledném oddělení různých druhů dopravy, v soustředění zástavby do výškových budov a ve volném, vzdušném rozvrhu městského celku. Podobnou představu aplikoval na plán důkladné přestavby Paříže roku 1925. Vytvořil řadu dalších urbanistických plánů: 1933 rozšíření Antverp, 1935 „Zářící město“, 1929 plán pro Rio de Janeiro a 1930–1942 plán pro Alžír. Realizován nebyl ani jeden.\n\nCorbusier vypracoval v letech 1935–1937 také čtyři návrhy pro firmu Baťa: urbanistický rozvoj Zlína, projekty typových prodejen obuvi, návrh podnikového města Hellocourt ve Francii a pavilón firmy pro Světovou výstavu v Paříži. Také z těchto návrhu nebyl žádný uskutečněn.\n\nUž v některých předválečných realizacích se objevily některé prvky brutalismu, v poválečném období tyto prvky ještě zesílily. Corbusierovy stavby získaly na plastičnosti, působily více celistvě a sochařsky. Beton začal představovat ve jeho přirozeném stavu - ponechával jej neupravený a hrubý.\n\nV letech 1950 – 1955 realizoval výjimečnou skulpturální stavbu – poutní kapli Notre-Dame-du-Haut (Ronchamp) u města Belfort ve Francii. Mariánskou kapli v Ronchamp modeloval zcela volně a svým ztvárněním se stavba zcela vymyká architektově tvorbě.\n\nDalší sakrální stavbou byla zakázka na stavbu kláštera La Tourette v Eveux u Lyonu, vybudovaného v letech 1957 – 1960. Striktní řeholní předpisy určily zcela novou formu, uplatnil však i sociální cítění a skromnost.\n\nPříležitost realizovat své urbanistické koncepce dostal Le Corbusier také v Indii, kde se podílel na plánování nového správního centra – Čandígarhu.\n\nLe Corbusier byl mimořádným architektem, který měl silný vliv na architekturu a architekty takřka po celém vyspělém světě. Mnohé jeho nápady a principy zobecněly až po jeho smrti a jsou používány i v 21. století. Architektura Le Corbusiera byla osobitá, a proto ji lze těžko přímo přiřadit k některému ze slohových období.\n\nV roce 2016 bylo na seznam Světového kulturního a přírodního dědictví UNESCO zařazeno 17 jeho staveb, které vznikaly v rozmezí asi 50 let a které se nacházejí na území sedmi států.\n\nZ českých osobností udržoval styky především s Karlem Teigem, Bohuslavem Fuchsem, Jaromírem Krejcarem, Janem Vaňkem, Bedřichem Rozehnalem i Františkem L. Gahurou. Velmi mu imponovala osobnost Jana Antonína Bati, ke kterému měl opravdu aktivní vztah a rád by v něm viděl svého budoucího stavebníka (investora).\n\nV jeho ateliéru se také učili čeští architekti: Jan Sokol, Vladimír Beneš, Jaroslav Vaculík, Josef Danda a další. Práci u Le Corbusiera uváděl také Vladimír Karfík, toto angažmá zůstává ale nejasné a nepotvrzené.\n\n\n\n\n\n\nTento text využívá strukturování životopisu z knihy Felixe Haase: Architektura 20. století. Praha : SPN, 1983.\n\n"}
{"id": "79480", "url": "https://cs.wikipedia.org/wiki?curid=79480", "title": "Ludwig Mies van der Rohe", "text": "Ludwig Mies van der Rohe\n\nLudwig Mies van der Rohe narozen jako Maria Ludwig Michael Mies (27. března 1886, Cáchy – 17. srpna 1969, Chicago), byl německý architekt, žijící od roku 1938 v USA. Jeho tvorbu po první světové válce výrazně ovlivnily osobnosti jako Walter Gropius či funkcionalista Le Corbusier. V letech 1930–1933 působil jako poslední ředitel výtvarné školy Bauhaus, tuto funkci převzal od Hannese Meyera (1928–1930). Ještě před ním byl ředitelem Bauhausu Walter Gropius (1919–1928). Později se ujal vedení oddělení architektury na Illinois Institute of Technology (zkráceně IIT), technické vysoké škole v Chicagu, kde rozpracoval tzv. druhou chicagskou školu. Spolu s Le Corbusierem, Alvarem Aaltou nebo Frankem Lloydem Wrightem je všeobecně považován za jednoho z průkopníků moderní architektury. \n\nMies, stejně jako mnoho jeho současníků, usiloval o vytvoření nového architektonického stylu, který by ztělesňoval moderní, poválečnou dobu, stejně jako například antika nebo gotika byly ztělesněním své doby. Stál u vzniku architektonického stylu, který se vyznačoval svou maximální čistotou a jednoduchostí a který ovlivnil celé dvacáté století. Stavby jeho vrcholného období používaly pro vymezení vnitřních prostor moderní materiály, jako například průmyslovou ocel nebo tabulkové sklo. Usiloval o architekturu s minimalistickou nosnou konstrukcí, která bude v rovnováze s volně plynoucím otevřeným prostorem. Své stavby přezdíval architekturou „kosti a kůže”. Snažil se o racionální přístup, který by řídil tvůrčí proces architektonického návrhu, ale především jej zajímalo, jak vyjádřit ducha moderní doby. Mies bývá často spojován se svými krátkými aforismy „méně je více” a „Bůh je v detailech”.\n\nMezi jeho nejznámější stavby patří Německý pavilon na Mezinárodní výstavě v Barceloně z roku 1929 a elegantní brněnská Vila Tugendhat z roku 1930.\n\nMies se narodil v německých Cáchách. Předtím, než se přestěhoval do Berlína, pracoval v kamenictví svého otce. V Berlíně pak nastoupil do ateliéru interiérového designéra Bruna Paula, 1908–1911 pracoval jako učeň u Petera Behrense, kde započal svou dráhu architekta a kde byl vystaven nejnovějším teoriím designu a moderní německé kultuře. U Behrense měl příležitost pracovat po boku Waltera Gropia a Le Corbusiera, kteří se později také podíleli na vývoji Bauhausu. Ještě jako spolupracovník Behrense působil Mies jako stavbyvedoucí německého velvyslanectví v Petrohradě. \n\nVelmi rychle se poznalo, že je talentovaný, a tak Mies brzy začal přijímat samostatné zakázky, navzdory nedostatku patřičného vzdělání. Znám jako fyzicky impozantní a uvážlivý muž, který toho mnoho nenamluví, Ludwig Mies si brzy změnil jméno, aby tak dosáhl rychlé přeměny ze syna kameníka v architekta pracujícího s berlínskou smetánkou. Ke jménu Mies připojil „van der” a dívčí jméno své holandské matky „Rohe” – použil raději holandského „van der” než německého „von”, které se ze zákona vztahovalo pouze na členy pravé aristokracie. \n\nSvou samostatnou kariéru architekta začal Mies navrhováním domů vyšší vrstvy. Usiloval o návrat k čistotě germánské tradice počátku 19. století. Obdivoval Karla Friedricha Schinkela, pruského klasicistního architekta počátku devatenáctého století. Oblíbil si velké rozměry, pravidelnost rytmických prvků, pozornost vztahu mezi uměním a přírodou a kompozici využívající jednoduché kubistické prvky, které byly pro Schinkela typické. Odmítnul eklektické a přeplácané tradiční styly přelomu 19. a 20. století jako pro moderní dobu bezvýznamné. \n\nV roce 1913 se Mies oženil s Adele Auguste (Adou) Bruhnovou (1885–1951), dcerou zámožného průmyslníka. V roce 1921 od ženy odchází, z manželství ale vzešly 3 dcery: Dorothea (1914–2008, herečka a tanečnice známá pod jménem Georgia), Marianne (1915–2003) a Waltraut (1917–1959, akademička a kurátorka Institutu umění v Chicagu). Během své vojenské služby v roce 1917 zplodil nemanželského syna. V roce 1925 započal vztah s designérkou Lilly Reichovou, který trval až do jeho odchodu do Spojených států v roce 1938. V roce 1940 se setkává s Lorou Marxovou, která se stala jeho partnerkou až do jeho smrti. Mies také udržoval milostný vztah se sochařkou a sběratelkou umění Mary Calleryovou, které navrhl ateliér v Huntingtonu v New Yorku. Údajně měl i krátký románek s Edith Farnsworthovou, pro kterou navrhl dům Farnsworth. Jeho vnuk Dirk Lohan (* 1938) byl jeho studentem a později pro Miese i pracoval.\n\nPo první světové válce staví Mies i nadále v tradičním neoklasicistním stylu, současně však začíná experimentovat. Stejně jako jeho avantgardní kolegové se dlouhodobě pokoušel najít nový styl, který by odpovídal moderní průmyslové době. Už od poloviny 19. století byly tradiční styly terčem kritiky progresivních teoretiků – jejich nedostatek spatřovali především v rozporu mezi moderní stavební technologií a jejím zakrytím vnější fasádou s tradičními ornamenty.\n\nRostoucí kritika historizujících stylů získala po první světové válce značně na kulturní důvěryhodnosti. Válka byla obecně vnímána jako selhání starého světového řádu vedeného císařskou Evropou a tradiční aristokratické historizující styly upadly v nelibost právě proto, že představovaly onen zastaralý sociální systém, který ztratil důvěru a který byl považován za překonaný. Moderní myslitelé vyzývali k novému zpracovávání architektonického návrhu, který by upřednostnil racionální řešení problému a vnější vyjádření moderního materiálu a struktury před vnějším použitím tradičních fasád.\n\nVedle tradičních neoklasicistních projektů se zároveň začínají i objevovat utopistické projekty, které (i když většina zůstala nerealizovaná) z Miese udělaly proslulého architekta, který dokázal tvořit v souladu s duchem rodící se moderní společnosti. Mies se poprvé uvedl v roce 1921 se svým ohromujícím soutěžním návrhem fasetového proskleného mrakodrapu na berlínské Friedrichstrasse, čímž se odvážně oprostil od jakéhokoli ornamentu. O rok později následoval návrh nového mrakodrapu s názvem Glass Scyscraper, který byl ještě vyšší a zaoblený.\n\nMies s průkopnickými projekty pokračoval, jejich vrcholem se stala dvě jeho mistrovská díla v Evropě: stavba dočasného německého pavilonu pro Mezinárodní výstavu v Barceloně (často nazýván Pavilon Barcelona) z roku 1929 (na původním místě byl pavilon v roce 1986 znovuvybudován) a slavná vila Tugendhat v Brně dokončená v roce 1930. \n\nPřipojil se k německé avantgardě a stal se spoluzakladatelem moderního designového časopisu G (Gestaltung), jehož první číslo vyšlo v červenci 1923. Význačného postavení dosáhl jako ředitel Werkbundu, kde se podílel na organizaci vybudování sídliště Weissenhof ve Stuttgartu, které bylo vystavěno pro výstavu moderní architektury a které získalo široký ohlas. Také byl jedním ze zakladatelů architektonické skupiny Der Ring. Přijal pozici vedoucího katedry architektury na avantgardní škole umění a designu Bauhausu, jehož funkcionalistické používání jednoduchých geometrických tvarů při návrhu užitkových předmětů plně přijal a rozvíjel. Později se stal jeho posledním ředitelem.\n\nStejně jako jiní avantgardní architekti i Mies založil své architektonické poslání a zásady na chápání a výkladu myšlenek těch teoretiků a kritiků, kteří uvažovali o klesajícím významu tradičních stylů. Některé teoretické myšlenky přijal za vlastní, jako například estetické principy ruského konstruktivismu a jeho ideologii „účelné“ skulpturální montáže moderních průmyslových materiálů. Mies našel inspiraci u nizozemského uměleckého hnutí De Stijl a v jeho jednoduchých lineárních tvarech a plochách, přesných liniích, čistém využití barev a rozšíření prostoru kolem a vně vnitřních stěn. Miesovi se zejména zamlouvalo Rietveldovo vrstvení dílčích funkčních prostorů uvnitř celkového prostoru a zdůraznění částí.\n\nMyšlenky Adolfa Loose našly u Miese odezvu, především myšlenka nahrazení složitých užitých uměleckých ornamentů přímým zobrazením vlastních vizuálních vlastností materiálu a tvarů. Loos navrhoval, že umění a řemesla by měla být na architektuře zcela nezávislá, že architekt by už neměl řídit ty ornamenty, jak diktovala pařížská École des Beaux-Arts. Mies také obdivoval jeho myšlenky, že i v anonymitě moderního života lze najít ušlechtilost. \n\nEvropští architekti vzhlíželi ke smělým projektům amerických architektů. Stejně jako další architekti, kteří zhlédli výstavu Wrightových portfolií uspořádanou německým nakladatelem Wasmuthem, uchvátil Miese tzv. volně plynoucí prostor vzájemně propojených místností, které obklopují vnější prostředí, jak ukazují plány otevřeného prostoru Wrightových tzv. Prairie Houses.\n\nMies se celý život věnoval náročnému úkolu: vytvořit nový architektonický jazyk, který by mohl reprezentovat novou éru technologie a výroby. Cítil potřebu architektury, která by vyjadřovala a zároveň byla v souladu s dobou, stejně jako se například spiritualismus našel v gotické architektuře. Aby dosáhl svého duchovního cíle, aplikoval disciplinovaný proces návrhu s použitím racionálního myšlení. Věřil, že tvar a uspořádání každého konstrukčního prvku, především zahrnutí uzavřeného prostoru, přispívá k jednotnému výrazu stavby.\n\nMies byl samouk, který důkladně studoval slavné filozofy a myslitele, aby lépe pochopil povahu a základní vlastnosti technické doby, ve které žil. Z děl filozofů a myslitelů těžil mnohem více než jakýkoli jiný průkopník modernismu, načerpal tak nápady, které měly význam pro jeho architektonický cíl. Miesova architektura se řídila vysoce abstrakčními zásadami a jeho zobecněné popisy těchto zásad záměrně nechávají prostor pro interpretaci. Přesto jsou jeho stavby výtvorem krásy a řemeslné zručnosti, a když se na ně člověk dívá na vlastní oči, působí velmi bezprostředně a jednoduše. \n\nPo všech stránkách potvrzují jeho stavby snahu o vyjádření moderní doby, a to od celkové koncepce až po nejmenší detaily. Hloubka významu nad rámec estetických kvalit, kterou jeho dílo vyjadřuje, budila pozornost mnoha současných filozofů a teoretiků natolik, aby pokračovali v poznávání jeho architektury a v úvahách nad ní. \n\nTřicátá léta se nesla ve znamení celosvětové ekonomické krize a úbytku zakázek. V roce 1930 se Mies na žádost svého kolegy Waltera Gropia stal posledním ředitelem živořícího Bauhausu. Když v roce 1932 byla státem podporovaná škola nacisty donucena opustit areál univerzity v Dessau, přesídlil ji Mies do opuštěné továrny na telefony v Berlíně. Už v roce 1933 byl provoz univerzity neudržitelný (v dubnu provedlo gestapo na škole razii), v červenci téhož roku Mies spolu s vedením fakulty tedy odhlasoval uzavření Bauhausu. V té době se zakázky příliš nehrnuly a Mies stavěl velmi málo (jednou z provedených zakázek byl byt architekta Philipa Johnsona v New Yorku) – nacisté Miesův styl odmítli a označili za „neněmecký“. \n\nProtože byl znechucen poměry v Německu a cítil se nešťastný, opustil, ač neochotně, v roce 1937 svou vlast – viděl totiž, že vyhlídky na stavební zakázky jsou téměř nulové, a tak přijal zakázku ve Wyomingu, a později i nabídku stát se vedoucím oddělení architektury na nově založeném Illinois Institute of Technology (IIT) v Chicagu. Tam také představil nový způsob vzdělávání, později známý jako druhá chicagská škola, který ovlivnil Severní Ameriku a Evropu v následujících desetiletích.\n\nMies se usadil v Chicagu, kde byl jmenován vedoucím oddělení architektury na Illinois Institute of Technology (zkráceně IIT). Jmenování do této funkce mu přineslo několik výhod, například mu byl zadán návrh nových budov a hlavní plán kampusu. Všechny budovy v areálu dodnes najdeme, patří mezi ně Alumni Hall, Kaple a jeho vrcholné dílo Crown Hall, navržené jako sídlo oddělení architektury. Crown Hall je obecně považován za Miesovo nejdokonalejší dílo, za formulaci miesovské architektury. \n\nV roce 1944 získal americké občanství, čímž přetrhal jakékoli vazby s rodným Německem. Po zbylých 30 let života se jeho americká tvorba značí konstrukčním a čistým přístupem k dosažení nové architektury dvacátého století. Zaměřil se na to, jak uzavřít volné a upravitelné univerzální prostory jasně uspořádanou konstrukcí z průmyslové oceli vyplněné velkými tabulkovými skly.\n\nJeho rané projekty v areálu IIT a projekty pro stavebního investora Herba Greenwalda představily americké společnosti styl, který se zdál být přirozeným vývojem téměř zapomenutého stylu chicagské školy devatenáctého století. Pro mnohé americké kulturní a vzdělávací instituce, investory, veřejné úřady či velké společnosti se jeho architektura, s kořeny v německém Bauhausu a západoevropském internacionálním stylu, stala uznávanou. \n\nMies pracoval ve svém ateliéru v centru Chicaga po celých 31 let. Mezi jeho významné projekty na území Spojených států patří: výškové obytné domy Lake Shore Drive Apartments v Chicagu, skleněný pavilon Farnsworth House, budova fakulty architektury Crown Hall a další budovy univerzitního areálu IIT nebo administrativní mrakodrap Seagram Building v New Yorku. Tyto stavby se staly modely pro jeho další projekty. Mimo jiné projektoval domy pro zámožné klienty. \n\nV letech 1946–1951 navrhl Mies Farnsworth House, víkendové sídlo nedaleko Chicaga, pro nezávislou a úspěšnou lékařku Edith Farnsworth. Skleněný pavilon stojí dva metry nad nivou řeky Fox River, obklopený zalesněným pozemkem.\n\nJednoduchý lineární vnitřní prostor je vymezen dokonalou bílou konstrukcí a prosklenými stěnami, které dovolují přírodě a světlu vnitřní prostor obklopit. Dřevěná stěna s krbem (kde je také zabudované mechanické zařízení, kuchyňská linka či toaleta) je umístěna uvnitř otevřeného prostoru, aby tak naznačila obytný prostor, jídelnu či ložnici, aniž by musel být prostor rozdělen zdí. Masivní vnější zdi jsou nahrazeny skleněnými stěnami – dlouhé závěsy po obvodu umožňují volnost a na přání poskytují částečné, nebo úplné soukromí. Dům byl označen za impozantní, za chrám vznášející se mezi zemí a nebem, za báseň, za umělecké dílo.\n\nV roce 2004 byl dům a 60 akrů přilehlé zalesněné plochy zakoupen památkáři v aukci za 7,5 milionů dolarů, dnes jej vlastní a spravuje národní nadace National Trust for Historic Preservation jako veřejně přístupné muzeum. Stavba ovlivnila vznik stovek dalších modernistických skleněných domů, především Glass House Philipa Johnsona poblíž New Yorku, který je stejně tak ve vlastnictví nadace.\n\nDům je ztělesněním Miesových zralých představ o moderní architektuře v nové technické éře: jeden volný prostor s minimální konstrukcí „kosti a kůže“ a zřetelné uspořádání architektonických částí. Jeho představy jsou vyjádřeny srozumitelně a jednoduše, za použití materiálů, které jsou sestaveny tak, aby vyjádřily svůj charakter. \n\n\n\n\n"}
{"id": "79481", "url": "https://cs.wikipedia.org/wiki?curid=79481", "title": "Lokomotivy Garratt", "text": "Lokomotivy Garratt\n\nGarratt je konstrukce parní lokomotivy, která se skládá ze tří částí. Střední část tvoří rám s kotlem a budkou, který je uložen na dvou oddělených pojezdech. Tyto pojezdy nesou zásobníky paliva a vody.\n\nPůvodcem tohoto typu lokomotiv byl australan Herbert William Garratt, přejímač New South Wales Railways v Londýně, který si nechal tuto myšlenku patentovat v roce 1907.\n\nZákladní výhody tohoto uspořádání lokomotiv:\n\nGarrattův patent byl využit britskou firmou Beyer-Peacock, která jej rozvinula a úspěšně s těmito lokomotivami obchodovala stejně tak jako s licencemi na jejich výrobu, takže označení Beyer-Garratt je běžně užíváno v mnoha zemích. Většina garratek byla postavena ve Spojeném království, z toho téměř dvě třetiny (1023 z 1651) u firmy Beyer-Peacock, zbytek pak na základě licencí u jiných výrobců v Británii, Francii, Španělsku, Německu, Itálii, Belgii, Jižní Africe, Brazílii a Austrálii.\n\nGarrattky byly nejvíce rozšířené v Africe, patřily k největším a nejvýkonnějším lokomotivám na jižní polokouli. Z nich nejvýkonnějších bylo osm lokomotiv řady GL jihoafrických železnic. Garrattky jezdily též v Asii, Austrálii, Jižní Americe a v několika evropských zemích. Rozšíření na britských ostrovech bylo velmi skromné, přesto, že zde sídlil jejich největší výrobce. V Severní Americe se nepoužívaly vůbec, pro lokomotivy s členěným pojezdem zde našla uplatnění konstrukce Malletova.\n\nŽeleznice Nového Jižního Walesu zavedly v roce 1952 do provozu lokomotivy řady AD60 s uspořádáním 4-8-4+4-8-4, dodané firmou Beyer Peacock. Vážily 265 tun s nápravovým tlakem pouhých 16 t. Tažná síla u nich dosahovala 265 kN a byly svého času nejvýkonnějšími lokomotivami na jižní polokouli. Pro ilustraci: Na stoupání 15 promile uvázl nákladní vlak vedený dvěma dieselovými lokomotivami. Lokomotiva AD60 vlak o celkové hmotnosti 1450 t odtáhla bez jediného proklouznutí kol.\n\nHlavní nevýhodou garrattek je, podobně jako u jiných tendrových lokomotiv, že s postupnou spotřebou vody klesá jejich adhezní váha a tím i tažná síla. Některé lokomotivy v Africe proto vozily další vůz s vodou. Další nevýhodou bývá ovládání obou parních strojů jediným regulátorem a jednou pákou rozvodu, takže při prokluzu je nutné omezit tažnou sílu obou parních strojů.\n\nDalší nevýhoda se projevovala při uváznutí vlaku v tunelu. Lokomotivní četa měla ústupovou cestu na obou stranách uzavřenu horkými válci parního stroje. To zapříčinilo ve 40. letech 20. století v Austrálii, v jediném tunelu na státní železniční síti, řadu problémů, které vyvrcholily smrtí lokomotivní čety.\n\n\n\n"}
{"id": "79491", "url": "https://cs.wikipedia.org/wiki?curid=79491", "title": "Okna", "text": "Okna\n\nNázev Okna má více významů:\n\n\n\n\n"}
{"id": "79493", "url": "https://cs.wikipedia.org/wiki?curid=79493", "title": "Zepto", "text": "Zepto\n\nZepto (symbol z) je předpona soustavy SI a znamená mocninu 10, tj. jednu triliardtinu.\nPředpona pochází z francouzského \"sept\" nebo z latinského \"septem\", což znamená \"sedm\", protože odpovídá násobku 1/1000.\n"}
{"id": "79494", "url": "https://cs.wikipedia.org/wiki?curid=79494", "title": "Yokto", "text": "Yokto\n\nYokto (symbol y) je předpona soustavy SI a znamená mocninu 10, tj. jednu kvadriliontinu.\nPředpona pochází z řeckého \"ὀκτώ\", což znamená \"osm\", protože odpovídá násobku 1/1000.\n\nNapříklad hmotnost atomu protia (vodíku, který v jádře obsahuje pouze 1 proton) je 1,673 723 478 072 yg.\n"}
{"id": "79498", "url": "https://cs.wikipedia.org/wiki?curid=79498", "title": "Echolokace", "text": "Echolokace\n\nEcholokace je postup, kdy se vysílaný zvuk od předmětu odrazí zpět do místa vysílání, kde je zpětně zachycen. Z celkového času, který uplyne od okamžiku vyslání zvukové vlny (obvykle vysokofrekvenčního zvuku) do okamžiku zpětného příjmu odražené vlny (ozvěny neboli echa), se dá spočítat vzdálenost alokovaného předmětu. Tento princip využívají některé specializované elektronické přístroje, například sonary. Princip echolokace je využíván pro měření hloubky moře.\nEcholokaci využívají také savci, a to nejvíce kytovci (\"Cetaceae\") a letouni (\"Chiroptera\"). Echolokace byla spolehlivě dokázána nejdříve u netopýrů S. Dijgraafem roku 1947, i když poznatky, že netopýři se dokáží orientovat i bez zraku jsou staršího data. U kytovců byla echolokace prokázána následně v roce 1953 W. Schevillem a B. Lawrenceovou. Kytovci i letouni používají svůj biologický tělesný sonar pro vyhledávání potravy, komunikaci s okolím a orientaci v prostoru.\n\nKytovci mají zrak dobrý, až na čeleď delfínovcovití, jejíchž členové žijí většinou v kalných vodách. Orientace na větší vzdálenosti, nebo i na krátké v noci, při špatných světelných podmínkách nebo ve velkých hloubkách (až 2 000 m, nedostatek světla) se u kytovců z podřádu ozubení (\"Odontoceti\") uskutečňuje vždy pomoci echolokace. Sonar se pro ozubené kytovce stává nejdůležitějším prostředkem orientace.\n\nKytovci jsou schopni vydávat, podle druhu, akustické signály v rozsahu od 250 Hz do 280 kHz. Nejlépe je prozkoumán podřád ozubení, jehož členové vydávají zvuky:\n\nEchologické signály, tzv. cvakání (z angl. clicks), jsou série krátkých impulsů, z nichž každý trvá průměrně 2 tisíciny sekundy, někdy i jen 1 desetitisícinu sekundy. Například delfín skákavý dokáže vyslat za sekundu až 800 těchto cvaknutí. Kytovci mohou podle potřeby frekvence těchto impulsů měnit, pro lokalizaci blízkých předmětů používají vyšší frekvence, pro vzdálenější nižší. Čím je identifikovaný předmět více vzdálen, tím později přijde odezva a vysílaný a přijímaný signál se nesmí rušit. Pokud je např. delfín od kořisti vzdálen několik desítek metrů, vysílá jen 15 až 20 sérií impulsů za sekundu, když už kořist uchvacuje, dosahuje počet sérií 190 až 200 za sekundu.\n\nVe vzduchu se zvuk šíří rychlostí cca 330 m/s, ve vodě rychlostí asi 1 440 m/s, tedy skoro čtyřnásobně rychleji. Vyšle-li kytovec jedinou sérii zvukových impulsů za sekundu, „dohlédne“ jimi do vzdálenosti přibližně 720 metrů (doba šíření signálu tam i zpět). Zvuky s vyšší frekvencí se ve vodě šíří do kratších vzdáleností než s vzdálenost desítek i stovek kilometrů.\n\nČím je vysílací frekvence nižší, tím je vlnová délka větší. Má-li se zvuková vlna od nějakého předmětu odrazit, musí být její vlnová délka menší než tento předmět. Ve vodě se dále šíří zvuk čtyřikrát rychleji než na souši, čili i vlnová délka určité frekvence je ve vodě čtyřikrát delší. Pro zajímavost: vlnová délka ve vodě je při frekvenci 20 Hz asi 75 m, při frekvenci 1 kHz asi 1,5 m, při frekvenci 10 kHz asi 150 mm, při frekvenci 100 kHz asi 15 mm a při frekvenci 280 kHz asi 4,5 mm.\n\nVýsledek echolokace u kytovců hodně závisí na sledovaném předmětu. Schopnost odrážet vlny je tím větší, čím je větší rozdíl v akustické odrazivostí dvou povrchů. Ve vodě je živočišné tělo svou akustickou vodivostí blízké vodě, takže je kytovci „vidí“ jen slabě a mohou „vidět“ vlastně i skrz něj, co je za ním. Významně „viditelným“ objektem je však plynový měchýř ryb, je akusticky nejzřetelnější, protože jeho obal tvoří rozhraní mezi dvěma různorodými látkami – vodou a vzduchem. Stejně tak vzduchem naplněné plíce ostatních kytovců jsou akustickým sonarem dobře viditelné.\n\nKytovci vydávají zvuky dvěma rozdílnými způsoby, jednak rozechvíváním vzduchu v hrtanu (nižší frekvence) anebo ve složitém systému váčků které se vychlipují z nosní trubice (vyšší frekvence). V obou případech bez otevření dýchacích otvorů a vypouštění vzduchu, takže mohou vydávat zvuky i pod vodou.\n\nUrčení směru ve kterém se zjištěný předmět nachází určují z časového posunu odražených vln po návratu ke dvěma samostatným přijímačům, pravému a levému sluchovému orgánu. Zesílení tohoto efektu je docíleno asymetrii lebky kytovců a asymetrickým uložením sluchových orgánů. Zjistilo se, že dokáži lokalizovat předmět s přesností 1 až 1,5 stupně.\n\nUši kytovců nemají boltce a ušní otvory jsou i u těch největších široké cca 10 mm a u menších druhů jen 1 až 2 mm. Zjistilo se však, že kytovci přijímají zvuk jinak než ostatní savci. Zvuk je jim do vnitřního ucha veden kůži, tukovými, svalovými i kostními tkáněmi.\n\nU ozubených kytovců dále hraje důležitou roli spodní čelist, která je po celé délce prostoupena dutinou vyplněnou olejovitou látkou, která tvoří souvislou tukovou vložku. Ta vytváří vlnovod, kterým jsou vedeny přijaté zvukové vlny. Obdobná tuková vložka byla objevena i v lebce poblíž vnitřního ucha.\n\nU ozubených kytovců se vyskytuje další orgán, nazývaný ultrasonický reflektor . Pro tyto kytovce je typické, že před čelními kostmi je uloženo velké tukové těleso, které vytváří na jejích hlavě typickou sférickou vypouklinu, které se odborně říká „meloun“ a která rychle mění svůj tvar. Tento meloun funguje jako akustická čočka, která usměrňuje a zesiluje vysílané i přijímané zvukové vlny do úzkého svazku. Rychlé změny tvaru melounu jsou dány posunem akustického ohniska čočky sonaru při zaostřování.\n\n\n\n"}
{"id": "79499", "url": "https://cs.wikipedia.org/wiki?curid=79499", "title": "Loutky", "text": "Loutky\n\nLoutky (en: \"Puppets\") jsou třídílný cyklus krátkých poetických sólových klavírních skladeb Bohuslava Martinů. Tato dílka vznikala v rozmezí let 1912 až 1924 a odrážejí skladatelův vývoj, který byl v této době ovlivňován novými hudebními směry. Uspořádání čísel těchto sešitů je sestupné, vychází se ze vžitého číslování. \n\nKomplet Loutky obsahuje:\n\n\n\nLoutky je řada na sobě nezávislých skladeb, lze je hrát v jakémkoliv pořadí. Doby vzniku jednotlivých dílek jsou přibližné, až na výjimku nejsou autorem datovány. V České republice jsou známé a populární, ale v zahraničí nejsou tak často hrané. U nás se mnohdy pro svou zdánlivou lehkost a zhutněnou hlavní myšlenku hrají i na základních uměleckých školách jako cvičné skladby, byť Martinů je s tím záměrem nepsal.\n\nInspiraci pro postavy v Loutkách se staly typizované postavy, loutky, z italské Komedie dell'arte, vzniklé v polovině 16. století v Benátkách, které Martinů charakterizuje právě hudbou. Vysvětlení příčiny vzniku je asi v tom, že Martinů celý život přitahovalo divadlo a hlavně balet. Pro vykreslení těchto postav a nálad, které vystihují použil několik poloh hudební řeči. Je to jednak inspirace dobovou \"salónní hudbou\", romantismem, impresionismem, neoklasicismem i jazzem.\n\nTéměř pro všechny skladby je typická jednoduchá třídílná forma s opakováním první části. Jejich dokonalý přednes není jednoduchý, záleží na duševní vyspělosti interpreta, jak se vcítí do charakteru té které loutky a jaký dá dílu konečný výraz. Martinů své Loutky posuzuje jako jediné ze skladeb vytvořených před rokem 1923 za dostatečně umělecky zralé.\n\n\n"}
{"id": "79502", "url": "https://cs.wikipedia.org/wiki?curid=79502", "title": "Edison (báseň)", "text": "Edison (báseň)\n\nEdison je básnická skladba Vítězslava Nezvala. Vznikla na konci října a začátku listopadu 1927 u autorových rodičů v Dalešicích, poprvé vyšla v létě 1928 nákladem Rudolfa Škeříka jako pátý svazek edice \"Plejáda\" s obálkou a vazbou Obrtelovou zároveň s Nezvalovými a Teigovými Manifesty poetismu, k nimž se tato skladba přiřazuje jako jejich básnický protějšek.\n\nNezval se v této básni zamýšlí nad tím, co zůstane po člověku po jeho smrti a dochází k závěru, že je to jeho dílo. Nezval se v této básní podobá „hazardnímu hráči“ a motiv hry a hráče prostupuje celou skladbu. Vynálezce Edisona si vzal za vzor proto, že toho mnoho dokázal. Je to jakási oslava práce. Edisonova postava je zosobnění kladných rysů, které dávají životu potřebné impulsy. Proti tomuto světu je zde protikladem svět hazardních hráčů, kteří jsou nositeli vlastností jako je spekulace a dalších záporů, které vedou k životní prázdnotě. Tyto rozdíly se projevují i v refrénu, kde jsou nejmarkantnější:\n\nText Edisona, od prvního otisku značně stabilní, prodělal před prvním uveřejněním určitý vývoj. Dedikace \"EDISONOVI / jenž stvořil více světel / než Bůh sopek / vynálezci nové epochy / Američanu / hrdinovi XX. století / a všech věků / tuto malou odyseu / básník a Evropan Čech / VÍTĚZSLAV NEZVAL\" byla připojena dodatečně. Od roku 1930 je Edison součástí Nezvalovy sbírky Básně noci, pětkrát byl však po uveřejnění vydán samostatně knižně i mimo ně - vždy se skladbami Signály času, jednou navíc s Pozoruhodným kouzelníkem a Neznámou ze Seiny.\n\nPodle autorova vlastního výroku je to „stavbou přísná sonáta“. Jedná se o pětidílnou skladbu, která je protkána celou sítí nejrůznějších refrénů, ozvěn, variací a její eufonie je plně významová.\n\n\nBáseň byla zhudebněna jazzovým hudebníkem Janem Spáleným - viz Edison (album)\n\n\n"}
{"id": "79506", "url": "https://cs.wikipedia.org/wiki?curid=79506", "title": "IHS", "text": "IHS\n\nIHS nebo také JHS (písmena I a J se v latině dlouho nerozlišovala) je zkratka jména Ježíš v řečtině (ΙΗΣΟΥΣ, \"Jésús\"), která se užívala v západní i východní církvi, někdy i v biblických rukopisech.\n\nPůvodně to byla řecká písmena ΙΗΣ \"ióta-éta-sigma\", v latině byl místo éty použit stejně vypadající znak H (označující však [h], nikoli [e]) a sigma nahrazena odpovídajícím S. Na východních ikonách se nejčastěji objevuje zkratka IH XP (\"Jésús Chriostos\").\nS úpadkem znalosti řečtiny na západě se písmena začala číst jako latinská a vykládat například jako \"Iesus Hominum Salvator\" (Ježíš spasitel lidí). Jiný výklad spojoval monogram IHS s legendou o vidění císaře Konstantina před bitvou u Milvijského mostu (312), kdy měl uslyšet příslib \"In Hoc Signo vinces\" (v tomto znamení zvítězíš). V češtině se JHS někdy vykládalo jako \"Ježíš hříšných spasitel\".\n\nV pozdním středověku se monogram IHS spojil s novou eucharistickou zbožností, se zavedením svátku Božího těla (1264) a s úctou ke svátosti oltářní. Zde se písmena IHS často vyskytují na kruhové hostii, obklopené plameny, a doplněna křížem, někdy i srdcem nebo třemi hřeby Kristova ukřižování. \nTato podoba se pak rozšířila hlavně ve Španělsku a v Itálii v 15. a 16. století a začala se užívat jako samostatný symbol, který převzalo jako svůj znak Tovaryšstvo Ježíšovo (\"Societas Jesu\") čili jezuité. Písmena IHS se zde vykládala jako \"Iesum Habemus Socium\" (Ježíš je náš společník) a symbol se vyskytuje od 16. století téměř všude na jezuitských stavbách, na liturgických předmětech, na náhrobcích a podobně.\n\n\n"}
{"id": "79507", "url": "https://cs.wikipedia.org/wiki?curid=79507", "title": "Tien-čch’", "text": "Tien-čch’\n\nTien-čch’ () je jezero v Číně v provincii Jün-nan. Leží v mezihorské kotlině mezi hřbety Jünnanské vysočiny v nadmořské výšce přibližně 1900 m. Má rozlohu okolo 500 km².\n\nZ jezera odtéká Pchutu-che, přítok Jang-c’-ťiang. Na jezeře je rozvinutá lodní doprava a rybářství. Poblíž severního břehu se nachází město Kchun-ming.\n"}
{"id": "79508", "url": "https://cs.wikipedia.org/wiki?curid=79508", "title": "Jindřich VI. Lucemburský", "text": "Jindřich VI. Lucemburský\n\nJindřich VI. Lucemburský (1252 – 5. června 1288) byl lucemburský hrabě s pověstí udatného válečníka a neohroženého milovníka turnajů.\n\nNarodil se jako syn Jindřicha V. a Markéty, dcery hraběte Jindřicha z Baru. Ještě za otcova života byl oženěn s Beatrix z Avesnes, dcerou Balduina z Avesnes.\n\nTento manželský svazek uzavřený před květnem 1266 byl pro Jindřichova otce náhradou za rezignaci na získání namurského hrabství ve prospěch flanderského hraběte. Když Jindřich V. na Vánoce roku 1281 zemřel, Jindřich VI. po něm zdědil lucemburské hrabství. Téhož roku vymřel po meči rod limburských a o uvolněné hrabství se přihlásilo velké množství zájemců, včetně samotného Jindřicha. Spor vygradoval roku 1288, kdy se 5. června odehrála bitva u Worringenu, kde Jindřich společně se svými bratry Walramem a Balduinem zahynul. Prohrou této bitvy Lucemburkové ztratili Limbursko.\n\n1. manželství ∞ 1260/1261 Beatrix z Avesnes (†1321)\n\n\n"}
{"id": "79509", "url": "https://cs.wikipedia.org/wiki?curid=79509", "title": "Gyaring (Žlutá řeka)", "text": "Gyaring (Žlutá řeka)\n\nGyaring ( , ) je jezero v pohoří Kchun-lun v provincii Čching-chaj v ČLR. Má rozlohu okolo 600 km² a dosahuje hloubky 8 m. Leží v nadmořské výšce přibližně 4200 m.\n\nNachází se v bažinaté kotlině mezi hřbety Bucinšan a Bayan Har.\n\nPřes jezero protéká Žlutá řeka na svém horním toku. V těsné blízkosti jezera Gyaring leží jezero Ngoring.\n"}
{"id": "79512", "url": "https://cs.wikipedia.org/wiki?curid=79512", "title": "Skylark", "text": "Skylark\n\nOperace SKYLARK (\"skřivan\") byla plánována jako nasazení průzkumného letounu A-12 k průzkumu Kuby po vyřešení Kubánské krize.\n\nO nasazení A-12 CIA uvažovala již během krize, ale letadlo nebylo připraveno kvůli problémům s vývojem motorů.\n\nV létě 1964 sovětský premiér Nikita Sergejevič Chruščov oznámil, že jakékoliv letadlo narušující letový prostor Kuby bude sestřeleno. Začala příprava operace \"SKYLARK\", která měla zajistit informace o případných pokusech o znovunainstalování jaderných raket na Kubě.\n\nGenerál Marshall S. Carter nařídil skupině pracující na projektu \"OXCART\", aby se pokusila dosáhnout alespoň nouzového stavu umožňujícího přelety Kuby. Následující dva měsíce probíhaly lety ověřující funkčnost průzkumného vybavení a simulující profily misí pro přelet Kuby.\n\n5. listopadu 1964 byla v nouzové pohotovosti připravena operační skupina k přeletům nad Kubou při rychlostech Mach 2,8, ale bez většiny systémů elektronické obrany (ECM). Skupina potom dále pracovala na zlepšení své připravenosti tak, aby měla k dispozici pět letadel k nasazení do operace.\n\nHrozby sestřelení letadel U-2, která průzkum prováděla jak během Kubánské krize, tak po ní, se ovšem nenaplnila. U-2 tedy pokračovaly v monitorování aktivit na Kubě a operace \"SKYLARK\" se nikdy neuskutečnila.\n\nDalším z důvodů zrušení operace byly protesty amerického letectva, které mělo obavy, že chování systémů ECM v A-12 bude při nasazení A-12 vyzrazeno protivníkovi a v případě havárie nad nepřátelským územím může dojít ke kompletní kompromitaci těchto systémů. A-12 používalo stejné ECM systémy jako tehdejší strategické bombardéry a letectvo se obávalo, že by Sovětský svaz mohl vyvinout protiopatření a bombardéry by se tak staly zranitelné.\n\nAčkoliv k nasazení A-12 nad Kubou nikdy nedošlo, příprava této operace měla významný vliv na trénovanost a připravenost týmů pracujících na projektu \"OXCART\".\n"}
{"id": "79518", "url": "https://cs.wikipedia.org/wiki?curid=79518", "title": "Scope Logic", "text": "Scope Logic\n\nOperace SCOPE LOGIC (též známá jako \"UPWIND\") měla za cíl na sklonku šedesátých let získat informace o sovětském raketovém systému poblíž Tallinnu (dnešní Estonsko).\n\nJiž od roku 1962 registrovala CIA budování nových raketových stanovišť nejprve v bízkosti Tallinnu a posléze po celém severozápadním Sovětském svazu. Nedostatek přesných informací vedl k rozdílným názorům na jejich funkčnost a účel.\n\nAnalytici požadovali snímky s rozlišovací schopností 40 centimetrů, protože jinak nebyli schopni určit velikost raket a typ radarového systému. Dále chyběla elektronická data (ELINT) - v blízkosti instalací se nenacházelo žádné monitorovací stanoviště a radary nebyly nikdy testovány ve sledovacím režimu, což znamenalo, že nebyly známy výkonové parametry, ani pracovní frekvence.\n\nPlán operace počítal s využitím jednoho letadla A-12 a jednoho letadla U-2 vybaveného zařízením pro sběr elektronických dat (ELINT). A-12 se mělo s U-2 setkat nad Baltem a dále zamířit na sever k Norsku, na jih podél sovětsko-finské hranice, před Leningradem změnit kurs na západojihozápad podél Estonska.\n\nA-12 vůbec nemělo narušit vzdušný prostor Sovětského svazu, ale plánovači předpokládali, že v okolí Leningradu bude kurs letadla vypadat jako příprava k průniku do sovětského vzušného prostoru a vyprovokuje radary u Tallinnu k akci. Mezitím bude U-2 sbírat elektronická data a zatímco A-12 poletí okolo pobřeží a bude fotografovat radary přístrojem \"Type I\", odletí U-2 daleko nad moře z dosahu ruské PVO.\n\nTento plán byl sice schválen a navržen k realizaci, nicméně vzhledem k velkému odporu ministra zahraničí tento plán nikdy nebyl předložen prezidentu Johnsonovi ke schválení a operace \"SCOPE LOGIC\" se nikdy neuskutečnila, nicméně operaci v podobném formátu (bez asistence U-2) uskutečnilo roku 1981 u Murmanska s použitím letounu SR-71 Americké vojenské letectvo.\n"}
{"id": "79520", "url": "https://cs.wikipedia.org/wiki?curid=79520", "title": "Anton Vašek", "text": "Anton Vašek\n\nAnton Vašek (29. dubna 1905 Hrubá Borša – 30. července 1946 Bratislava) byl úředník Slovenského štátu, známý pod přezdívkou „Židovský král“.\n\nVystudoval práva na Univerzitě Komenského v Bratislavě, angažoval se ve studentských organizacích i v Hlinkově slovenské ľudové straně, za kterou v roce 1935 neúspěšně kandidoval do parlamentu. Působil jako notář a redaktor časopisu \"Hlas slovenskej samosprávy\", v dubnu 1942 byl jmenován do čela čtrnáctého odboru slovenského ministra vnitra, zaměřeného na realizaci protižidovských nařízení. Vydal knihy propagující deportace Židů ze Slovenska, osobně se účastnil zatýkání a rozhodoval o tom, kdo bude vyvezen do německých koncentračních táborů. Nashromáždil značné sumy od majetných Židů, kteří mu platili za vyřazení z transportů, v mnoha případech však po inkasování úplatku slib nesplnil, naopak žádal pokračování deportací i poté, co od nich slovenské úřady upustily. Po válce byl jako válečný zločinec odsouzen k trestu smrti a oběšen.\n\n\n"}
{"id": "79533", "url": "https://cs.wikipedia.org/wiki?curid=79533", "title": "Cheruskové", "text": "Cheruskové\n\nCheruskové byli jedním z germánských kmenů obývající údolí řeky Rýn, roviny a lesy v severozápadním Německu (mezi dnešními městy Osnabrück a Hannover) během 1. století př. n. l. a 1. století. Byli to první spojenci a nepřátelé Římské říše. Nejvíce se proslavili bitvou v Teutoburském lese, kdy spojené germánské kmeny (Cheruskové, Marsové, Chattové a Brukteři) pod vedením cheruského bojovníka Arminia zničily 3 římské legie, které vedl Publius Quinctilius Varus. Tato zdrcující porážka zastavila Římany v postupu a přinutila říši stáhnout se ještě na několik dalších let za Rýn, Dunaj a za hranice (\"limes Germanicus\"), které byly zbudovány jako důsledek ztrát v bitvě a uzavřely prostor mezi oběma řekami.\nDle záznamů kmen patrně později splynul s jiným, jako byly například Frankové či Alamani.\n"}
{"id": "79535", "url": "https://cs.wikipedia.org/wiki?curid=79535", "title": "Kryptozoologie", "text": "Kryptozoologie\n\nKryptozoologie (z řeckého κρυπτός, \"kryptos\"- skrytý) je obor zoologie zkoumající živočichy, o kterých neexistují nezvratné důkazy, ale jejichž existenci naznačují zprávy domorodců, pozorování cestovatelů, historické záznamy, legendy, apod. Mnozí zoologové kryptozoologii jako vědu neuznávají. Někteří skeptici ji dokonce označují za pseudovědu. Na druhou stranu, značné množství kryptozoologů jsou profesionálními zoology.\n\nŽivočichové, jimiž se kryptozoologie zabývá, jsou označováni jako kryptidy.\n\nZa zakladatele kryptozoologie je považován francouzský zoolog Bernard Heuvelmans, jehož kniha \"Na stopě ignorovaných zvířat\" (1955) upozornila světovou veřejnost na mnohé záhady zoologického světa.\n\nV roce 1982 byla založena organizace \"International Society of Cryptozoology\", místopředsedou byl zvolen Roy P. Mackal. Tato organizace vydávala čtyřikrát ročně publikace, ve kterých se snažila zmapovat záhadné tvory této planety. Roku 1998 ale z finančních důvodů ukončila činnost.\n\nV České republice se touto problematikou zaobírají mimo jiných Jaroslav Mareš, Ivan Mackerle a Vojtěch Sláma.\n\nKryptidy lze rámcově rozdělit do následujících kategorií:\n\n"}
{"id": "79536", "url": "https://cs.wikipedia.org/wiki?curid=79536", "title": "Jošt Moravský", "text": "Jošt Moravský\n\nJošt Moravský, též Lucemburský (pravděpodobně říjen 1351 Brno – 18. ledna 1411, Brno) byl moravský markrabě z dynastie Lucemburků, braniborský kurfiřt a zvolený římský král. Byl velmi schopným a obratným politikem, který ctižádostivě toužil po větší moci i majetku a neváhal v zájmu svých cílů měnit strany a názory. Spolu se svými bratry citelně zasahoval do záležitostí českého království, kterému vládl jejich bratranec Václav IV.\n\nNarodil se jako prvorozený syn markraběte Jana Jindřicha, mladšího bratra Karla IV., a jeho druhé manželky Markéty Opavské z rodu opavských Přemyslovců. Roku 1375 po smrti svého otce se Jošt stal starším moravským markrabětem. O správu Moravy se musel dělit se svým nejmladším bratrem Prokopem Lucemburským a Janem Soběslavem, mladšími moravskými markrabaty. Bratři nebyli svorní, což bylo příčinou vleklých válek, které mezi nimi vypukly po smrti Jana Soběslava roku 1380 a trvaly s přestávkami, kdy se rivalové krátkodobě usmiřovali, až do Prokopovy smrti v roce 1405.\n\nJošt byl po císaři druhým nejstarším Lucemburkem a Karel IV. se právem obával, že by mezi ním a jeho syny mohlo dojít k nástupnickým sporům. Proto vydal koncem roku 1376 nástupnický řád, jímž proti svým dosavadním zásadám rozdělil moc v zemích Koruny české, aby zajistil dědická práva svým synům a jejich potomkům. Nedlouho poté Karel potvrdil dohodu Jošta a Jana Soběslava o rozdělení rodového majetku po jejich otci Janu Jindřichovi, Karlovu bratru. V roce 1378 získal do zástavy Kladsko, patrně jako kompenzaci za finance, které Karlovi poskytl Jan Jindřich. Kladsko držel až do roku 1388, kdy ho směnil s českým králem Václavem IV. za zástavu Lucemburska.\n\nRoku 1383 jmenoval Václav IV. Jošta generálním říšským vikářem pro Itálii. Jošt se tak stal zástupcem krále v italských říšských državách, což pro něj znamenalo významné povýšení. Obnovil brněnskou mincovnu a po celou dobu vlády razil vlastní mince, včetně omezené emise dukátu.\n\nRoku 1387 pomohl Jošt společně s Prokopem větší finanční půjčkou svému bratranci Zikmundovi Lucemburskému k získání uherského trůnu. Odměnou jim byla část dnešního západního Slovenska s Bratislavou. Roku 1388 jim Zikmund, který potřeboval stále více peněz, dal do zástavy Braniborsko. Uherský král Zikmund však nebyl schopen vyplatit zástavní částku, a tak se Jošt stal v polovině 90. let 14. století braniborským markrabětem a držitelem jednoho ze sedmi říšských kurfiřtských hlasů. Kromě toho zastavil Václav IV. Joštovi roku 1388 hrabství Lucembursko a alsaské fojtství.\n\nJošt rychle rozšiřoval svůj majetek i politickou moc, jeho ambice nicméně stále nebyly ukojeny. Roku 1394 zaštítil Panskou jednotu v revoltě proti králi Václavu IV., zatímco markrabě Prokop a králův bratr Jan Zhořelecký zůstali na jeho straně. Když pak Jan Zhořelecký na jaře 1396 náhle zemřel, nevyhnul se Jošt podezření, že Janovu vraždu zorganizoval. Spekulace o travičství však nejsou prokázány.\n\nTaké roku 1402 během dalšího panského odboje proti králi stál Jošt na straně šlechty, tentokrát ve spojení se Zikmundem Lucemburským. Vzápětí se s ním ale politicky rozešel a po smrti svého bratra Prokopa stál na straně Václava IV. Roku 1410 proti Zikmundovi kandidoval na krále Svaté říše římské. Volba probíhala v situaci, kdy žil zvolený, korunovaný, ale roku 1400 sesazený římský král Václav IV. Kurfiřti zvolili v září 1410 za římského krále Zikmunda. Protože však nedostal potřebnou většinu hlasů, volbu 1. října opakovali a své hlasy dali Joštovi. Z titulu římského krále se však Jošt těšil jen krátce, od 1. října 1410 do 18. ledna 1411, kdy na brněnském Špilberku zemřel. Byl pohřben v kostele sv. Tomáše patřícímu ke klášteru augustiniánů eremitů.\n\nJošt byl dvakrát ženatý, obě manželky pocházely z piastovské dynastie. Jeho první ženou se v roce 1372 stala dcera vévody Vladislava II. Opolského Alžběta Opolská, která vzápětí ve svých čtrnácti letech zemřela. Druhá svatba se konala v roce 1374 a nevěstou byla Alžbětina teta Anežka Opolská. Obě manželství zůstala bezdětná. Někteří historikové se domnívají, že byl ženat pouze jedenkrát.\n\nV Brně byl 28. října 2015 odhalen pomník Jošta Moravského od Jaroslava Róny. Socha je vysoká 8 metrů a byla kritizována i obdivována.\n\n\n\n"}
{"id": "79539", "url": "https://cs.wikipedia.org/wiki?curid=79539", "title": "Holan", "text": "Holan\n\nHolan bylo původně označení odstaveného býčka, přeneseně také silného a nemotorného chlapce.\n\n\n\n\n\n"}
{"id": "79546", "url": "https://cs.wikipedia.org/wiki?curid=79546", "title": "Česká literární kritika", "text": "Česká literární kritika\n\nPočátky české literární kritiky spadají do období národního obrození. Jejími hlavními představiteli byli Gelasius Dobner a Josef Dobrovský. Estetická měřítka v literární kritice pak uplatňoval např. Josef Jungmann. Za zakladatele české literární kritiky je pak považován Karel Havlíček Borovský se svou literárně kritickou statí \"Kapitola o kritice\" z roku 1846. V ní stanovil znaky kritiky dobré i špatné, upozornil na význam soustavné kritické praxe pro teorii umění a žádal odpovědnou a poučenou kritiku, která se měla stát pomocnicí literatury. Portréty spisovatelů však psali již barokní autoři (Balbín, Voigt, Pelcl). První pokus o obraz české literatury byl v roce 1782 František Faustin Procházka.\n\nZ dalších významných autorů 19. století: Josef Jungmann (Slovenost, 1820), Josef Krasoslav Chmelenský, Josef Kajetán Tyl, Karel Sabina, Vítězslav Hálek, Jan Neruda, Eliška Krásnohorská, Hynek Babička, Leander Čech, Josef Durdík. \n\nModerní česká literární kritika je spojena zejména se jménem F. X. Šaldy.\n\nPo roce 1945 se literární kritika stává nástrojem politické propagandy, svým literárním trpaslictvím je známý hlavně představitelem marxistické kritiky Ladislav Štoll. (Štoll se do vývoje české literatury zapsal z pozicí svých funkcí na ministerstvu kultury nesmazatelně. Kupříkladu odsuzoval jako úpadkovou a zahnívající Halasovu básnickou skladbu \"Staré ženy\" slovy: „\"Vyprávěl mi jeden mladý soudruh o tom, jak zděšena a pobouřena byla jeho matka, když viděla, jak on, její syn, studující tehdy před válkou, čte tyto verše. Rozhořčení prosté ženy bylo správným kritickým zhodnocením této poezie.\"“ \n\nSkutečná literární kritika, reprezentovaná např. Pavlem Tigridem, se tak na mnoho let uchyluje na stránky samizdatových a exilových publikací (\"Svědectví, Kritický sborník, Na brigádě\").\n\n\n\n"}
{"id": "79547", "url": "https://cs.wikipedia.org/wiki?curid=79547", "title": "Bohemistika", "text": "Bohemistika\n\nBohemistika je vědní obor, který se zabývá českým jazykem a literaturou. V širším, dnes méně častém pojetí výraz označuje obor zabývající se českým národem obecně (tj. včetně kultury, historie apod.).\n\nObor vznikl již ve 14. století, kdy se poprvé objevily odborné práce zabývající se českým jazykem.\n\nKlaret <br>\nČeský učenec doby Karla IV. Bartoloměj z Chlumce, zvaný Klaret, (asi 1320 – asi 1379) se jako první pokusil o vytvoření české vědecké terminologie. Učinil tak zvláště ve svých třech velkých veršovaných slovnících – \"Glosář\", \"Bohemář\" a \"Vokabulář gramatický\". Další, menší slovník dostal název \"Exemplarius\". Některé novotvary zavedené Klaretem existují v češtině dodnes (např. \"jepice\", \"háv\", \"zlatohlav\").\n\nJan Hus <br>\nO český jazyk se zajímal také Jan Hus (asi 1370 – 6. července 1415). Husovo autorství latinsky psaného díla \"Orthographia Bohemica\" (O pravopise českém) nelze jednoznačně prokázat, ale bývá mu obvykle přisuzováno. Podle reformy navržené v uvedeném spise se měl dosavadní český spřežkový pravopis nahradit pravopisem diakritickým.\n\nČeští humanisté 15. století (např. Viktorin Kornel ze Všehrd) hájili češtinu proti výtkám, že je ve srovnání s latinou nedokonalá, a usilovali o to, aby se jí čeština po stránce lexikální i stylistické vyrovnala.\n\nTři utrakvističtí kněží, Beneš Optát z Telče, Petr Gzel z Prahy a Václav Philomates, v první třetině 16. století sestavili první mluvnici českého jazyka – \"Grammatiku českou\". Ač nebyla úplná, položila základy kodifikace humanistické češtiny, zvláště pak v hláskosloví a tvarosloví.\n\nJan Blahoslav <br>\nVelkým znalcem českého jazyka byl biskup jednoty bratrské Jan Blahoslav (1523–1571).<br>\nZ latiny a řečtiny do češtiny přeložil \"Nový zákon\" (překlad vydán 1564), a dal tak podnět ke vzniku Bible kralické (1576–1594). Blahoslavův překlad se stal vzorem dokonalého jazyka. <br>\nCelkem dvacet let se věnoval \"Gramatice české\" a dokončil ji těsně před svou smrtí. Kniha je vlastně komentovaným vydáním starší gramatiky češtiny od Beneše Optáta a Václava Philomatesa a je Blahoslavem doplněna o rozsáhlý oddíl o stylistické kultuře a normě jazyka. Kniha je doplněna sbírkou českých přísloví.\n\nMatouš Benešovský<br>\nMatouš Benešovský zvaný Philonomus, o jehož životě nemáme příliš spolehlivých dokladů, je původcem dvou jazykovědných děl. \"Grammatica Bohemica\" vyšla roku 1577 a \"Knížka slov českých vyložených\" roku 1587. Benešovský se pokládá za prvního autora, který popsal sedmipádovou strukturu češtiny a který byl blízko objevení slovesného vidu. Jeho specifikem je práce s obecně slovanským materiálem, především maloruským (ukrajinským), méně pak jihoslovanským, a v novodobé edici (O. Koupil) je zván protoslavistou. V rámci humanistické tradice podává také chválu jazyka českého a prosazuje čistotu češtiny z pozice krajního purizmu. Zcela jedinečné jsou v jeho \"Knížce\" žalmy v církevní slovanštině, zapsané českým pravopisem.\n\nDaniel Adam z Veleslavína <br>\nLexikograf Daniel Adam z Veleslavína (1546–1599) sestavil mj. čtyřjazyčný slovník \"Silva quadrilinguis\" (Bohatství čtyř jazyků, 1598), jenž vedle sebe kladl dva jazyky mrtvé (latinu a řečtinu) a dva jazyky živé (češtinu a němčinu).<br>\nPodle Daniela Adama z Veleslavína byla celá jazyková (a obecně kulturní) epocha v českých zemích nazvána dobou veleslavínskou. Právě na češtinu tohoto vrcholného období navázal počátkem 19. století Josef Dobrovský při snaze o vytvoření moderní spisovné češtiny.\n\nSlováci <br>\nNa rozvoji bohemistiky se v době humanismu podíleli také Slováci působící v Čechách. Nejvýznamnějším z nich byl Vavřinec Benedikt z Nudožer (1555–1615), jenž působil na pražské univerzitě a latinsky sepsal mluvnici češtiny známou pod názvem \"Grammaticæ bohemicæ libri duo\" (Dvě knihy české mluvnice, 1603). Kromě výkladů o mluvnici kniha obsahuje řadu poznámek o nářečích. Velmi kvalitní gramatikou byla také \"Grammatica Bohemico-Slavica\" Pavla Doležala (1746).\n\nDoba slovesného baroka, za niž se u nás považuje přibližně rozpětí let 1620–1770, s sebou přinesla zvýšený teoretický zájem o český jazyk v podobě několika gramatik, některých mnohokrát vydaných. Tato horečnatá jazykovědná aktivita se někdy spojuje s komplikovaným postavením češtiny, která byla postupně vytlačována ze sféry nejvyšší správy a světské elitní kultury a musela odolávat zvýšenému tlaku němčiny. Představy o jejím úpadku jsou však z velké části obrozeneckým mýtem, na nějž navázala i pozitivistická bohemistika 20. století. Dnes jsou kvality pobělohorské literatury široce uznávány, stejně jako důležitá role jezuitských autorů při péči o český jazyk.\n\nMezi první barokní díla zaměřená na jazyk patří \"Grammatica Boemica\" Jana Drachovského z r. 1660 a \"Brus jazyka českého\" z r. 1667 od Jiřího Konstance, který však vydal až po jeho smrti Matěj Václav Šteyer. Prakticky zaměřený byl Šteyerův tzv. \"Žáček\", plným názvem \"Výborně dobrý způsob, jak se má dobře po česku psáti, neb tisknouti\" (1668, 1730, 1781!). Nic bližšího není známo o mluvnici Kotelově kolem r. 1691. Nejvýznamnější původní mluvnickou prací je však latinská \"Čechořečnost, seu Grammatica linguae Bohemicae\" Václava Jana Rosy z r. 1672. Ta obsahuje také předmluvu, která je v podstatě obranou češtiny. O nepřerušeném zájmu o jazyk svědčí také opakovaná vydání mluvnice Václava Jandyta \"Grammatica Linguae Boemicae\" (1704, 1705, 1715, 1732, 1739, 1753), opatřená stále přetiskovanou předmluvou, obsahující zanícenou obranu českého jazyka, a příležitostně doplněná puristickým slovníčkem. V některých z vydání najdeme také návody, jak psát českou divadelní hru nebo jak konverzovat ve vyšší společnosti. Role těchto návodů stále čeká na podrobnější výzkum, ale je možné, že se ukáže, že čeština nebyla vytlačena z elitní světské kultury tak dokonale, jak se tvrdívá.\n\nJosef Dobrovský <br>\nZa zakladatele novodobé vědecké bohemistiky (a rovněž slavistiky) je považován Josef Dobrovský (1753–1829), vůdčí postava první generace obrozenců. Právě před touto generací stály obtížné úkoly, a to kromě jiného: <br>\nDobrovský se těchto úkolů ujal a už v roce 1792 dokončil německy psané dílo \"Geschichte der böhmischen Sprache und Literatur\" (Dějiny české řeči a literatury). V této literárněhistorické studii Dobrovský vypracoval periodizaci české literatury, z níž se v zásadě vychází dodnes. Za vrcholné období českého písemnictví označil dobu veleslavínskou. Vyzdvihl však také dobu husitskou. <br>\nDobrovského další práce, \"Ausführliches Lehrgebäude der böhmischen Sprache\" (Podrobná mluvnice českého jazyka, 1809), lze označit za stěžejní dílo bohemistiky, bez něhož by měl současný český jazyk výrazně jinou podobu. Autor navazoval na humanistickou češtinu Bible kralické a jeho normativní návrhy byly až na výjimky brzy přijaty. (O tuto kodifikační mluvnici se ve 2. polovině 19. století opíral i Jan Gebauer.) <br>\nTřetím významným počinem Josefa Dobrovského na poli bohemistiky bylo sestavení dvoudílného \"Deutsch-böhmisches Wörterbuch\" (Německo-český slovník, 1802 a 1821).\n\nJosef Jungmann <br>\nDobrovský si s nastupující mladou generací obrozenců příliš nerozuměl, přesto z jeho díla vycházel další velikán bohemistiky, Josef Jungmann (1773–1847), autor pětisvazkového \"Slovníku česko-německého\" (vycházel v letech 1834–1839). Shromáždil v něm přibližně 120 000 českých slov, jejichž zdrojem byly české literární památky a řeč lidu, ale zahrnul do něj také výrazy z dalších slovanských jazyků (zvl. z ruštiny a polštiny) a vlastní novotvary. Sestavením slovníku chtěl prokázat, že čeština je jazyk stejně bohatý a dokonalý jako němčina. Vznik českého odborného názvosloví byl spjat s rozvojem české vědy v době národního obrození. Spolu s Dobrovského \"Mluvnicí\" se Jungmannův slovník stal základním kamenem pro pozvolné ustanovení normy i kodifikace moderní češtiny. \nJungmann se zabýval také historií české literatury. V díle \"Historie literatury české aneb soustavný přehled spisů českých s krátkou historií národu, osvícení a jazyka\" (1825) sepsal české literární památky od nejstarších dob po svou současnost. Periodizace dějin české literatury do značné míry vychází z pojetí Josefa Dobrovského.\n\nOd konce 19. století se rozvíjely pozitivistické metody zkoumání jazyka a literatury.\n\nJan Gebauer <br>\nNejvýznamnějším představitelem této fáze dějin bohemistiky byl Jan Gebauer (1838–1907), jeden z nejuznávanějších českých vědců všech dob. Jeho dílo na přelomu 19. a 20. století pro český jazyk znamenalo totéž, co dílo Josefa Dobrovského o 100 let dříve. Jako docent a později profesor češtiny na Karlově univerzitě vychoval řadu vynikajících nástupců (např. Václav Ertl). <br>\nGebauer navázal na práci Dobrovského a navrhl kodifikaci spisovné češtiny, která brala ohled na tehdejší aktuální potřeby jazyka a která je v mnoha ohledech platná dodnes. <br>\nGebauerova \"Historická mluvnice jazyka českého\" je klíčovou bohemistickou prací. Za svého života stihnul publikovat tři části – \"Hláskosloví\" (1894), \"Tvarosloví – Skloňování\" (1896) a \"Tvarosloví – Časování\" (1898). Čtvrtou část, \"Skladba\" upravil k vydání až František Trávníček v roce 1929. Celé dílo je podloženo rozsáhlým, pečlivě zpracovaným materiálem a je dodnes považováno za spolehlivý pramen. <br>\nDvoudílný \"Slovník staročeský\" (1903) stihl Gebauer zpracovat a vydat jen po heslo \"naliti\". Dílo později dokončil profesor Emil Smetánka. <br>\n\"Mluvnice česká pro školy střední a ústavy učitelské I, II\" (1890) původně vznikla jako školní učebnice, ale postupně se stala příručkou kodifikační a základním bohemistickým dílem své doby. Obsahuje ucelený popis soudobého českého hláskosloví, slovotvorby, tvarosloví, skladby i pravopisu. Na toto zpracování české mluvnice navázali Bohuslav Havránek a Alois Jedlička ve své \"České mluvnici\". <br>\nVýše uvedená Mluvnice vyšla v roce 1891 také ve zkrácené, přehlednější a přístupnější podobě jako \"Krátká mluvnice česká\". Na jejích pozdějších vydáním pracoval kromě jiných už zmíněný Václav Ertl.\n\nDalší pozitivističtí bohemisté <br>\nVáclav Ertl, Josef Zubatý, Jaroslav Vlček\n\nMezi 1. a 2. světovou válkou se bohemistika částečně přiklonila ke strukturalismu (Vilém Mathesius, Jan Mukařovský).\n\nPo 2. světové válce se prosazovalo úsilí o marxistickou metodologii (Bohuslav Havránek, Karel Horálek, Zdeněk Nejedlý a další).\n\nŘeditel Ústavu pro jazyk český František Daneš (1919–2015).\n\n"}
{"id": "79548", "url": "https://cs.wikipedia.org/wiki?curid=79548", "title": "Vozovna Střešovice", "text": "Vozovna Střešovice\n\nVozovna Střešovice, provozovaná Dopravním podnikem hlavního města Prahy, se nachází ve východní části Střešovic, u hranice s Hradčany, u křižovatky ulic Patočkova a Cukrovarnická. 12. prosince 1991 byla prohlášena za kulturní památku, od září 1992 už neslouží běžnému provozu, deponovány a vypravovány jsou zde pouze tramvaje typu Tatra T3SU, které jezdí na lince 23. Je zde umístěno Muzeum městské hromadné dopravy a středisko smluvních jízd. Vozovna Střešovice spadá pod ředitele technického úseku – Povrch.\n\nPodle plánu schváleného v prosinci 1906 se při výstavbě tramvajové trati přes Letnou měla vybudovat vozovna v ulici U letenské vodárny a trať k ní měla vést z Letenského náměstí Korunovační ulicí. Stavbě vozovny však zabránil jeden z majitelů pozemků, který požadoval příliš vysokou cenu. 9. června 1907 tak byl zprovozněn jen úsek trati na Letenské náměstí, vybudovaná odbočka k vozovně zůstala slepá. Městská rada doporučila koupit nejlevnější z dalších vytipovaných pozemků poblíž uvažované trati, problémem bylo jen to, že se nacházela v zakázaném obvodu c. a k. dělostřelecké laboratoře. Projekt tramvajové vozovny ve Střešovicích schválilo ministerstvo železnic 4. července 1908, stavba byla dokončena 1. září 1909 a provoz byl zahájen 24. října 1909, kdy k ní byla prodloužena tramvajová trať od nádraží Bruska, kde končila od 21. listopadu 1908.\n\nVozovna Střešovice patřila do série vozoven stavěných podle jednotného vzoru: jako trojlodní, s pěti kolejemi v jedné lodi, přičemž jedna loď je od zbylých dvou oddělena zdí, zbylé dvě lodě byly od sebe odděleny řadou dřevěných sloupů a rovněž po obou stranách prostřední koleje v každé lodi byly řady dřevěných sloupů, krytina se používala eternitová. První podle tohoto vzoru byla stavěna roku 1902 vozovna Košíře, druhá v roce 1908 vozovna Strašnice (v původní podobě, jejíž hlavní část byla zbořena roku 1929) a třetí vozovna Střešovice. Částečnou podobnost vykazovala i menší vozovna Smíchov z roku 1915, která však měla ve třech lodích jen 7 kolejí.\n\nUmožnila deponování 75 vozů (jiný zdroj uvádí 90 vozů) na patnácti kolejích ve třech lodích s dřevěnou nosnou konstrukcí. První dvě lodě jsou umístěny ve shodné výšce, třetí loď o 1,2 metru níže. 9 kolejí (č. 4–12) bylo podsklepeno pro účely údržby a za první lodí byla v celé šířce zámečnická dílna, šatny a další zázemí. Nepodsklepené koleje se používaly pro vlečné vozy. Východně od plánované čtvrté lodě byla samostatně postavena kotelna. Na základě plánu z roku 1922 vznikla roku 1923 (či mezi lety 1924 a 1925) i čtvrtá loď, již prodloužená, ve výškové úrovni třetí lodě, zděná s dřevěnou konstrukcí střechy, pro dalších 35 vozů a všemi kolejemi podsklepenými, a v prodloužení druhé a třetí lodě byla přistavěna skladiště a na podzim 1923 bylo upraveno kolejiště vozovny. Roku 1923 byla postavena hasičská zbrojnice, dnes sloužící jako restaurace. Roku 1930–1931 byly zbourány dílny a skladištní přístavby za první, druhou a třetí lodí a všechny tři starší lodě kromě prvních dvou kolejí byly prodlouženy na délku čtvrté lodě, již s ocelovou konstrukcí střechy, čímž vozovna mohla pojmout o třicet tramvají více, tedy celkem 129 vozů. Výjezdy z jednotlivých kolejí byly původně opatřeny dřevěnými skládacími vraty, ty byly postupně nahrazeny ocelovými otevíracími (na čtvrté lodi až roku 1965).\nPo zavedení trolejbusové dopravy byly od 28. srpna 1936 první a druhá kolej první lodě odpojeny a vyhrazeny trolejbusům, které jezdily přes Bořislavku k Matěji, zároveň byla vrata obou kolejí nahrazena jedněmi širokými. V pozdější době přibyla trolejbusová stopa i na třetí kolej. Na třetí koleji tedy mohly být deponovány tramvaje i trolejbusy. Stopa vedla jen před vrata, kde bylo nutné přeložit sběrače na sousední stopu. Bylo tak tomu až do 1. září 1959, deponovalo se tu 8 trolejbusových vozů. Poté se na druhou kolej vrátily tramvaje a první kolej zůstala trvale odpojena. Pro potřeby muzea je k dispozici trolejbusová stopa na 4. koleji, která však nevede na dvůr vozovny. Slouží pro krátké zkoušky a manipulaci s exponáty, které si na dvoře převezme tahač.\n\nV polovině 50. let se připravovala rekonstrukce vozoven pro nové tramvaje řady T, střešovická vozovna byla jediná, se kterou se původně nepočítalo, nakonec však přece jen upravena byla (litinové nosníky kolejí ve třetí a čtvrté lodi byly do roku 1965 nahrazeny podezděním, kolejiště první a druhá lodi bylo přestavěno v letech 1966 a 1967) a roku 1965 se zde objevily první vozy Tatra T3. Koncem 70. let se uvažovalo o zrušení, odpojení a demolici vozovny, současně se rodila i myšlenka využít objekt pro umístění tramvajového muzea.\n\nVe východní části areálu se nachází patrová administrativní budova, která obsahovala kanceláře a tři služební byty. K severu přiléhá přízemní přístavek. Roku 1923 byla mezi hlavními vjezdy a administrativní budovou postavena hasičská zbrojnice Hasičského sboru hlavního města Prahy, k níž byl roku 1924 dostavěn zděná čekárna pro cestující, výpravna, místnost pro záložní řidiče a vrátnice vozovny. Roku 1938 byla čekárna přestavěna na požární skladiště. Využití jednotlivých částí budovy se časem měnilo, vrátnice zůstala, část objektu je nyní přestavěna na občerstvení.\n\nPůvodně vcházel ohradní zdí do areálu svazek kolejí do každé ze tří lodí samostatnými vraty. Ulice bývala podstatně užší než dnes a tramvajová trať byla zdvojkolejněna až roku 1920. Roku 1923 bylo kolejiště rozšířeno o 5 kolejí ke čtvrté lodi a k nové harfě byl připojen vratný kolejový trojúhelník, na podzim 1924 byl trojúhelník rozšířen na kolejovou smyčku kolem hasičské zbrojnice, která z objektu vycházela novými, čtvrtými, spodními vraty mezi hasičskou zbrojnicí a administrativní budovou. Roku 1926 byla trať od vozovny jednokolejně prodloužena dále na Malovanku, roku 1932 bylo toto prodloužení zdvojkolejněno. Roku 1936 byl nejzápadnější (nejhořejší) vjezd zrušen pro tramvaje a vyhrazen trolejbusům. Roku 1948 byla na ulici před vozovnou vybudována třetí kolej pro usnadnění manipulace.\nV letech 1959–1960 byla ulice před vozovnou přestavěna na kapacitní karlovarskou výpadovku, přitom bylo kolejiště přemístěno na zvýšený tramvajový pás, zůstalo však před vozovnou tříkolejné. Roku 1961 byla manipulační kolej doplněna o kusou bezpečnostní odbočku se zajišťovací výhybkou, která by měla vykolejit případně ujetý vlečný vůz. Roku 1990 byla zajišťovací výhybka zrušena a roku 2001 byla snesena celá slepá odbočka.\n\nPři zatahování na většinu kolejí musela tramvaj vjet do vozovny spodními vraty, vyjet z ní středními vraty na protisměrnou kolej v Patočkově ulici (z dolních do středních vrat vede vnitřkem vozovny kolem výpravní budovy kolejová smyčka) a pak couvat do středních nebo horních vrat na příslušnou kolej. Přitom zdržovala tramvajový provoz a křižovala frekventovaný jízdní pás Patočkovy ulice. Výjezd je možný pouze směrem k centru města. Kolej pro výjezd z vozovny tvoří v prostoru zastávky jakousi „druhou staniční kolej“, k traťové koleji se připojuje až za zastávkou. Na Petřiny nebo Bělohorskou se dá vyjíždět jen přes Brusnici a Pohořelec.\n1. září 1992 odtud přestaly být vypravovány vozy na běžné linky, ještě několik let se zde však prováděly operativní opravy vlaků z pravidelných linek.\n\nSbírka historických vozidel MHD, zejména tramvají, byla v roce 1964 soustředěna do vozovny Pankrác, v letech 1969–1971 byla přemístěna do vozovny Vokovice, odkud vyjížděly na příležitostné akce nebo byly jednou za čas vystavovány na dvoře. V letech 1991–1992 se frekvence výstav na vokovickém dvoře výrazně zvýšila. 4. února 1992 rozhodlo vedení DP o zřízení muzea, dne 26. srpna 1992 vydalo vedení odštěpného závodu Elektrické dráhy pokyn s názvem „Změna poslání a organizační struktury dopravní provozovny Střešovice“. Od 1. září 1992 přestaly být ze Střešovické vozovny vypravovány vlaky na běžné linky, bylo zde vytvořeno Středisko smluvních jízd a postupně sem byly soustředěny sbírky z Vokovic a první dvě lodě byly přizpůsobeny pro muzejní účely, ve třetí lodi byla 15. kolej podbetonována, aby unesla vůz metra. 14. května 1993 bylo v prvních dvou lodích slavnostně otevřeno Muzeum MHD.\n\nMuzeum je přístupné pouze o sobotách a nedělích v letní sezoně (cca duben až listopad), výjimečně či na vyžádání i jindy. Volně přístupný je dvůr vozovny a občerstvení, které se nachází v objektu bývalé výpravny u vrátnice. V kolejovém oblouku u horních vrat vozovny je na dvoře vyznačena výstupní i nástupní zastávka historické tramvajové linky č. 41, která jezdí pouze o sobotách a nedělích v letní sezóně. Při dnech otevřených dveří a jiných příležitostech bývá vstup do muzea zdarma a na dvoře vozovny bývá expozice moderních vozidel nebo i vybraných historických exponátů, které nejsou součástí stálé expozice.\n\nVýstavní prostory s placením vstupného se nacházejí na 10 kolejích v západních dvou lodích vozovny, vstup je vraty nejzápadnější koleje a pokladna je umístěna hned za vraty. Třetí loď, s 5 kolejemi, slouží jako zázemí muzea a depozitář pro exponáty, které jsou rozpracované nebo se do expozice nevešly, jsou zde i dva vagony metra typu Ečs a 81-71 na samostatné podbetonované koleji. Ve čtvrté, veřejnosti rovněž nepřístupné lodi se nacházejí vozidla, která jsou používána pro smluvní jízdy a pro provoz historické tramvajové linky č. 41, a provádí se zde i jejich servis.\n\n\n"}
{"id": "79549", "url": "https://cs.wikipedia.org/wiki?curid=79549", "title": "Petrášův palác", "text": "Petrášův palác\n\nPetrášův palác je měšťanský dům palácového typu na Horním náměstí čp. 410/25 v Olomouci.\n\nPalác stojí na parcelách dvou středověkých domů. Jeho původní gotické jádro bylo renesančně přestavěno ve 2. polovině 16. století. Barokní přestavba včetně úpravy průčelí proběhla v letech 1725–1734.\n\nSe sousedním domem nalevo je spojen třemi řadami prampouchů nad sebou (většinou bývá jedna řada). Na vnitřním dvoře jsou dochované renesanční arkády.\n\nPalác postupně patřil šlechtickým rodům z Vrbna, ze Žerotína, ze Zvole a dalším. V letech 1746–1751 byl sídlem první učené společnosti v Habsburské monarchii – Societas eruditorum incognitorum in terris Austriacis (v překladu: Společnost neznámých učenců v zemích rakouských), kterou založil Josef Petráš. Později jej vlastnili měšťané, od roku 1875 rodina Ottahalů z Holic. V přízemí se dlouhá léta nacházela vinárna „U Trojice“.\n\nPetrášův palác je od roku 1958 památkově chráněná budova a od roku 2001 zde sídlí Národní památkový ústav, územní odborné pracoviště v Olomouci.\n\nV barokních břidličných podlahách paláce se vyskytují fosilní stopy (ichnofosilie): \"Spirodesmos spiralis\", \"Lophoctenium comosum\", \"Dictyodora liebeana\", \"Planolites beverleyensis\" a \"Protopaleodictyon\" isp.\n\n\n"}
{"id": "79552", "url": "https://cs.wikipedia.org/wiki?curid=79552", "title": "Norma", "text": "Norma\n\nNorma (někdy také standard) je požadavek na chování nebo vlastnosti věci člověka, situace apod., který se buďto předepisuje a vyžaduje, nebo popisuje, co je normální (přijatelné nebo obvyklé). Normy jsou psané i nepsané a liší se různou mírou závaznosti a různým rozsahem platnosti.\n\nV původním latinském významu slovo znamenalo „úhelník, pravítko, měřidlo, pravidlo“, později také kolmici.\n\nNormy lze obecně rozdělit na :\n\nPopisuje uznávanou a spisovnou podobu určitého jazyka, zejména jeho gramatiku, slovník, případně výslovnost. Autoritou je státní nebo akademická instituce, případně autoritativní jazykový slovník, norma je závazná pro školní vyučování, dodržuje se však zpravidla i jinde na veřejnosti, zejména ve vydavatelské praxi. Pro češtinu je to Ústav pro jazyk český Akademie věd ČR. Nejznámější jazykovou normou je pravopisná norma, určující správný způsob zápisu jazyka.\n\nMravní nebo etická norma znamená vyslovený nebo častěji nevyslovený požadavek na lidské jednání, zejména ve vztahu k druhým, k majetku nebo k přírodě. Znamená obvykle jisté omezení, pro občanské soužití často významné, většinou však člověka zavazuje pouze ve svědomí a její dodržování pak nelze vymáhat právní cestou. Příkladem může být zásada (norma), že dané slovo se má dodržet (\"pacta sunt servanda\").\n\nPrávní norma je obecné označení pro právně závazný a vymahatelný požadavek, „pravidlo stanovící, že něco má být“. Vybrané právní normy jsou uvedeny (obsaženy) v příslušném normativním aktu (např. ústavní zákon, zákon, nařízení vlády, vyhláška ústředního orgánu státní správy, vyhláška kraje ad.). Za právní normy bývají někdy vydávány i vnitřní normy vybraných organizací a institucí. Ty však nejsou, na rozdíl od právních norem obecně závazné a mocensky vynutitelné. Tyto znaky (spolu s předepsanou formou) jsou základními určujícími znaky právních norem. Vnitřní normy organizací jsou závazné toliko v hierarchickém vztahu nadřízenosti a podřízenosti – a za předpokladu jejich souladu s obecně závaznými právními normami.\n\nJe spíše nevýslovný prostředek společenské regulace jednání, který se dětem vštěpuje v průběhu socializace. Vzniká z potřeby stabilizace a předvídatelnosti jednání, kterou tradičně zajišťovaly náboženské systémy. Dodržování nelze většinou vymáhat právní cestou, účinnost však zajišťují neformální sankce okolí, například posměch, ztráta prestiže, nedůvěra, marginalizace nebo vyloučení.\n\nTechnická norma je závazný předpis, který stanoví důležité vlastnosti různých materiálů, výrobků, součástek nebo postupů a může definovat také používané pojmy. Autoritou je buď státní úřad (v ČR Úřad pro technickou normalizaci, metrologii a státní zkušebnictví, do roku 2008 Český institut pro normalizaci) nebo oborové sdružení výrobců. Od 20. století se státní normy podřizují mezinárodním, vydávaným evropskými nebo světovými organizacemi. Technické normy nejsou obvykle závazné, prosazují se ale pro své výhody. Sjednocení součástek dovoluje jejich záměnnost a hromadnou výrobu, normy pro signální cesty, kódování a konektory umožňují propojení a kompatibilitu různých zařízení, železniční normy mezinárodní dopravu a podobně. Stanovením závazných parametrů výrobků zajišťují také ochranu spotřebitele.\nStanoví přípustný obsah škodlivých látek ve výfukových plynech automobilových motorů. V evropských zemích platí společné normy Euro v několika stupních přísnosti, od nichž se odvozuje i ekologická daň.\n\nPracovní nebo výkonová norma stanovuje druh a množství práce, kterou má dělník vykonat za určitou dobu, aby měl plný nárok na sjednanou mzdu. Výkonové normy se široce uplatňovaly v plánovaném hospodářství, dnes se vyskytují jen výjimečně.\n\n\n\n"}
{"id": "79553", "url": "https://cs.wikipedia.org/wiki?curid=79553", "title": "Normalita", "text": "Normalita\n\nNormalita (z lat. \"normalis,\" vyměřený úhelnicí, pravidelný) v sociologii vystupuje především jako protiklad anomie, jako stav, kdy jednotlivci, skupiny či celá společnost přiměřeně respektují ustavené systémy hodnot a norem.\n\nPodobně jako v psychologii lze normalitu chápat v užším smyslu jako pouhou absenci úchylky, či v širším smyslu jako výraz optimálního stavu organismu či systému. I když se různé kultury ve svém pojetí normálního a nenormálního výrazně liší, žádná z nich nebývá ochotna tolerovat výraznější odchylky od svého vlastního standardu. V tomto smyslu se k sobě přibližuje statisticky funkční a normativní význam normality.\n\nZa anomickou můžeme naopak označit tu společnost, které chybí normalita buď ve smyslu statistickém (příliš velký počet členů překračuje platné normy), nebo ve smyslu funkčním (existující formy působí kontraproduktivně, rozkládají systém, místo aby ho pomáhaly udržovat), či konečně ve smyslu normativním (normy dané společností nejsou v souladu s našimi vlastními normami a hodnotami).\n\nZaměňování a směšování různých významů normality bývá doprovodným rysem ideologického myšlení. Tak například egocentrismus nahrazuje funkční pojetí normality normativním, zatímco konzervativní funkcionalismus má tendenci zaměňovat normalitu statistickou normalitou funkční. Obecně lze optimální míru normality sociálního systému umístit do prostoru ohraničeného na jedné straně stavem anomickým, na straně druhé terorem zbytnělé sociální či státní kontroly.\n\nNejznámější vymezení normality:\n\n\n\n\n\n\nV psychopatologii je normalita zjišťována:\n\n\n"}
{"id": "79555", "url": "https://cs.wikipedia.org/wiki?curid=79555", "title": "Standardizace", "text": "Standardizace\n\nStandardizace je proces sjednocení pomocí zavádění standardů. Vede ke koordinaci, kompatibilitě a opakovatelnosti v kvalitě výroby. Standardy se zavádějí buď centrálně (\"de iure\"), což je způsob, který převažuje, nebo jde o ustálený převažující standard (\"de facto\"), který vznikl z rozšířeného užívání.\n\nStandardizace je patrná již ve starověku například u jednotných rozměrů cihel. Specializace a měření (metrologie) tedy umožnily rozvoj masové výroby. Standardizovaná hmotnost nebo objem produktů usnadňuje obchod. Samotné mince jsou původně standardizovanou hmotností a čistotou drahého kovu.\n\nRozvoj standardů přinesla až průmyslová revoluce (například pro specifikaci tvarů jako je závit). Jednotnost měr pak zastřešuje Mezinárodní úřad pro míry a váhy (BIPM). Od roku 1906 vytváří mezinárodní normy pro elektroniku Mezinárodní elektrotechnická komise (IEC). Roku 1946 je založena Mezinárodní organizace pro normalizaci (ISO) a roku 1961 Evropský výbor pro normalizaci. V ČR vykonával tuto funkci Český normalizační institut (ČNI) a nyní vykonává Úřad pro technickou normalizaci, metrologii a státní zkušebnictví (ÚNMZ). V ČR se často jedná o převzetí mezinárodních norem jako je Evropská norma (EN).\n\nV současné době standardy utvářejí i komerční subjekty (například World Wide Web Consortium).\n\n"}
{"id": "79558", "url": "https://cs.wikipedia.org/wiki?curid=79558", "title": "Superphénix", "text": "Superphénix\n\nSuperphénix francouzský pokusný jaderný reaktor. Jedná se o typ rychlého množivého reaktoru (FBR - Fast Breeder Reactor). Je umístěn v demonstrační jaderné elektrárně Creys-Malville, která leží mezi Lyonem a švýcarskými hranicemi.\n"}
{"id": "79561", "url": "https://cs.wikipedia.org/wiki?curid=79561", "title": "Památková péče", "text": "Památková péče\n\nPamátková péče nebo také \"ochrana památek\" je cílená snaha společnosti o zachování vybraných částí movitého a nemovitého kulturního dědictví, především staveb. V širším významu se pak jedná o snahu o zachování veškerého světového dědictví, tj. kulturních i přírodních památek. Je prováděna formou evidence, ochrany a záchrany (konzervace, restaurování, rekonstrukce) památek. Památková péče funguje na národní i mezinárodní úrovni a její forma a úroveň je v různých státech světa rozdílná . Památková péče je z principu kontroverzní .\n\nPamátky a kulturní dědictví jsou významnými doklady historického vývoje, životního způsobu a prostředí společnosti od nejstarších dob do současnosti. Jako projevy tvůrčích schopností a práce člověka z nejrůznějších oborů lidské činnost jsou chráněny pro své hodnoty historické, umělecké, revoluční, vědecké a technické nebo pro svůj přímý vztah k významným osobnostem a historickým událostem .\n\nSmyslem ochrany památek je jejich zachování, zpřístupňování a vhodné využívání tak, aby se podílely na rozvoji společnosti .\n\nKulturní památky jsou chráněny jako nedílná součást kulturního dědictví, svědectví dějin, významný činitel životního prostředí a nenahraditelné bohatství . Na tomto principu fungují národní i mezinárodní instituce památkové péče .\n\nZákladním kamenem památkové péče je už od starověku pocitově formulovaný vztah kulturní piety k tradici, dějinám a kultu osobnosti resp. dynastie, díky němuž zůstaly některé objekty zachovány dodnes, na rozdíl od jiných, v běhu dějin rozebraných např. na stavební materiál .\n\nDalším stejně důležitým motivem je vytváření záměrných památek s cílem zachovat zmínku o lidských skutcích či osudech. Neméně důležitým znakem je pak sběratelství těchto kulturních děl, dokladované od středověku do současnosti a polživší základy galerijním sbírkám.\n\nVelkým mezníkem památkové péče v Evropě je období renesance, které se hledá v antice a objevuje památkovou péči v dnešním slova smyslu a to vědomým uznáním antických památek a přijetím zákonných opatření na jejich ochranu. První nařízení k ochraně antických uměleckých děl vydal papež Pius II. v roce 1462. Zájem společnosti o umělecké dědictví byl ovšem omezen na úzkou vrstvu elit.\n\nPočátky novodobé památkové péče pak sahají do doby francouzské revoluce – v roce 1790 byla ve Francii ustavena Komise pro památky a byly vydány instrukce k inventarizaci a uchování uměleckých, historických a technických památek (roku 1830 ve Francii založena Generální inspekce historických památek). Díky průmyslové revoluci došlo k rozšíření působnosti v obnově a ochraně památek. V první polovině 19. století se pak památkové péči dostává právního podložení postupně ve většině zemích Evropy . Roku 1834 Řecko jako první vydalo zákon na ochranu památek. V Českých zemích to bylo císařské rozhodnutí z 31. prosince 1850.\n\nKolem roku 1850 se proti sobě vyhranily dva protichůdné myšlenkové trendy. První je označován jako puristické restaurování. Spočívalo v „očišťování“ památek od mladších slohových doplňků a v jejich přestavbě a dostavě v historizujícím stylu do fiktivní úplnosti a stylové jednoty (hlavním představitelem byl francouzský znalec středověké architektury a jejich konstrukčních systémů Eugène Viollet-le-Duc). Druhý směr vyzdvihoval hodnotu stáří památky a namísto dostaveb požadoval jen údržbu, prevenci a konzervaci dochovaného stavu (hlavními představiteli byli britští umělečtí kritici a reformátoři John Ruskin a William Morris) .\n\nV 18. století obrátil kult národní minulosti poprvé pohled k historickým objektům na našem území a první oborovou institucí se stala dobrovolná Společnost vlasteneckých přátel umění, založená 1796 (její Obrazárna dala základ dnešní Národní galerii). V roce 1818 pak bylo založeno Národní muzeum. Památkám se však nevěnovala taková péče jako v současnosti a obdiv společnosti patřil pouze monumentům středověku. Barokem, rokokem i klasicismem se dále spíše opovrhovalo .\n\nVe druhé polovině 19. století spolu s ekonomickým rozvojem, který doprovázel i rozvoj vzdělání a vědeckého výzkumu, již měli restaurátoři památek dost podkladů a informací o tom, jak památky daného slohu vypadaly a usilovalo se o to, aby toto dosažené poznání bylo promítnuto do rekonstrukce. Historická stavba se tak měla prezentovat ve slohově čisté podobě. Tento přístup je nazýván puristickou doktrínou.\n\nVýchodiskem nového pojetí památkové péče se stalo dílo Aloise Riegla. V praxi to znamenalo odklonění od purismu ke analytické a konzervační metodě, kdy je cílem poznat stavební vývoj památky a zachovat ji v podobě „tak jak je“. Tyto myšlenky a zásady se postupně v českých zemích setkaly s plnou odezvou. Zejména Praha se stala v období 1905 až do první světové války střediskem intenzivní aktivity v oblasti památkové péče. V roce 1900 byl založen dodnes aktivní Klub za starou Prahu. Odsud pochází i převratná idea, že nejen jednotlivá stavba, ale celá historická městská čtvrť může mít povahu uměleckého díla. Další významnou osobností byl Max Dvořák (1874–1921), autor \"Katechismu památkové péče\" (1916).\n\nK významným osobnostem české památkové péče po druhé světové válce patřil Zdeněk Wirth a jeho metodologický oponent Václav Wagner, k událostem vznik Státního ústavu památkové péče a ochrany přírody (1968) a Českém národním komitétu ICOMOS (1965). Období i po roce 1989 ovlivnil Dobroslav Líbal a zápis českých památek Světového dědictví na seznam UNESCO.\n\nPamátku můžeme konzervovat, restaurovat, restituovat (navrátit původní prvky na původní místo), rekonstruovat nebo asanovat (očistit).\n\nNeustálý metodický vývoj památkové péče je dnes ve fázi, kdy je hlavním cílem především \"uchování památky, prodloužení jejího života a snaha o její další zapojení do současného života\" kde všechny její výše zmíněné nástroje nejsou ve vzájemném rozporu, ale spolupracují na dosažení tohoto cíle .\n\nMezinárodní subjekty zabývající se evidencí kulturního dědictví světového nebo mezinárodního významu:\n\nÚmluvy, charty a mezinárodní smlouvy:\n\nJiž v preambuli Ústavy je zmíněno, že občané České republiky jsou odhodláni společně střežit a rozvíjet zděděné přírodní, kulturní, hmotné a duchovní bohatství \n\nV České republice má péči o kulturní památky na starosti Památková inspekce a odbor památkové péče Ministerstva kultury a jím zřízená odborná organizace památkové péče - Národní památkový ústav. Vedle nich pak působí i nezávislé spolky a sdružení, jež se aktivně zapojují do ochrany památek, jako např. Klub Za starou Prahu.\n\nČeská republika je součástí UNESCO .\n\nDíky změnám státního zřízení, politických a společenských systémů v České republice neexistuje dlouhodobá kontinuita v památkové péči a její výkon je často nedostatečný a problémový, přestože samotný systém je dostatečně stabilní a rozvinutý .\n\nNa základě statutu vydaného Ministerstvem kultury má NPÚ na starosti památky z hlediska:\n\nNPÚ tedy konkrétně:\n\n\nA také spravuje soubor zpřístupněných památkových objektů, zejména státních hradů a zámků, které jsou v jeho přímé správě .\n\nK nejvýznamnějším současným představitelům památkové péče patří Naděžda Goryczková, generální ředitelka NPÚ a Václav Girsa, prezident Českého národního komitétu ICOMOS.\n\nPrimárním problémem památkové péče je výběr objektů určených k ochraně. Procesně za ním je hned další (fakticky ještě důležitější) problémem - způsob této ochrany. Historicky neexistuje shoda ani na jednom tomto problému památkové péče.\n\nTlak využití kulturních památek je rozložen zpravidla nerovnoměrně. Některé regiony nedisponují dostatkem vhodné náplně pro kulturní památky, naopak v oblastech, kde se koncentrují ekonomické aktivity, dochází k velkému investičnímu tlaku na tyto památky. Často i na jejich úplnou demolici z důvodu uvonění stavební parcely .\n\nSnaha o vyhovění všem stranám často končí realizací způsobem známým jako fasádismus, kdy je z původní stavby ponechána pouze fasáda, za kterou se realizuje zcela nová stavba. Tento způsob se začal objevovat v 70. letech 20. století v západní Evropě poté, co se zvedla vlna občanského odporu proti úplným demolicím velkého množství domů ( , renovace buldozerem, , druhé zničení – poukaz na to, že plánovanými demolicemi bylo zničeno více památek než za druhé světové války).\n\n\n\n"}
{"id": "79562", "url": "https://cs.wikipedia.org/wiki?curid=79562", "title": "Josef Mocker", "text": "Josef Mocker\n\nJosef Mocker (22. listopadu 1835, Cítoliby – 16. ledna 1899, Praha) byl český architekt a restaurátor pocházející z německy mluvící rodiny.\n\nByl členem České akademie věd a umění, projektoval novostavby a podílel se na mnoha dostavbách a obnovách významných chrámů a hradů. Patřil k nejvýznamnějším představitelům neogotiky, ale zároveň představoval jednoho z nejkontroverznějších architektů, neboť byl příznivcem puristického přístupu v restaurování památek. K jeho přednostem patřilo zpracování kvalitní dokumentace ke každé restaurované stavbě. Jeho restaurátorské práce ovšem již jeho současníci často kritizovali pro odklon od původního charakteru staveb. Ze svých zkušeností Josef Mocker sepsal několik publikací o problematice restaurování památek. Působil v Komisi pro soupis památek Prahyod jejího vzniku v roce 1883 (1884) a jako její člen spoluvytvářel první systém památkové péče v Čechách.\n\nNarodil se v rodině Josefa Mockera (1804–1868), sedláka v Cítolibech a jeho ženy Kateřiny (1808–1873), rozené Cywka. Již od mládí projevoval umělecké nadání. Aby si zdokonalil němčinu, pobýval po skončení povinné školní docházky, od svých čtrnácti let, u svého strýce v Lovosicích. Kde se seznámil s malířem Vojtěchem Berkem, který rozpoznal chlapcovy schopnosti a navedl ho na studijní dráhu. Studoval reálné gymnázium v Litoměřicích (1849–1851) a následně v Praze (1851–1856), po maturitě pokračoval na pražské Vysoké škole technické (1856–1862) v oboru stavitelství a studium zakončil na Akademii výtvarných umění ve Vídni. Byl žákem slavných architektů jako Eduarda van der Nülla, Augusta Sicardsburga, nebo Friedricha von Schmidta a pro své výborné studijní výsledky byl vyznamenán Hagenmüllerovou cenou.\n\nPrvní projekt, na němž se podílel, byla rekonstrukce vídeňského dómu sv. Štěpána (1864–1869), ještě pod vedením profesora Schmidta. Ten měl na svého studenta velký vliv, nadchl jej pro sakrální stavitelství a zároveň mu umožnil rychle nabýt cenné zkušenosti a dobré renomé, když ho jmenoval stavbyvedoucím při dostavbě katedrální věže. Mladý architekt jeho důvěru nezklamal a oba později spolupracovali na mnoha dalších dílech, mimo jiné při opravě Karlštejna. Absolventi Schmidtovi třídy byli především zruční kreslíři. Měli znalosti středoevropské, zejména městské středověké architektury. Jejich schopnosti a zkušenosti vycházely pouze z pozorování a popisu staveb.\n\nBěhem roku 1865 absolvoval studijní cestu po Rakouském mocnářství, při níž pro řadu stavebních památek vytvořil technickou kresbou základy dokumentace, které byly později souborně vydány pod hlavičkou Wiener Bauhütte. Již z této doby pochází čtyři pohledové kresby, které patří k nejstarší části podkladů pro opravu Karlštejna. Je patrné, že se Mocker učil na Vladislavském sále a na parléřovském pastoforiu z kostela svatého Bartoloměje v Kolíně. Kresby vzniklé z této cesty později využil pro návrhy rekonstrukcí i pro vlastní tvorbu.\n\nV roce 1869 se vrátil do Čech a byl zaměstnán ve stavební kanceláři hraběte Františka Antonína Thuna v Děčíně. Současně působil jako učitel stavitelství a kreslení na hospodářské škole v Libverdě. Vedl stavbu novogotické kostela sv. Jana Nepomuckého a Thunovské hrobky v Chrástu a vily Waldstein (první jeho samostatné dílo) v Horním Žlebu, navrhl plány pro novou budovu gymnázia v Litoměřicích a Mladé Boleslavi. Zabýval se též plány na rekonstrukci kostelů sv. Bartoloměje v Kolíně a sv. Mikuláše v Lounech. Pro podnikatele Františka Hýru upravoval lounský kostel sv. Petra na rodinnou hrobku, ale práce nebyly dokončeny, neboť v roce 1873 došlo ke krachu na vídeňské burze, který Hýru přivedl k bankrotu. Nerealizoval se ani jeho návrh kašny na náměstí, která měla být ozdobena sochou Benedikta Rejta. Z prvotních realizací tak zůstává nejvýznamnější přestavba hrobky rodiny Thunů v Děčíně.\n\nV roce 1872 hrabě Thun přivedl Josefa Mockera do Prahy, kde se od 17. května 1873 stal stavitelem svatovítské huti, namísto zemřelého Josefa Krannera, a začal pracovat na svém životním díle, dostavbě svatovítské katedrály. Do svatovítské huti byl přijat \"Jednotou pro dostavění katedrály\" na doporučení hraběte Thuna a profesora Friedricha Schmidta. Schmidt o svém žákovi napsal: „Tohoto svého Mockera jsem zjevně vlastně vychoval pro místo, o které tu jde, a odvažuji se směle říct, že v rakouském císařství nelze najít vhodnějšího a užitečnějšího muže pro toto postavení.“ . Po příchodu do Prahy se Josef Mocker stal členem Spolku inženýrů a architektů (SIA) a obratem se zapojil do odborných diskusí a přednášek. V letech 1873–1876 psal posudky na pražské stavební projekty včetně městské kanalizace, sanace Židovského města a podílel se i na vzniku nového městského stavebního řádu v roce 1878..\n\nMockerova představa dostavby katedrály se výrazně odlišovala od Krannerova konceptu. Ihned v prvním roce svého působení předložil nový ambiciozní plán, navazující na původní Parléřovské pojetí. \"Jednota pro dostavění katedrály\" však tento plán odmítla a označila ho za přemrštěný a nehospodárný. Mocker se však své koncepce nechtěl zcela vzdát, a tak v roce 1877 předložil přepracovanou verzi; tu Jednota nakonec schválila. Oproti plánu svého předchůdce tak provedl regotizaci celé stavby a přidal chrámu dvojici věží, čímž mu vtiskl požadovanou monumentalitu a zbavil ho dojmu nehotovosti a roztříštěnosti. Mockerova dostavba spojila práci předchozích stavitelů a vnesla do celku katedrály tolik potřebnou jednotu; konečně se podařilo proměnit polostředověké torzo do dnešní podoby. \n\nPo jeho smrti se prací ujal Kamil Hilbert, a Mockerovy plány nebyly zcela zrealizovány. Nedošlo zejména k regotizaci tzv. Velké věže, která si tak uchovala barokní charakter. \n\nJosef Mocker zemřel 16. ledna 1899 po dlouhé nemoci, jako příčina smrti je uvedena celková sešlost (marasmus). Uvádí se též, že zemřel na chronické selhání ledvin, případně, že se nachladil v prosinci 1898, během oslav 50. výročí nástupu Františka Josefa I. na trůn, a zemřel po krátké nemoci. Pohřben byl 19. ledna na Vyšehradském hřbitově. Ve svatovítské katedrále je nad jeho bustou do kamene vytesán následující text:\n\nMockerové byli původem selská, německy mluvící rodina z Nechranic. Architekt Josef Mocker, který pocházel už z druhé generace vyrůstají v prostředí převážně česky mluvících Cítolib, se cítil být především Rakušanem. V poměrně vypjaté atmosféře nacionálních rozepří konce 19. století to znamenalo, že si vysloužil kritiku jak z řad českých Němců, tak Čechů. Mnozí Němci jeho chování označovali za pročeské, mnozí Češi ho zase odsuzovali pro jeho přílišnou příchylnost k církevním a aristokratickým kruhům. Z důvodů národnostních třenic mu ústecká, německá městská rada dokonce neumožnila dostavět kostel Nanebevzetí Panny Marie, na němž 15 let pracoval.\n\nJosefa Mocker měl sestru Karolínu (provdanou Drastíkovou) a čtyři bratry. Starší bratr František (10. 8. 1830 – 18. 3. 1873) sloužil jako nadporučík 36. pěšího pluku. Prostřední bratr, Adolf Mocker (30. 8. 1841 – 11. 6. 1915) zastával pozici stavebního inženýra schwarzenberské kanceláře v Třeboni. Mladší bratr Václav (12.10.1844 – 2.3.1886) převzal po otci hospodářství v Cítolibech a nejmladší bratr Antonín Mocker zemřel v dětském věku (1. 3. 1850 – 20. 6. 1855).\n\nMockerova manželka Františka (4. 10. 1863 – 14. 2. 1941) pocházela ze starého rodu Teisingerů, který přišel do Prahy ze Štýrska v roce 1736. Teisingerové vlastnili v Karlíně stavební parcely tzv. zahrady. Ve svém domě, na místě dnešního Masarykova nádraží v Dlážděné ulici, provozovali Teisingerové od roku 1819 divadlo. Manželé Mockerovi se vzali 23. 2. 1884, bydleli v budově Starého proboštství na Pražském hradě a měli spolu dvě dcery Josefinu (1885), Annu (1891) a syna JUDr. Františka Mockera (1889).\n\nO osobním životě Josefa Mockera existuje jen málo informací. Při stém výročí architektova narození vyšla série ostře kritických článků profesora Zdeňka Wirtha, vdova Františka pod jejich vlivem údajně zničila část osobní korespondence. Z pozůstalosti představující původní studie a plány, cestovní skicáky, akvarely z cest po Itálii a celou obsáhlou knihovnu se dochovaly jen zlomky.\n\nDostavba katedrály je považována za hlavní dílo Josefa Mockera. Dále se významně se zasloužil o rekonstrukce a dostavby řady historických památek na celém území Čech. Mockerovy novostavby představují jen malou část jeho díla. Josef Mocker byl stavitel mimořádně pracovitý, svědomitý a mnohostranně zaměřený. Kromě své specializace (středověká gotická a novogotická architektura), se zabýval i projekty běžných obytných a hospodářských budov, především na začátku své profesní dráhy. Podobně jako jiní sakrální architekti 19. století se staral i o návrhy uměleckého inventáře (oltáře, lavice, bohoslužebné náčiní, vitráže, liturgické textilie apod.), které měly dotvářet celkový dojem historizujícího interiéru. Jeho opravám vždy předcházel zevrubný průzkum a pečlivé zpracování dokumentace, kdy ke každé stavbě vypracovával kolem stovky plánů. Ve své době byl považován za kvalitního a pečlivého restaurátora, ctí se jeho znalost parléřovské gotiky a důraz na kvalitu provedení . Soudobé uznání dokládá i řada vyznamenání, která během života obdržel. Z nejvýznamnějších lze jmenovat dvě ocenění Akademie výtvarných umění ve Vídni, titul C.k. vrchní stavitelský rada (1897), císařský Řád železné koruny nebo papežský Řád sv. Řehoře Velikého (1888), oba spojené s povýšením do rytířského stavu.\n\n\n\nJosef Mocker zachránil několik desítek historických objektů, které byly v havarijním stavu. Ostrou kritiku své restaurátorské práce, která naplno vyvstala až po jeho smrti (zato však přetrvávala mnoho desetiletí), si vysloužil svým puristickým přístupem.\n\nNa druhou stranu v oblasti zaměřování a dokumentace památek daleko předběhl soudobou praxi památkové péče. Vždy dbal o to, aby odstraněné prvky, ať už architektonické nebo movité byly řádně zdokumentovány a bezpečně uloženy. Jeho metody dokumentace a vyhodnocování nálezů byly ve své době zcela ojedinělé. Mocker mimo jiné používal barevné odlišení stavebních fází, detailní a přesné nákresy, vyhodnocování nálezů a práci s dostupnými prameny a literaturou. Tyto a další metody jsou ve své novější podobě stále stěžejním kamenem současné památkové praxe.\n\nPodle archeologa a historika Dr. Bořivoje Nechvátala mnohé Mockerovy plány a skicáře naznačují, že architekt se snažil zachovat značné množství stavebních článků z doby gotiky, jako např. u Prašné brány, které pozdější studium nesprávně považovalo za novodobé.\n\n\n\n\n"}
{"id": "79567", "url": "https://cs.wikipedia.org/wiki?curid=79567", "title": "Caine", "text": "Caine\n\nCaine, vlastním jménem Jaroslav Matějovský, je český hudebník.\n\nPůsobí jako bubeník v punkové skupině Znouzectnost, několik alb ale vydal i sám jako písničkář. Na nich hraje na elektro-akustickou mandolu či mandokytaru, ostatní nástroje svěřil Haasbandu, který tvoří pouze multiinstrumentalista Přemysl Haas.\n\nJeho texty často obsahují odkazy na křesťanství, Caine je členem Československé církve husitské. Hrál i v dalších hudebních skupinách, např. v Pellarovu panoptiku laciných písní, skupině Navzájem, v uskupení 3 dřeváci (část repertoáru této skupiny tvořily jeho písně) nebo ve skupině Vrámci Možností. Složil i několik písní z repertoáru Znouzectnosti (např. \"Kočka\", \"Za desatero prohrami\" a další).\n\nNa koncertech vystupoval i s Přemyslem Haasem a Vlaďkou Haasovou - dohromady tvořili CAINEtrio. Později vystupoval i za doprovodu muzikantů z kapely Vrámci Možností - s kytaristou Radkem Dvořákem a cajonistou FíFou Hájkem. Několik koncertů již také odehrál s banjistou Radimem Humlem coby Cainehorns.\nOd roku 2012 Caine tvoří pod novým jménem Caine-Mi jeden autorsko-interpretační tým se zpěvačkou a perkusistkou Assou Mi, a prezentují se jako „jeden písničkář, básničkář a nesmělý věrozvěst“ ve dvou tělech. Caine-Mi hostují v jedné skladbě na albu Jiřího Smrže \"Nedokončené\" (2019).\n\n\n"}
{"id": "79570", "url": "https://cs.wikipedia.org/wiki?curid=79570", "title": "Zweig", "text": "Zweig\n\nZweig je frekventované německé a rakouské příjmení, zejména u německých a rakouských Židů. Jeho nejznámějším nositelem je bezesporu rakouský spisovatel Stefan Zweig. Existuje však více známých osobností s tímto jménem:\n"}
{"id": "79571", "url": "https://cs.wikipedia.org/wiki?curid=79571", "title": "Fair trade", "text": "Fair trade\n\nFair trade (česky též \"spravedlivý obchod\" či \"férový obchod\") je organizované sociální hnutí a tržní přístup, který usiluje o pomoc producentům v zemích třetího světa a propagaci udržitelnosti. Hnutí prosazuje platbu „spravedlivých cen“ za produkty, stejně jako dodržování sociálních a environmentálních standardů při produkci široké škály komodit. Zaměřuje se zejména na export z rozvojových do rozvinutých zemí světa. Šestici nejprodávanějších fairtradových produktů tvoří banány, kakao, káva, bavlna, cukr a čaj.\n\nDlouhodobým cílem hnutí je pomoci marginalizovaným producentům a zaměstnancům dosáhnout větší ekonomické soběstačnosti a stability. Mezi další cíle patří dosažení jejich silnější pozice v příslušných producentských organizacích a prosazení spravedlivějšího systému světového obchodu.\n\nV roce 2011 dosáhly tržby za certifikované fairtradové produkty celosvětově přibližně 120 mld. Kč, což činí 12% nárůst proti předchozímu roku. Toto číslo představuje nepatrný podíl z celkového objemu obchodu s fyzickými produkty. V roce 2011 bylo v systému zapojeno 1,2 mil. farmářů a pracovníků farem. V Evropě se stále silněji prosazuje politika prosazování fairtradových požadavků do veřejných zakázek, tzv. Fair trade public procurement.\n\nNejrozšířenější definice fair trade byla vytvořena FINE (viz mezinárodní asociace):\n\n„Fair trade je obchodní partnerství založené na dialogu, transparentnosti a úctě, jehož cílem je větší spravedlnost v mezinárodním obchodě. Přispívá k udržitelnému rozvoji tím, že nabízí lepší obchodní podmínky a chrání práva drobných výrobců a pěstitelů – především v rozvojových zemích. Organizace Fair trade (podporované spotřebiteli) aktivně podporují výrobce i osvětu a prosazují změny v pravidlech a ve způsobech konvenčního mezinárodního obchodu.“\n\n\nHistorie fair trade začíná po druhé světové válce, kdy britská charitativní organizace Oxfam a některé další organizace začaly dovážet výrobky ze svých rozvojových a humanitárních projektů. První specializovaný obchůdek fair trade vznikl v roce 1959 v Nizozemí.\n\nKoncem 80. let začaly výrobky s označením fair trade pronikat i do běžných obchodů, nejen do specializovaných obchůdků a kanceláří humanitárních, rozvojových, církevních a ekologických organizací. Bylo proto třeba vytvořit jasnou záruku, symbol, který by spotřebitelům garantoval skutečně férový původ výrobku. Proto začaly vznikat certifikační organizace. První z nich byl holandský Max Havelaar, postupně následovaly další iniciativy.\n\nV současné době (rok 2006) existuje v Evropě kolem 3000 Fair trade obchůdků, kromě toho lze některé výrobky Fair trade najít i v 43 000 supermarketech. Celkový maloobchodní obrat prodeje výrobků Fair trade přesahuje 1 miliardu €. Kolem 70 procent tvoří potraviny (nejvíce káva, dále kakao, banány, čaj), zbytek připadá na řemeslné výrobky. Káva z produkce Fair trade zaujímá na evropském kávovém trhu 2 - 3 procenta; největší tržní podíl dosahují banány ve Švýcarsku - kolem 50 procent.\n\nFairtradové obchůdky jsou v současné době k nalezení ve všech starých členských zemích EU, Švýcarsku, Norsku, Japonsku, USA, Kanadě, Austrálii, Novém Zélandu, zájem o Fair trade začíná být i v nových členských zemích (ČR, Polsko, Slovensko, Maďarsko, Slovinsko, Malta, Estonsko) či například v Srbsku. Zajímavou novinkou je vznik fairtradových obchodů přímo v zemích výrobců (Indie, Thajsko, Chile, Brazílie, Argentina, Mexiko).\n\nFair trade má výrazný mezinárodní rozměr. Důležité jsou proto následující zastřešující organizace, které umožňují komunikaci mezi organizacemi fair trade i prezentaci fair trade navenek:\n\n\nZastřešující certifikační organizace vznikla v roce 1997. Fairtrade Labelling Organisations International (FLO) se sídlem v německém Bonnu sdružuje 19 národních iniciativ. Snahy o zavedení jednotné známky a o vznik národní iniciativy v současnosti probíhají i v dalších zemích.\n\nFLO koordinuje certifikaci výrobků, stanovuje standardy pro jednotlivé produkty a koordinuje monitoring dodržování standardů v zemích producentů. Spravuje také registr producentských organizací, kterých v současnosti eviduje kolem 870 z 58 zemí. Kromě toho se věnuje i propagaci jednotné známky Fair trade.\n\nFLO Cert uděluje ochrannou známku FAIRTRADE výrobkům, které splňují kritéria FLO. Provádí inspekční kontroly u výrobců.\n\nSortiment výrobků ze Spravedlivého obchodu zahrnuje fairtradovou kávu, čaj, kakao, čokoládu a další cukrovinky, třtinový cukr, banány, sušené ovoce, ořechy, ovocné šťávy, med, rýži, žvýkačky a další potraviny. Významnou součástí nabídky fair trade, která však nenese ochrannou známku Fairtrade, jsou umělecké a řemeslné výrobky - keramika, sklo, textil, šperky, hudební nástroje, hračky, doplňky do domácnosti, koberce a mnoho dalších.\n\nCena výrobků fair trade bývá obvykle o něco vyšší než u běžného zboží, ale spotřebitel ví, že platí nejen za spravedlivé a ekologicky šetrnější výrobní podmínky, ale i za velmi dobrou kvalitu. U kvalitních káv, sypaných čajů nebo například čokolád ze Spravedlivého obchodu jsou proto ceny mnohdy ve srovnání s obdobně kvalitními výrobky z konvenčního obchodu rovnocenné.\n\nPodobně jako v řadě evropských zemí se i v Česku začíná mezi příznivci alternativních způsobů obchodování prosazovat myšlenka spravedlivého obchodu. Ačkoliv se rozsah českého hnutí zatím nedá srovnávat se státy jako Švýcarsko nebo Nizozemí, které jsou v tomto ohledu skutečnými velmocemi, dá se říci, že český fair trade si postupně hledá své místo na slunci. V roce 2012 dosáhl obrat 92 miliónů korun.\n\nK roku 2013 v Česku působilo šest fair trade organizací, které jsou sdruženy v organizaci Fairtrade Česká republika. V roce 2004 vznikla Asociace pro Fair Trade (od roku 2012 Fairtrade Česká republika), sdružující většinu organizací, které se zabývají Fair trade v Česku. Asociace pro fair trade je navíc smluvním zástupcem FLO pro Česko a zabývá se kontrolou a propagací známky Fairtrade.\n\nV roce 2011 byla v Česku zahájena kampaň fairtradových měst a fairtradových škol.\n\nKontrola ceny a certifikace fair trade končí u finálního zpracovatele či vlastníka licence, následní obchodníci již kontrole nepodléhají. Výrobky proto mohou být předražené. Vedle kritiky na vysokou cenu se někdy objevují také úvahy o tom, zda je fair trade skutečně ekonomicky vhodným nástrojem na pomoc třetímu světu.\n\nV zahraničí, kde už Fair trade dosáhlo značné popularity a procento podílu na trhu roste (zatím nicméně dosahuje 0,01 % podílu na celosvětovém trhu), je možné nalézt výrobky Fair trade i ve velkých obchodních řetězcích (TESCO, Carrefour, Sainsburry). Vyskytly se ale případy, kdy řetězce využívají toho, že lidé jsou ochotni kupovat výrobky Fair trade i za vyšší cenu, a toto zboží předražují – např. v Anglii byl zaznamenán čtyřnásobný rozdíl mezi běžnými banány z Dominikánské republiky a banány s označením Fair trade z Dominikánské republiky v řetězci Sainsburry (£ 2,74 za libru (0,454 kg) oproti 70 pencím za libru). Podle odhadů platil řetězec Sainsburry prostředníkům zhruba £ 1,40 za kilogram, tedy vydělával na každém kilogramu banánů 4 libry. Koneční producenti podle FLO dostávají za každý kilogram nasbíraných banánů asi 32 pencí.\n\nJiné kritické hlasy polemizují s hypotetickým stavem, kdy by spravedlivě obchodované výrobky na trhu převážily. Například stálá cena zaručená pěstitelům kávy by pak vedla ke zhroucení trhu, protože by neodpovídala tržní hodnotě kávy.\n\nPravděpodobně první automat s pouze fairtradovými výrobky byl v Česku umístěn v říjnu 2013 na České zemědělské univerzitě.\n\n\n\n"}
{"id": "79572", "url": "https://cs.wikipedia.org/wiki?curid=79572", "title": "Josef Durdík", "text": "Josef Durdík\n\nJosef Durdík (16. října 1837 Hořice – 30. června 1902 Praha) byl český filosof, psycholog, estetik, překladatel, literární kritik a poslanec českého zemského sněmu. Vytvořil českou filosofickou terminologii.\n\nPocházel z rodiny klenotníka a po studiích na tehdejší Karlo-Ferdinandově univerzitě dosáhl aprobace v oboru matematika-fyzika. V roce 1870 se na univerzitě habilitoval spisem \"Leibniz und Newton\" (1869). V letech 1871–1873 učil na Akademickém gymnasiu v Klementinu. Od roku 1874 na pražské univerzitě působil jako mimořádný profesor, než byl 1880 jmenován řádným profesorem filozofie na její filozofické fakultě. Po rozdělení univerzity (1882) působil na její české části a svými přednáškami se významně zapsal do dějin české filozofie.\n\nTěžiště jeho mnohostranně práce leží v estetice a psychologii. Největší proslulost mu vynesl herbartovskou filozofií inspirovaný spis \"Všeobecná estetika\" (1875), jenž vedle výkladu estetiky obsahuje také Durdíkovy názory na společnost. V ní lze podle Durdíka hledat krásu stejně jako v přírodě a umění. Ve sporech zabývajících se vznikem a vývojem vesmíru a světa se postavil jednoznačně na stranu Darwinova učení, které v Čechách také šířil. Charlese Darwina roku 1875 v Anglii dokonce navštívil.\n\nPřednáškou \"„O poezii a povaze lorda Byrona“\" se jako první v Čechách zase pokusil o systematický kritický výklad v literatuře. Psal i dramata: \"Stanislav a Ludmila\" (1881) nebo \"Kartaginka\" (1882). Roku 1870 vydal první českou filozoficko-historickou knihu \"Dějepisný nástin filosofie novověké\", při jejímž psaní zároveň dotvářel české filozofické názvosloví (např. metafyzika jako „závěda“). Přispíval též do mnoha časopisů jako \"Světozor\", \"Lumír\", \"Květy\" a dalších.\n\nByl členem Královské české společnosti nauk a poté Hlávkou založené České akademie císaře Františka Josefa pro vědy, slovesnost a umění, ale i Umělecké besedy a dalších společností. Roku 1881 se zasloužil o založení Jednoty filozofické.\n\nDne 23.11. 1900 se oženil s Emilií ovdovělou Durchánkovou, jejíž syn Antonín (* 1857) byl oficiálem královského zemského výboru v Praze a dcera Ludmila (*1858) učitelkou. Je pohřben v rodinné hrobce na Olšanských hřbitovech v Praze.\n\n\n"}
{"id": "79573", "url": "https://cs.wikipedia.org/wiki?curid=79573", "title": "Regenerace", "text": "Regenerace\n\nRegenerace označuje nejen proces opravy poškozených tkání, ale i nahrazení ztracených tkání, orgánů nebo končetin. U rostlin zprostředkovávají obnovu meristémy (dělivá pletiva), u živočichů buňky, které mají dělivou schopnost.\n\nJe možné rozlišovat fyziologickou a reparativní regeneraci. První termín označuje běžnou obnovu tkání jejich dělením, druhý znamená nahrazení ztracených částí těla.\n\nO regeneraci mluvíme za prvé všeobecně ve smyslu procesu obnovy těl organismů. Regenerace probíhá v našem těle v uzavřeném kruhu až do vypotřebování veškerých stavebních materiálů nebo do smrti. Jedná se o nahrazování odumřelých nebo opotřebovaných tkání novými.\n\nRychlost regenerace přímo závisí na zdraví jedince, dostupnosti potravy a nápojů, fyzické a psychické zdatnosti a možnosti odpočinku. Regenerace organismu po zranění nebo nemoci je rychlejší, pokud tělo dostává zvýšený počet vitamínů a živin pro obnovu všech tělesných funkcí. Je obvyklá zvýšená únava, malátnost a někdy i chudokrevnost či špatná regulace tělesné teploty.\n\nKromě obecného označení hojivého procesu je tento výraz používán pro specifické metody hojení umožňující, aby znovu narostla ztracená končetina nebo se znovu propojila nervová vlákna, a podobně. Regenerace se vyskytuje u většiny, ne-li u všech obratlovců v embryonálním stádiu a u některých dospělých zvířat jako například mloků. Savci mají omezené regenerační schopnosti, ne tak působivé jako mloci. V typickém případě je tento typ regenerace nasazen po autotomii končetin.\n\nRegenerace ztracené končetiny postupuje ve dvou krocích: nejprve se dospělé buňky dediferencují na kmenové buňky a poté se vyvinou v tkáně podobným způsobem jako při růstu embrya. Některá zvířata si v těle udržují skupiny nediferencovaných (kmenových) buněk, které se přesunují do míst potřebujících hojení.\n\nRostlina zaceluje rány způsobené odejmutím orgánů a poraněním tzv. patologickou regenerací, při níž se tvoří hojivé (závalové) pletivo neboli kalus.\n\nLidská žebra se mohou regenerovat, pokud zůstala v pořádku perichondriální membrána, která je obaluje. Ve vědecké literatuře byl zaznamenán případ, kdy po odstranění části žebra během 1-2 měsíců dorostlo 8 cm kostní tkáně a 1 cm chrupavky. Proto se používají jako zdroj kostí v rekonstrukční chirurgii. Příkladem schopnosti regenerovat lidskou tkáň jsou také špičky prstů a ušní bubínek.\n\nVe fantasy, sci-fi a horroru se často vyskytuje rozšířená regenerace lidí nebo lidem podobných tvorů. Tato regenerace často umožňuje úplné zahojení libovolných zranění (pokud je zraněný přežije) a bývá velmi rychlá, často probíhá přímo „před očima“.\n\n\n\n"}
{"id": "79574", "url": "https://cs.wikipedia.org/wiki?curid=79574", "title": "Péter Nádas", "text": "Péter Nádas\n\nPéter Nádas (* 14. říjen 1942, Budapešť) je maďarský spisovatel.\n\nStudoval obor fotografie a žurnalistiku. V literatuře debutoval novelou \"Bible\" (1967, \"A biblia\", česky ve výboru \"Dům paní Kláry\"), která vypráví o 50. letech 20. století v Maďarsku pohledem dítěte z komunistické rodiny.\n\nNejnovější Nádasovou knihou je 1500 stránkový román \"Párhuzamos történetek\" (Jelenkor, 2005; Paralelní příběhy), který je vlastně trilogií složenou z částí \"Néma tartomány\" (Němá država), \"Az éjszaka legmélyén\" (Za noci nejhlubší) a \"A szabadság lélegzete\" (Dech svobody). Tento román zařadili roku 2015 němečtí literární kritici z týdeníku \"Die Zeit\" mezi patnáct nejvýznamnějších románů dosavadního 21. století.\n\nPéter Nádas je nositelem Kossuthovy ceny, Rakouské státní ceny za evropskou literaturu a Ceny Franze Kafky.\n\n\n\n"}
{"id": "79576", "url": "https://cs.wikipedia.org/wiki?curid=79576", "title": "Svěcená voda", "text": "Svěcená voda\n\nSvěcená voda (\"aqua benedicta, aqua lustralis\") je voda, která byla posvěcena (požehnána) při obřadu (rituálu) provedeným duchovním (církevním hodnostářem). Podle názvu rituálu, který může být nazýván též posvěcení nebo žehnání se může nazývat též požehnaná voda nebo posvěcená voda. V katolické církvi se užívá jako připomínky křtu a používá se při požehnáních.\n\nObvykle svěcenou vodu posvětí (požehná) kněz (případně biskup) nebo jáhen při krátkém obřadu. Svěcená voda se nalézá v kostelech a chrámech při vstupu v kropenkách upevněných na stěně či sloupu, kde si příchozí a odchozí smočí prsty a poté se pokřižují. Svěcená voda zde má udržovat vzpomínku na křestní sliby a slouží při svátostinách. Jako svátostina se někdy přeneseně označuje nejen rituál, ale i přímo voda.\n\nV katolické liturgii má voda i další použití, například při svátosti křtu, tehdy se jí říká voda křestní.\n\nDále se používá při všech žehnáních, např. adventního věnce, poutníků, pokrmů atd.\n\nSvěcená voda se používá také při exorcismu.\n\nTypickým svátkem, kdy se světí voda je 6. ledna (Zjevení Páně) a Velikonoční vigilie.\n\nFormule žehnání vody na Zjevení Páně zní:\n\nNa Velikonoční vigilii se používá obřad kdy kněz s rozepjatýma rukama říká následující modlitbu:\nKněz ponoří, pokud uzná za vhodné, paškál do vody – jednou nebo třikrát – a pokračuje:\nPotom kněz vytáhne paškál z vody a zvolá:\nStará latinská formule pro posvěcení zní:\n\n"}
{"id": "79585", "url": "https://cs.wikipedia.org/wiki?curid=79585", "title": "Kostel svatého Rocha", "text": "Kostel svatého Rocha\n\nKostelů zasvěcených svatému Rochu je více:\n\n\n\n"}
{"id": "79591", "url": "https://cs.wikipedia.org/wiki?curid=79591", "title": "Kostel svatého Prokopa", "text": "Kostel svatého Prokopa\n\nKostelů zasvěcených sv. Prokopovi je více:\n\n\nSv. Prokopu je i spoluzasvěcováno:\n\n\n"}
{"id": "79593", "url": "https://cs.wikipedia.org/wiki?curid=79593", "title": "Helvetinjärvi", "text": "Helvetinjärvi\n\nHelvetinjärvi (, „Pekelné jezero“), celým jménem Helvetinjärven kansallispuisto je národní park v západním Finsku v provincii Pirkanmaa nedaleko města Ruovesi. Byl založen roku 1982 a jeho současná rozloha je 49,8 km². Park představuje původní divoké lesy kraje Häme. Od 19. století je vyhledávaným cílem turistů. V parku je asi 40 km značených stezek.\n\nSvé jméno dostal po jednom z jezer na jeho území, \"Iso Helvetinjärvi\" („Velké pekelné jezero“), které se nalézá v severozápadním cípu parku. Nad jezerem se tyčí i největší atrakce parku, puklina \"Helvetinkolu\". Nedaleko ní je známá turistická chata, ve které je ale zakázáno nocovat.\n\nV jižní části parku je ještě jedna, menší puklina, \"Rontonhorha\". Dalšími většími jezery v parku jsou \"Haukkajärvi\", \"Luoma\" a \"Kovero\".\n\nPark disponuje dostatečným množstvím míst pro stanování a kempování s kvalitním zázemím. Zvláštností parku je to, že střed parku do něj vlastně nepatří. Na tomto území probíhá těžba dřeva. Velké parkoviště pro osobní automobily a karavany je nedaleko největšího jezera Haukkajärvi, kde je i velké tábořiště.\n\nNejjednodušeji se až do centra parku lze dostat ze silnice 66 z Ruovesi do Virratu.\n\n"}
{"id": "79596", "url": "https://cs.wikipedia.org/wiki?curid=79596", "title": "Kaple svatého Kříže", "text": "Kaple svatého Kříže\n\nKaplí zasvěcených svatému Kříži je více:\n\n…a mnoho dalších.\n\nJako kaple svatého Kříže je označována také\n\nPodle související události jsou ještě rozlišovány kaple:\n\nSvatému Kříži se zasvěcují i kostely:\n"}
{"id": "79598", "url": "https://cs.wikipedia.org/wiki?curid=79598", "title": "Kaple Nalezení svatého Kříže", "text": "Kaple Nalezení svatého Kříže\n\nKaplí zasvěcených Nalezení svatého Kříže je více:\n\n…a další.\n\nNalezení svatého Kříže se zasvěcují i kostely, viz Kostel Nalezení svatého Kříže.\n\nZasvěcení může být i bez související události, viz Kaple svatého Kříže.\n"}
{"id": "79610", "url": "https://cs.wikipedia.org/wiki?curid=79610", "title": "Kostel svaté Máří Magdaleny", "text": "Kostel svaté Máří Magdaleny\n\nKostelů zasvěcených svaté Máří Magdaleně je více. Seznam zahrnuje i jiná psaní jména (\"Maří Magdaléna\", \"Máří Magdaléna\" nebo \"Máří Magdalská\", případně \"Marie Magdaléna\") a není úplný:\n\n\n\n"}
{"id": "79614", "url": "https://cs.wikipedia.org/wiki?curid=79614", "title": "Kaple svaté Máří Magdaleny", "text": "Kaple svaté Máří Magdaleny\n\nKaplí zasvěcených svaté Máří Magdaleně je více:\n\nSvaté Máří Magdaleně jsou zasvěceny i kostely, viz Kostel svaté Máří Magdaleny.\n\n"}
{"id": "79621", "url": "https://cs.wikipedia.org/wiki?curid=79621", "title": "Kostel Nejsvětější Trojice", "text": "Kostel Nejsvětější Trojice\n\nKostelů zasvěcených Nejsvětější Trojici je více:\n\n\n\n\n\n\n\n\n\n\n\n\n\n\n\n\n\n\n"}
{"id": "79622", "url": "https://cs.wikipedia.org/wiki?curid=79622", "title": "Kaple Nejsvětější Trojice", "text": "Kaple Nejsvětější Trojice\n\nKaplí zasvěcených Nejsvětější Trojici je více:\n\n\n…a další.\n\n"}
{"id": "79624", "url": "https://cs.wikipedia.org/wiki?curid=79624", "title": "Srebrenica", "text": "Srebrenica\n\nSrebrenica (Сребреница) je město na východě území Bosny a Hercegoviny, spadající pod Republiku srbskou.\n\nMěsto bylo v minulosti známé pro nedaleké lázně a těžbu soli, olova, zinku a zlata. Samotné jméno města je odvozeno od slova stříbro.\n\nPodle sčítání lidu z roku 1991 bydlelo ve srebrenické oblasti 37 213 obyvatel, z toho 72,9 % Bosňáků a 25,2 % Srbů.\n\nDne 6. července 1995, během války v Bosně na srebrenickou enklávu bosenských muslimů zaútočily srbské jednotky pod vedením Ratka Mladiče. Přibližně 15 000 obyvatel se rozhodlo pro útěk k Tuzle, ostatní se vydali k několik kilometrů vzdálenému Potočari, kde se chtěli uchýlit pod ochranu jednotek UNPROFOR, ovšem bez úspěchu. Během dvou dnů bylo město vyklizeno a začaly hromadné vraždy. Až přes 8000 mužů bylo povražděno, většinou zastřeleno. Mnoho žen bylo znásilněno, došlo i k vraždám žen a nezletilých dětí. V ovzduší občanské války přijala Rada bezpečnosti OSN rezoluci č. 824, která vyhlásila města Sarajevo, Tuzla, Bihać, Goradže, Žepa a Srebrenica bezpečnými zónami pod záštitou Ochranných sil Spojených národů /UNPROFOR/. 11. července 1995 Srbové dobyli bosňáckou enklávu Srebrenici, obléhanou od léta 1992. Zahynulo a zůstalo nezvěstných 8373 bosňáckých mužů a chlapců ve věku od 13 do 77 let, což z \"bezletové zóny\" učinilo dějiště největšího hromadného masakru v Evropě po druhé světové válce. Tehdy fatálně selhali nizozemští vojáci UNPROFOR. Odvolací soud v Haagu v červnu 2017 v zásadě potvrdil rozsudek civilního soudu z roku 2014, že Nizozemsko nese část viny na masakru bosenských muslimů v Srebrenici v roce 1995. Podle rozsudku je stát zodpovědný asi za 300 muslimských mužů, jejichž deportaci z tzv. bezpečné zóny OSN do rukou bosensko-srbských jednotek umožnili nizozemští vojáci.\n\nMasakr ve Srebrenici je po holocaustu první soudem označenou genocidou.\n\n\n"}
{"id": "79633", "url": "https://cs.wikipedia.org/wiki?curid=79633", "title": "Úraz", "text": "Úraz\n\nÚraz je porucha zdraví způsobená náhle a vnější příčinou. Přibližným lékařským synonymem je slovo trauma. Vážnější úrazy mohou být smrtelné nebo mohou mít jiné trvalé následky. V podobných souvislostech se používají též termíny zranění, poranění a újma na zdraví.\n\nRiziko úrazů lze snižovat opatrností a dodržováním bezpečnostních předpisů a zásad. Některé pojišťovny nabízejí za určitých podmínek úrazové pojištění.\n\n\n\nTrestní zákoník 40/2009 Sb. definuje v § 122 pro své účely ublížení na zdraví a těžkou újmu na zdraví.\n\nUblížením na zdraví se rozumí takový stav záležející v poruše zdraví nebo jiném onemocnění, který porušením normálních tělesných nebo duševních funkcí znesnadňuje, nikoli jen po krátkou dobu, obvyklý způsob života poškozeného a který vyžaduje lékařského ošetření.\n\nTěžkou újmou na zdraví se rozumí jen vážná porucha zdraví nebo jiné vážné onemocnění. Za těchto podmínek je těžkou újmou na zdraví:\n\nZákon o provozu na pozemních komunikacích 361/2000 Sb. operuje s pojmy zranění a těžká újma na zdraví. Výskyt zranění je jedním z alternativních kritérií v definici dopravní nehody, pří výskytu jakéhokoliv zranění platí vždy povinnost oznámit nehodu policii a zdržet se přemisťování vozidel, popřípadě vyznačit situaci a stopy. Je-li řidič podezřelý ze zavinění nehody, při které došlo k těžké újmě na zdraví, smí mu policista zabránit v další jízdě. Podle vyhlášky č. 32/2001 Sb., o evidenci dopravních nehod, se pro účely evidence dopravních nehod považuje za těžké zranění těžká újma na zdraví podle trestního zákona a za lehké zranění jiné než těžké zranění, a to i tehdy, nedojde-li k pracovní neschopnosti. Samotný pojem zranění zde definován není.\n\nZákon o vnitrozemské plavbě č. 114/1995 Sb. používá v definici nehody v provozu na vodní cestě jako jedno z alternativních kritérií podmínku, že událost má za následek újmu na zdraví nebo smrt účastníků provozu na vodní cestě. Na nehodu s újmou na zdraví se vždy vztahuje povinnost ohlášení plavebnímu úřadu, a to i když jde o nehodu malého plavidla, jehož vůdce nehodou zraní jen sám sebe.\n\nPodle zákoníku práce 262/2006 Sb. je zaměstnavatel povinen vyhotovovat záznamy a vést dokumentaci o všech pracovních úrazech, jejichž následkem došlo ke zranění zaměstnance s pracovní neschopností delší než 3 kalendářní dny nebo k úmrtí zaměstnance.\n\nChirurgicky se jednotlivá traumata klasifikují podle stupnice AIS (Abbreviated Injury Scale) podle závažnosti stupni od nejlehčího 1, po nejtěžší (inoperabilní) 6. Pro polytraumata se používá Injury Severity Score (ISS), které může nabývat hodnot od 0 do 75.\n\n"}
{"id": "79636", "url": "https://cs.wikipedia.org/wiki?curid=79636", "title": "Bitva u Varšavy (1920)", "text": "Bitva u Varšavy (1920)\n\nBitva u Varšavy (polsky \"Bitwa warszawska, Cud nad Wisłą\"; známá též jako \"Zázrak na Visle\"; 13. – 25. srpen 1920) představovala rozhodující střetnutí sovětsko-polské války. Polská vojska v ní rozdrtila západní uskupení Rudé armády útočící na Varšavu, a zničila tak sen ruských bolševiků o spojení se s německými, maďarskými a francouzskými komunisty a ovládnutí Evropy. Rudá armáda se z takto drtivé porážky už nevzpamatovala, po několika dalších porážkách (zejména zničující porážka na řece Němen) přistoupila na příměří. V roce 1921 sovětské Rusko uzavřelo s Polskem Rižský mír, v němž přijalo jeho územní požadavky týkající se západní Ukrajiny a západního Běloruska.\n\nKonec první světové války zanechal střední a východní Evropu v mocenském vakuu. Bývalá impéria Rakousko-Uhersko a Rusko se rozpadla na mnoho nástupnických států, které z většiny neměly pevně dané hranice. Ve stejné situaci se nacházelo Polsko, které získalo nezávislost v listopadu 1918. Probíhající občanská válka v Rusku, revoluce v Německu a rozpad Rakouska-Uherska se staly pro Poláky příležitostí získat nazpět území, o které přišli během tzv. dělení Polska v letech 1772–1795 (z pohledu Ruska se jednalo především o rozsáhlá území dnešní Ukrajiny a Běloruska). Polský generál a pozdější významný státník Józef Piłsudski prosazoval spojení všech Slovany obydlených území ve federaci pod vedením Polska. Projekt vstoupil do dějin pod jménem Mezimoří.\n\nRuští bolševici na druhé straně viděli v nadcházejícím konfliktu s Polskem vytvoření pomyslného můstku, po kterém by se světová třídní revoluce šířila dále do Evropy. Velice lákavé se zdálo spojení s revolucí v Německu a komunistickým Maďarskem. Lenin také chtěl otestovat schopnosti nově utvořené Rudé armády ve větším konfliktu.\n\nObě strany byly před samotným konfliktem zapleteny do probíhající polsko-ukrajinské války, kde měly své územní nároky. Poláci úspěšně vstoupili v roce 1919 na Ukrajinu a s pomocí místních nacionalistů vytlačili bolševiky na východ. Západní část si ponechali Poláci pod kontrolou (okolí města Lvov) a na východě byla vyhlášena nacionalisty Ukrajinská lidová republika s hlavním městem Kyjevem. Bolševici podnikli obrovský protiútok, který zcela anuloval předchozí polské zisky a Rudá armáda začala postupovat dále na západ. Cílem rudoarmějců se stala Varšava, která byla propagandou prezentovaná jako cesta dále do Berlína a Paříže.\n\nSituace Poláků byla na začátku června 1920 více než kritická. Armáda pod vedením generála Buďonného prolomila polské pozice, a tím zapříčinila kolaps celé polské fronty. Tuchačevskij se k Buďonného armádě připojil a zahájil masivní útok v Bělorusku v červenci 1920. Dne 19. července padlo město Grodno, 22. července Brest a 28. července Białystok. V rovinatém Polsku tak již nic nestálo v přímém útoku rudoarmějců na Varšavu.\n\nNa začátku srpna 1920 začali Poláci ústup svých vojsk více organizovat. Posunem fronty na západ se také výrazně zmenšila zásobovací vzdálenost pro jednotlivé jednotky. Generál Piłsudski chtěl zastavit sovětská vojska již na řece Bug, ale bolševici postupovali mnohem rychleji, než Poláci předpokládali.\n\nV noci z 5. na 6. srpna 1920 vznikl ve Varšavě plán obrany města. V první fázi měly být staženy jednotky podél Visly a převeleny k obraně předmostí před Varšavou. Čtvrtina bojeschopných divizí se měla koncentrovat jižně pro případný protiútok. Armáda generála Hallera (10 divizí) měla hrát pasivní roli a čelit před Varšavou hlavnímu útoku sovětské armády. Dostala příkaz držet pozice za každou cenu. Ve stejnou dobu se měla armáda generála Sikorského (5 divizí) koncentrovat v oblasti na sever od Varšavy okolo Modlinské pevnosti, kde se naskýtala možnost sovětská vojska rychle obklíčit a prolomit nepřátelskou frontu. Dalších pět divizí bylo určeno pro samotnou obranu severních oblastí, generál Latinik a jeho armáda měli bránit samotnou Varšavu a vojsko generála Roji mělo držet linii mezi městy Góra Kalwaria–Dęblin.\n\nNejstěžejnější část plánu ležela na tzv. \"Grupě Uderzeniowé\" (Úderné skupině), 20 000 armádě, která byla pod přímým velením Piłsudského. Vojsko obsahovalo nejelitnější jednotky z jižní fronty a bylo posíleno armádou generála Skierského. Grupa Uderzeniowa měla zaútočit na místo styku jihozápadní a západní sovětské armády, kde bylo podle polských tajných služeb nejslabší místo sovětské fronty. Cílem bylo uvrhnout Tuchačevského západní armádu do chaosu a s pomocí výpadu Sikorského armády ze severu obklíčit sovětské vojsko při hranicích Východního Pruska.\n\nGenerál Tuchačevskij plánoval obklíčit Varšavu překročením Visly poblíž Włocławku a zahájit hlavní útok ze severozápadu. S 24 divizemi hodlal uskutečnit úspěšný plán maršála Ivana Paskeviče, který v roce 1831 překročil Vislu u Toruně a prakticky bez odporu vstoupil do Varšavy. Ukončil tak Listopadové povstání Poláků proti ruské nadvládě. Tuchačevskij si od plánu sliboval, že odřízne polskou armádu od přístavu Gdaňsk, který by mohl být eventuálně použít pro přísun dalších zásob a posil. Slabým místem plánu bylo, jak polská tajná služba zjistila, chabě bráněná oblast styku mezi jihozápadní a západní armádou.\n\nRudá armáda zahájila bitvu o Varšavu překročením řeky Wkra a útokem na zmíněné městečko Włocławek. Sovětská 15. a 3. armáda dosáhla Modlinské pevnosti a 16. armáda se vydala přímo na Varšavu. Samotný útok na Varšavu začal 12. srpna 1920. Byl veden přes město Radzymin, které je položeno 23 kilometrů od Varšavy. Město padlo do sovětských rukou následujícího dne, a tak musel Piłsudski urychlit svůj plán protiútoku o 24 hodin.\n\nPo těžkých bojích změnilo město Radzymin několikrát svého majitele. Mnoho zahraničních diplomatů v té době opustilo polské hlavní město (z těch nejvyšších zůstali pouze britský velvyslanec a apoštolský nuncius arcibiskup Ratti). Dne 14. srpna byl Radzymin definitivně dobyt Rudou armádou a linie armády generála Sikorského na severu prolomena. Sikorského vojsko muselo bojovat dohromady s třemi sovětskými armádami (3., 4. a 15. armádou). Oblast kolem Modlinské pevnosti musela být posílena zálohami, které tvořili polští legionáři z východní fronty.\n\nSituace byla z polského pohledu zachráněna až o půlnoci, kdy se podařilo prolomit rudoarmějskou linii a zaútočit na sovětské velitelství. Výsledkem bylo zničení radiostanice. Do konce bojů tak zůstalo sovětské 4. armádě pouze jedno rádio, které bylo napíchnuté polskou tajnou službou. Na zjištěných radiovlnách zbývajícího radia pak Poláci recitovali v polštině a latině úryvky z Bible (část Genesis). Znemožnili tak komunikaci mezi 4. armádou a generálem Tuchačevským. Následkem bylo, že 4. armáda dále pochodovala na Toruń, i když se měla stočit na jih k Varšavě. Mezitím armáda generála Latinika odolávala přímému útoku 6 divizí Rudé armády přímo na Varšavu.\n\nPiłsudski v té době dokončil plán protiútoku a rozhodl se vést tuto vojenskou operaci osobně. Rezignoval na všechny veřejné funkce ve státě, aby ho jeho případná smrt neparalyzovala, a začal se soustředit pouze na vojenské záležitosti.\n\nRudá armáda dosáhla v bojích vesničky Izabelin, která leží 13 kilometrů od Varšavy. Bylo to nejblíže hlavnímu městu, co se rudoarmějci dostali za celou bitvu. Tuchačevskij, který byl přesvědčený, že vše jde podle plánu, byl nevědomky chycen do polské pasti. Prostor mezi Tuchačevského západní armádou a Buďonného jihozápadní armádou se stal, jak se předpokládalo, velice slabě chráněný. Navíc Buďonnyj neuposlechl rozkaz a nepochodoval se svojí armádou od jihu na Varšavu Tuchačevskému pomoci. Důvodem byly osobní spory mezi jednotlivými sovětskými generály. Korunu politikaření v Rudé armádě nasadil samotný Josif Stalin, který v té době byl politickým komisařem v jihozápadní armádě. Stalin, který šel pouze po osobním prospěchu, chtěl dobýt Lvov. Tak nakonec ne že Buďonného armáda nepřišla Tuchačevskému na pomoc, ale dokonce nevázala na sebe ani žádné polské síly a odpochodovala na jih. Samotné bitvy se tak vůbec neúčastnila.\n\nPolský protiútok začal překročením řeky Wkra 14. srpna, kde polské jednotky musely čelit odporu 3. a 15. armády. Boj o město Nasielsk trval do 15. srpna a zanechal město kompletně v troskách, cíle však bylo dosaženo. Sovětský postup na Varšavu a Modlinskou pevnost byl zastaven a dokonce se toho dne podařilo vytlačit rudoarmějce z Radzyminu. Tyto události měly velice pozitivní vliv na polskou morálku. Rudá armáda byla smetena od Varšavy a polská armáda začala rudoarmějce zatlačovat čím dál více na sever.\n\nDne 16. srpna zaútočila elitní jednotka Grupa Uderzeniowa pod vedením Piłsudského na jižní část Tuchačevského armády. Pouze jedna útočící polská divize z pěti hlásila odpor Rudé armády při postupu. Ostatní čtyři divize postoupily na sever o 45 kilometrů bez jakéhokoliv odporu. Večer téhož dne dorazili Poláci do města Włodawa, a přerušili tak zásobovací trasu sovětské 16. armády. Nakonec dokázala Piłsudského armáda postoupit o 70 kilometrů během 36 hodin. Dne 18. srpna si Tuchačevskij ve svém velitelství v Minsku (500 km od Varšavy) uvědomil hrozící porážku a vydal rozkaz k ústupu a přeskupení. Generál chtěl ustálit frontu, doplnit zásoby, opět převzít iniciativu a zatlačit Poláky zpátky. Avšak jeho rozkaz k některým jednotkám dorazil pozdě nebo vůbec ne. Rudoarmějci upadli do chaosu. Některé jednotky stále útočily na Varšavu a některé se dávaly na rychlý ústup. Pouze 15. armáda zůstala organizovaná a pokoušela se klást postupující polské armádě odpor. Poláci mezitím zahájili masivní ofenzívu a postoupili v 6 dnech z Lubartówa do Białystoku (262 km). Tuchačevskij neměl na výběr a rozkázal kompletní stažení Rudé armády zpátky k řece Bug. Během 21. srpna přestal organizovaný odpor sovětů existovat a 31. srpna se sovětská fronta kompletně zhroutila.\n\nAčkoliv Poláci dokázali zatlačit rudoarmějce zpátky na východ, úplný úspěch Piłsudského plán slavit nemohl. Sovětská 3., 15. a 16. armády se sice kompletně rozpadly, ale její pozůstatky přešly na německé území Východního Pruska, kde byly krátce internovány. Následně jim ale byl povolen návrat do Ruska s veškerou výzbrojí. Pouze 4. armáda se dokázala rychlým ústupem zachránit.\n\nBuďonného jihozápadní armáda po kolapsu Tuchačevského armády neměla sílu čelit polské přesile u Lvova a byla poražena v bitvě u Komarówa na konci srpna 1920. V půlce října 1920 stály polské jednotky na linii Tarnopol–Dubno–Minsk–Drisa. Tuchačevskij dokázal přeskupit svá vojska, ale utržil další drtivou porážku v bitvě na Němenu. Po nátlaku Francie a Velké Británie pak obě strany podepsaly příměří a v září 1920 usedly v lotyšské Rize k jednacímu stolu. Dne 18. března 1921 byl podepsán tzv. Rižský mír, který stanovil hranice mezi Polskem a Ruskem na dalších 20 let.\n\nGenerál Józef Piłsudski se po podepsání míru zcela stáhl z politického života. Nicméně vzrůstající chaos a výbuchy násilí v Polsku jej nakonec přiměly k tomu, že v roce 1926 vyvolal státní převrat, kterým nastolil režim zvaný sanace. Následně se stal až do své smrti (1935) faktickým vládcem Polska.\n\nGenerál Michail Tuchačevskij se po válce angažoval v modernizaci Rudé armády. Stal se velkým propagátorem a teoretikem v oblasti tankové války. V lednu 1936 postupně navštívil Británii, Francii a Německo, kde podle obžaloby začal plánovat státní převrat proti Stalinovi. Po tajném vyšetřování byl společně s dalšími sedmi veliteli Rudé armády odsouzen k smrti a popraven v červnu 1937. Stal se tak jednou z nejznámějších obětí Moskevských procesů.\n\n\n"}
{"id": "79637", "url": "https://cs.wikipedia.org/wiki?curid=79637", "title": "Smysl (biologie)", "text": "Smysl (biologie)\n\nSmysl je schopnost organismu přijímat určitý druh informací z okolí – např. přítomnost určité chemické látky, světla nebo charakteristiku vlnění okolního vzduchu. Tato informace je většinou přijímána specializovaným orgánem, který se pak označuje jako smyslový orgán. Přítomnost či nepřítomnost a stupeň rozvinutí určitého smyslu u daného biologického druhu závisí na způsobu jeho života. Například dravci mají často velmi dobrý zrak, psi mají výborný čich.\n\nTradičně se rozlišuje pět základních smyslů: chuť, čich, sluch, hmat a zrak. Toto rozlišení znal již Tomáš Akvinský a před ním už i Aristotelés (jak je patrno z jeho spisu \"O duši\"). Z pojetí pěti smyslů vychází i fráze „mít všech pět pohromadě“. Už Ottova encyklopedie ovšem uvádí, že základní pětici lze rozšiřovat o další smysly.\n\nVšech pět základních smyslů má své receptory, které umožňují vnímat okolí organismu. Proto se nazývají exteroreceptory. Chuť a čich jsou chemoreceptorové smysly, sluch a hmat jsou mechanoreceptorové a zrak je fotoreceptorový smysl.\n\nPět smyslů:\n\nInteroreceptory na rozdíl od exteroreceptorů sledují vnitřní prostředí organismu. Příkladem jsou receptory, které sledují kyselost krve. Významným případem je vnímání pohybu, které je založeno na vnitřních receptorech a využití setrvačných sil ve vestibulárním systému. Umožňují získat informaci o pohybu těla. Tyto vnitřní receptory nejsou smysly ve vlastním smyslu slova, ale často bývají ke smyslům přiřazovány.\n\n\nRůzní živočichové mohou mít různé smysly – s odpovídajícími receptory (viz výše) – stejné jako člověk. Kromě toho někteří živočichové mají smysly, které neodpovídají žádnému smyslu u člověka.\n\n\nRostliny obdobně jako živočichové mají smysly, např. pro:\n\n\n\n\n"}
{"id": "79638", "url": "https://cs.wikipedia.org/wiki?curid=79638", "title": "Bitva u Varšavy", "text": "Bitva u Varšavy\n\nExistuje několik bitev, které je možno označit jako bitva u Varšavy či velmi podobně:\n"}
{"id": "79655", "url": "https://cs.wikipedia.org/wiki?curid=79655", "title": "Ludvík II. Němec", "text": "Ludvík II. Němec\n\nLudvík II. Němec (kolem 805 - 876) z rodu Karlovců byl první východofranský král.\n\nLudvík byl třetím synem císaře říše římské Ludvíka I. Pobožného, který mu svým nástupnickým řádem zvaným \"Ordinatio imperii\" roku 817 vymezil jako úděl vládu v Bavorsku. Roku 829 však císař vlastní ustanovení porušil ve prospěch nejmladšího syna Karla zvaného Holý, který se narodil teprve roku 823. V nastalých sporech stál Ludvík nejprve s bratrem Pipinem na straně otce proti nejstaršímu bratrovi Lotharovi. Když však Pipin roku 838 zemřel, začal také on bojovat proti císaři a po jeho smrti v roce 840 se společně s Karlem Holým postavil proti nárokům Lothara I. na svrchovanou vládu nad celým franským královstvím. Roku 842 uzavřeli Ludvík s Karlem tzv. Štrasburské dohody a o rok později dosáhli smlouvou ve Verdunu rozdělení říše na tři části, v nichž měli bratři vládnout jako tři rovnoprávní panovníci. Lotharovi byl sice zachován císařský titul, ovšem bez svrchovanosti nad bratry.\n\nPo roce 843 se Ludvík II. Němec ve východní části říše zcela osamostatnil a stal se zakladatelem východofranské říše (v latinských pramenech \"Francia orientalis\"). Na západě rozšířil její území o východní Lotharingii, kterou si po smrti jejího vládce Lotharova syna Lothara II. († 869) rozdělili s bratrem Karlem Holým roku 870 smlouvou v Meersenu (ribemontskou smlouvou 880 připadla Lotharingie k východofranské řiši celá).\n\nNa východě podnikal četné expanze. Bojoval s Polabskými Slovany a Srby, Čechy i Bulhary. Jeho vojska napadala území moravské říše. Roku 846 pomohl k vládě moravskému knížeti Rostislavovi, který se poté pokusil z franského vlivu vymanit. Přes četné další výpravy se Ludvíkovi nepodařilo podřídit si Moravu natrvalo. Roku 876 uzavřel mír s knížetem Svatoplukem ve Forchheimu a uznal nezávislost jeho státu na východofranské říši.\n\nV roce 827 se Ludvík II. oženil s Hemmou, sestrou otcovy druhé manželky Judity Bavorské. Hemma mu porodila sedm dětí, z toho čtyři dcery a tři syny.\n\n\nDívky strávily svůj život v klášteře jako jeptišky a synové vládli společně Východofranské říši.\nNejvětšího mocenského úspěchu dosáhl Karel, který byl nejen východofranským králem, ale také od roku 879 králem italským, od 881 korunovaným císařem římským jako Karel III. a nakonec po smrti krále Karlomana II. v roce 884 západofranským králem. Tak se mu podařilo, byť jen formálně a na velmi krátkou dobu, naposledy sjednotit Franskou říši.\n\nDynastie východních Karlovců vymřela roku 911 Ludvíkem IV. zvaným \"Dítě\" (potomek Arnulfa \"Korutanského\", Karlomanova nemanželského syna).\n\n"}
{"id": "79659", "url": "https://cs.wikipedia.org/wiki?curid=79659", "title": "Kostel svaté Kateřiny", "text": "Kostel svaté Kateřiny\n\nKostelů zasvěcených svaté Kateřině je více:\n\n\n\n\n"}
{"id": "79668", "url": "https://cs.wikipedia.org/wiki?curid=79668", "title": "Antoine Lavoisier", "text": "Antoine Lavoisier\n\nAntoine-Laurent de Lavoisier (26. srpna 1743, Paříž – 8. května 1794, Paříž) byl francouzský šlechtic, chemik, ekonom, právník a daňový úředník. Je pokládán za zakladatele moderní chemie.\n\nNarodil se v Paříži jako syn bohatého právníka. Již v devíti letech studoval na prestižní Collége Mazarin. Jeho zájem v učení upoutala především matematika, chemie a fyzika. Byl to mimořádně pilný, energický a ctižádostivý člověk. Tyto vlastnosti (skap) mu také dopomohly k tomu, aby se stal ředitelem Akademie věd. Jako jeden z prvních zavedl do chemické analýzy váhy, a tím vytvořil základy moderní chemie. Roku 1765 podal akademii práci \"O různých druzích sádry\", v níž jako prvý vysvětlil příčinu tvrdnutí pálené sádry s vodou. Za tuto práci obdržel zlatou medaili Akademie věd. Roku 1774 zformuloval zákon o zachování hmoty a definitivně vyvrátil teorii flogistonu. Roku 1787 vydal spis o chemickém názvosloví a v roce 1789 publikoval \"Pojednání o základech chemie\".\n\nRoku 1771 se oženil se svou čtrnáctiletou asistentkou. Jejich manželství bylo šťastné i přesto, že bylo bezdětné. Za pomoci peněz z věna své ženy vybudoval výzkumný ústav, který ověřoval jednotlivé poznatky o chemii, aby tak umožnil systematizaci výuky chemie (a její logické uspořádání). Když vypukla Velká francouzská revoluce, Lavoisier byl zatčen a 8. května 1794 pod gilotinou popraven spolu se svým tchánem Jacques Paulzem kvůli angažmá v jejich soukromé firmě \"Ferme\", která vybírala pro krále daně.\n\nSvou popravu Lavoisier údajně pojal jako experiment. Jeho asistent měl zjistit, jak dlouho člověk žije ještě poté, co mu gilotina setne hlavu. Byli domluveni tak, že Lavoisier bude rychle mrkat, a to až do té doby, než zemře. A bylo zjištěno, že jeho hlava mrkala ještě asi po dobu jedné minuty po setnutí.\n\nPodle historika Jensena z University of Cincinnati není pravdivá historka (tzv. městská legenda, mýtus) o posledním pokusu Lavoisera, který požádal svého kolegu Lagrange, aby spočítal, kolikrát jeho hlava po setnutí jeho hlavy gilotinou ještě mrkne a určil tak, jak dlouho po setnutí ještě hlava žije. Lagrange stál opodál gilotiny s ostatními vědci a nemohl mrkání vidět a všichni odsouzení byli popraveni rychle za sebou. O historce se nezmiňuje ani jedna z uznávaných biografií Lavoisiera (např.: \"D. McKie, Antoine Lavoisier: Scientist, Economist, Social Reformer, Schulman: New York, NY, 1952; F. Szabadváry, Antoine Laurent Lavoisier, University of Cincinnati: Cincinnati, OH, 1977; A. Donovan, Antoine Lavoisier: Science, Administration, and Revolution, Blackwell: Oxford, 1993\"). Historka se objevila zřejmě kolem roku 2000 po odvysílání speciálu na Discovery Channel o gilotině.\n\nJe zakladatelem kalorimetrie, termochemie a často se označuje za otce moderní chemie. Vytvořil chemickou terminologii a nezávisle na Michailu Lomonosovovi zformuloval zákon zachování hmotnosti. Objasnil roli kyslíku při spalování, okysličování a dýchaní. Vyvrátil tak flogistonovou teorii hoření.\n\nJe jedním ze 72 významných mužů, jejichž jméno je zapsáno na Eiffelově věži v Paříži.\n\n"}
{"id": "79669", "url": "https://cs.wikipedia.org/wiki?curid=79669", "title": "Cykloturistika", "text": "Cykloturistika\n\nCykloturistika je odnož turistiky provozovaná na kole.\n\nZačátky cykloturistiky sahají na českém území na konec 19. století. Největší rozmach ale cykloturistika zaznamenala po rozšíření horských a trekových kol. Vzniklo hodně cykloturistických oddílů a sdružení. Také vzniklo hodně cestovních kanceláří zabývajících se touto tematikou. Rozvoji cykloturistiky pomáhá stále větší počet cyklotras a cyklostezek, které poslední léta vznikají kolem měst a obcí. Tento rozmach ale přinesl jedno negativum: přetlak cyklistů na značených turistických trasách, který občas vyvolává konflikty mezi turisty.\nCykloturistika se dělí podle množství vezených věcí na dvě kategorie:\n\nKromě běžných turistických potřeb se používá, zejména pro náročnější cesty, speciálního cykloturistického vybavení, zejména:\n\n\n"}
{"id": "79682", "url": "https://cs.wikipedia.org/wiki?curid=79682", "title": "Hospodine, pomiluj ny", "text": "Hospodine, pomiluj ny\n\nHospodine, pomiluj ny je nejstarší známá česká duchovní píseň. Vznikla zřejmě na přelomu 10. a 11. století. Jedná se o chorál jednoduché formy s 8 verši, bez rýmu a strofického členění. V jednotném kancionále je označena číslem 930.\n\nPrapůvod skladby lze vidět ještě v odkazu cyrilometodějského působení a její definitivní verze vznikla v době, kdy staroslověnština zápasila s latinou a přijímala do sebe české prvky. Autorství písně bylo připisováno přímo svatému Vojtěchovi. Ačkoli to nebylo potvrzeno, mohlo tomu tak být, traduje se, že sv. Vojtěch hudbu skládal – v době svého polského pobytu měl prý složit píseň „Bogurodzica“ (Bohorodička), kterou Poláci zpívali jako píseň bojovou. Jistější je však, že polská píseň vznikla teprve ve 13. století.\n\nPíseň „Hospodine pomiluj ny“ je poprvé doložena roku 1055, kdy byla zpívána při volbě knížete Spytihněva II. Nejstarší dochovaný zápis pochází z kroniky břevnovského mnicha Jana z Holešova z roku 1397. Byla zpívána i mimo kostel, zejména při slavnostních příležitostech, i jako píseň válečná. Karel IV. ji zařadil do korunovačního řádu. Mistr Jan Hus ji dával zpívat v Betlémské kapli. Společně se Svatováclavským chorálem patřila k prvním českým národním hymnám. Píseň se zpívá dodnes, většinou po bohoslužbách ve znění, které je jen málo změněnou verzí původního textu.\n\n<poem class=\"odsad\" style=\"font-style: italic\">\nHospodine, pomiluj ny!\nJezukriste, pomiluj ny!\nTy, spase všeho mira,\nspasiž ny i uslyšiž,\nHospodine, hlasy našě!\nDaj nám všěm, Hospodine,\nžizn a mír v zemi!\nKrleš! Krleš! Krleš!\n</poem>\n\nVysvětlivky:\n\nStejně jako v případě Svatováclavského chorálu se tato píseň stala několikrát předlohou pro skladatele vážné hudby. Nejvýznamnějšími jsou:\n\n"}
{"id": "79687", "url": "https://cs.wikipedia.org/wiki?curid=79687", "title": "Erik Gunnar Asplund", "text": "Erik Gunnar Asplund\n\nErik Gunnar Asplund (22. září 1885, Stockholm – 20. října 1940 tamtéž) byl švédský architekt.\n\nZpočátku v jeho tvorbě převažují prvky klasicizující architektury, postupně však přechází k funkcionalismu.\n\n"}
{"id": "79694", "url": "https://cs.wikipedia.org/wiki?curid=79694", "title": "Henrik Petrus Berlage", "text": "Henrik Petrus Berlage\n\nHenrik Petrus Berlage (21. února 1856, Amsterdam - 12. srpna 1934, 's Gravenhage) byl nizozemský architekt a teoretik.\n\nHenrik Petrus Berlage byl ovlivněn secesí, představitel individualistické moderny.\n\n\n"}
{"id": "79696", "url": "https://cs.wikipedia.org/wiki?curid=79696", "title": "Služebná organizace", "text": "Služebná organizace\n\nSlužebná organizace měla tvořit páteř hospodářského systému, který se vy tvořil v raně středověkých Čechách (a později i na Moravě) okolo přemyslovských hradských center v druhé polovině 10. století a trval do konce 11. století. Podobné systémy fungovaly i v Polsku a v Uhrách. Tvůrci tohoto pojmu v českém historickém bádání byli v 60. letech 20. století Barbara Krzemieńska a Dušan Třeštík.\n\nPodle jejich teorie bylo okolo hradských center (resp. knížecích dvorů) osazováno nesvobodné obyvatelstvo, které bylo povinováno určitou službou, resp. odevzdáváním určitého množství svých výrobků. Okolo těchto center mohly vzniknout celé osady, které byly obývány nesvobodnými specializovanými řemeslníky (služebníky), kteří svými výrobky (a službami) měli zásobovat elitní vrstvy. Přebytky pak mohli prodávat na místním trhu. Z písemných pramenů je doloženo, že vlastním prodejem mohli vydělat dostatek peněz, aby se ze svého služebného postavení mohli vykoupit, resp. za sebe koupit jiného jedince, který by převzal výrobu (službu).\n\nNejčastěji se jednalo o služby lovecké, vinařské, brtnické či rybářské a produkci nejrůznějších výrobků.\n\nDoklady o existenci služebné organizace mají být kromě zmínek v písemných pramenech toponomastické. Na území Čech a Moravy existují vesnice se jmény Mlynáře, Hrnčíře, Kováry, Rybáře, Kobylníky, Ovčáry apod., které měly dostat svá jména po těchto služebnících. Problémem zůstává datace těchto osad: není dosud dostatečně doloženo, že tato sídla vznikla v druhé polovině 10. století nebo v 11. století, kdy měla služebná organizace fungovat.\n\n"}
{"id": "79705", "url": "https://cs.wikipedia.org/wiki?curid=79705", "title": "Rosa Luxemburgová", "text": "Rosa Luxemburgová\n\nRosa Luxemburgová (vlastním jménem Rosalia Luxemburg (5. března 1871, Zamość, Ruské impérium (dnes Polsko) – 15. ledna 1919, Berlín) byla významná představitelka evropského socialistického a komunistického hnutí židovského původu. Jako marxistická teoretička a radikální politička vystupovala postupně za Sociálně demokratickou stranu Království Polska a Litvy, Sociálně demokratickou stranu Německa (SPD), Nezávislou sociálně demokratickou stranu Německa (USPD) a Komunistickou stranu Německa. Bojovala za rovná práva žen a proti militarismu.\n\nV roce 1914 poté, kdy SPD schválením válečných úvěrů podpořila německou účast v první světové válce, založila Luxemburgová společně s Karlem Liebknechtem revoluční Spartakusbund (Svaz spartakovců), ze kterého se k 1. lednu 1919 spoluvytvořila Komunistická strana Německa. V listopadu 1918, během německé revoluce, vedla Rudou vlajku, centrální tisk levicových revolucionářů.\n\nAčkoli Luxemburgová považovala povstání Spartakovců v Berlíně v lednu 1919 za chybu, po jeho propuknutí jej podpořila. Poté, kdy bylo oddíly Freikorps povstání potlačeno, stovky levicových revolucionářů včetně Liebknechta a Luxemburgové bylo zajato, mučeno a zavražděno. Od té doby se oba těší mezi marxisty či demokratickými socialisty vysoké prestiži.\n\nRosa Luxemburgová se narodila v židovské rodině v městečku Zamość nedaleko Lublinu v ruském záboru Polska jako nejmladší z pěti dětí obchodníka se dřevem Eliasze Luxemburga III. a Liny Löwensteinové. V pěti letech byla upoutána na lůžko s nemocí kyčlí, která nebyla dostatečně léčena, a od té doby kulhala. Díky častému polehávání se však dostala (stejně jako například Ernesto Che Guevara) ke čtení (nejen) marxistické literatury. Rodina se přestěhovala do Varšavy, kde Luxemburgová navštěvovala od roku 1880 gymnázium. V roce 1881 zažila Rosa protižidovský pogrom, což jí poznamenalo na celý život.\n\nV roce 1886 se Luxemburgová přidala k polské levicové Dělnické straně, která byla založena roku 1882 předcházející tak o 20 let strany ruské. Hned v začátku své politické činnosti se podílela na organizování generální stávky, ta však byla policejně potlačena a čtyři vedoucí představitelé strany následně popraveni. Strana se v důsledku toho rozpadla, část jejich členů včetně Luxemburgové přešla do ilegality. Před hrozbou vězení utekla Luxemburgová v roce 1889 do Švýcarska. Zde se zapsala na Curyšskou univerzitu, kde studovala filozofii, historii, politické a ekonomické vědy a matematiku se zaměřením na dějiny středověku, formování státu a státní správy a ekonomické a burzovní krize. Doktorát získala za disertaci o průmyslovém rozvoji Polska. Vedle jiných, např. Anatolije Lunačarského, později prvního sovětského komisaře pro vzdělávání, zde studoval též litevský revolucionář Leo Jogiches, s nímž pak Luxemburgová, s občasnými přestávkami, žila dvacet let (Jogiches byl zabit v Berlíně v březnu r. 1919, když se snažil objasnit vraždu Luxemburgové).\n\nV roce 1893 založila Luxemburgová společně s Juliem Marchlewskim (alias Julius Karski) noviny Sprawa Robotnicza (Dělnická správa) jako opozici k politice Polské socialistické strany, věříc, že pouze prostřednictvím socialistické revoluce v Německu, Rakousku a Rusku, jako stran polského záboru, může dojít k vlastnímu osamostatnění Polska. Hájila názor, že boj má být veden proti kapitalismu jako celku, nejen pouze za samostatnost Polska. Její pozice, kdy odmítala pro socialismus právo národa na sebeurčení, vedla k napětí s Leninem, který naopak pragmaticky využíval toto právo coby předstupeň k dosažení socialismu. Společně s Leo Jogichem založila Luxemburgová roku 1893 Sociálně demokratickou stranu Království Polského (SDKP) a v roce 1899 ve spojení s litevskými sociálními demokraty Sociálně demokratickou stranu Království Polského a Litvy (SDKPiL). Ačkoli žila Luxemburgová po většinu svého dospělého života v Německu, je považována za přední teoretičku vznikající polské sociální demokracie, zatímco Leo Jogich za hlavního stranického organizátora.\n\nAby mohla získat německé občanství, provdala se Luxemburgová v roce 1898 za anarchistu Gustava Lübecka a odešla do Berlína, kde se aktivně zapojila do organizování dělníků a politické činnosti levé frakce Sociálně demokratické strany Německa (SPD). V brožuře „Sociální reformismus nebo revoluce?\" (1899) ostře napadla revizionistickou koncepci Eduarda Bernsteina.\n\nPro své řečnické a argumentační schopnosti se Luxemburgová stala přední mluvčí proti parlamentní orientaci SPD. Argumentovala, že zásadní rozdíly mezi kapitálem a prací mohou být překonány pouze převzetím moci proletariátem a efektivní správou výroby a distribuce. Z této pozice usilovala o vyloučení revizionistů z SPD. I když se jí to nepovedlo, přispěla k tomu, že vedení Karla Kautského bylo schopno odolat tlaku revizionistů a udržet marxismus v programu strany.\n\nOd roku 1900 publikovala Luxemburgová v tisku různé analýzy a srovnávací studie k evropským sociálním a hospodářským problémům. Mimo jiné vyučovala též marxismus a ekonomii ve vzdělávacím centru SPD v Berlíně, kde byl jedním z jejich žáků Friedrich Ebert (později se jako předseda SPD, první kancléř a pak i prezident poválečné Výmarské republiky podílel na potlačení německé revoluce). Předvídajíc blížící se válku, Luxemburgová rázně napadla vše, v čem viděla německý militarismus a imperialismus. Protikladem k němu jí byla generální stávka, která by posílila dělnickou solidaritu a vedla k zamezení války. V roce 1907 byla na kongresu II. (socialistické) internacionály ve Stuttgartu přijata jí podaná rezoluce s návrhem sjednocení všech socialistických evropských stran k odvrácení války, v roce 1912 jako delegátka SPD na evropském socialistickém kongresu prosazovala společně s francouzským socialistou Jeanem Jaurésem opět generální stávku jako odpověď evropských dělnických stran v momentě vypuknutí války. Za svou politickou činnost byla Luxemburgová několikrát vězněna (v roce 1904 si např. odpykala tři měsíce za veřejnou urážku císaře Viléma II). Nicméně její koncepce nebyla vedením SPD přijata.\nV roce 1905 se Rosa Luxemburgová vrátila na falešný pas do Polska, kde začala s organizováním dělnických nepokojů a povstání proti ruským vojskům, brzy je však zatčena a uvězněna, zachrání ji až intervence Německé sociálně-demokratické strany, která uplatila ruské úředníky a vymohla Rosiino propuštění na kauci.\n\nKdyž nakonec válka v roce 1914 vypukla, nebyla evropskými socialisty vyhlášena žádná generální stávka, ale naopak SPD stejně jako francouzští socialisté podpořili válečnou účast svých vlád. SPD ve své většině schválila vládě v Reichstagu válečné úvěry a souhlasila uzavřít s ní příměří, v kterém se zavázala zdržet se během války jakýchkoli stávek. Podle Luxemburgové šlo o triumf revisionismu, sama organizovala protiválečné demonstrace ve Frankfurtu, na kterých vyzývala k odmítnutí branné povinnosti. V důsledku toho byla na rok uvězněna za „podněcování k odepření poslušnosti představitelům zákona a pořádku“.\n\nV srpnu 1914 založila Luxemburgová společně s Karlem Liebknechtem, Klárou Zetkinovou a Franzem Mehringem Skupinu Internacionála, známou od roku 1916 jako Spartakův svaz. Skupina rozšiřovala ilegální protiválečné pamflety podepsané jednoduše jako Spartakus, přičemž Luxemburgová přijala pseudonym Junius (Lucius Junius Brutus je obecně považován za zakladatele Římské republiky).\n\nOproti aktivistické SPD Spartakův svaz zásadně odmítal jakkoli podpořit válku a usiloval o stržení německého proletariátu do protiválečných stávek. Luxemburgová byla opět odsouzena, tentokrát, stejně jako Karel Liebknecht, k dvěma a půl letům vězení. K výkonu trestu nastoupila nejprve do Posenu (Poznań) a pak do Breslau (Wrocłav). Z článků propašovaných z vězení a ilegálně šířených jejími přáteli vyniká „Krize sociální demokracie“ a „Ruská revoluce“, v niž Luxemburgová kritizuje bolševický postup v Rusku a varuje před jejich budoucí diktaturou. V tomto směru přímo píše: „Svoboda je vždy svobodou toho, kdo myslí jinak“. Třebaže nepřestávala usilovat o diktaturu proletariátu, odmítla bolševický model diktatury jedné strany.\n\nV roce 1917 byl Spartakův svaz připojen k Nezávislé sociálně demokratické straně (USPD), vzniklé z podnětu Karla Kautského z bývalých protiválečných členů SPD. V listopadu 1918 po abdikaci německého císaře převzala USPD a SPD kontrolu v nově vzniklé republice. V nastalé německé revoluci podpořila většina členů obou stran vojenské a dělnické rady, houfně se šířící po celé zemi. Vedení SPD, které se bálo rozšiřujícího se sovětského vlivu, naopak proti revoluci vystoupilo.\n\nRosa Luxemburgová byla propuštěna z vězení ve Vratislavi 8. listopadu 1918. Následující den, 9. listopadu, taktéž propuštěný Karel Liebknecht vyhlásil v Berlíně Svobodnou socialistickou republiku. Společně pak oba reorganizovali Spartakův svaz a začali s vydáváním novin Rudý prapor požadující propuštění všech politických vězňů a odstranění trestu smrti. 14. prosince byl zveřejněn nový program Spartakova svazu. Ve dnech 29.–31. prosince 1918 se Spartakův svaz společně s částí Nezávislých sociálních demokratů a Mezinárodních komunistů Německa zúčastnil slučovacího sjezdu nově vzniklé Komunistické strany Německa (KPD). Ta vznikla pod vedením Liebknechta a Luxemburgové, jež sestavila stranický program, k 1. lednu 1919. KPD podpořila vznik ústavodárného shromáždění, které vyhlásilo Výmarskou republiku. Během druhého berlínského povstání v lednu 1919 se Liebknecht s Luxemburgovou primárně neangažovali, odmítli násilí Spartakovců k dosažení moci, ale pod tlakem okolností a Rudého praporu, který mj. vyzýval k okupaci úřadů a liberálních redakcí, povstání podpořili.\n\nV reakci na povstání povolal sociálně demokratický premiér Friedrich Ebert nacionálně-pravicové Freikorps k potlačení revoluce. 15. ledna 1919 byli Luxemburgová a Liebknecht v Berlíně strážní jednotkou Freikorps zadrženi. Luxemburgová byla po výslechu sražena puškou a střelena do hlavy, její tělo bylo hozeno do berlínského Landwehr Canal, kde se našlo až po čtyřech měsících, 1. června 1919. V Thiergartenu byl zastřelen Liebknecht a beze jména uložen do márnice. Podobně byla zabita stovka dalších členů KPD, rady dělníků a vojáků se rozpadly a německá revoluce tím prakticky skončila.\n\nPouze jeden voják Freikorps, Otto Runge (1875–1945), byl na dva roky uvězněn za vraždu Luxemburgové, za což byl později odškodněn nacisty, kteří zahrnuli strážní jednotku Freikorps do SA. Podle pozdější výpovědi Waldemara Pabsta (Der Spiegel, 1962), který velel zasahující jednotce Freikorps proti Luxemburgové a Liebknechtovi a který souzen nebyl, byly jeho akce prováděny s vědomím sociálně demokratického premiéra Eberta a jeho stranického kolegy, ministra vnitra Gustava Noskeho.\n\nLuxemburgová a Liebknecht jsou pohřbeni na ústředním hřbitově v berlínském Friedrichsfelde, kde jsou každoročně k 15. lednu připomínáni.\n\nDialektika spontánnosti a organizace byla stěžejním rysem politické filozofie u Luxemburgové, přičemž „spontánnost“ považovala za nutnou k dosažení politické organizace a k vedení třídního boje. Argumentovala, že spontánnost a organizace nejsou oddělitelné aktivity, ale pouze rozdílné části jednoho a téhož politického procesu, kde jedna část neexistuje bez druhé. Její pohled vycházel z přesvědčení, že ve společnosti existuje základní a spontánní zápas mezi třídami, který se ve svém průběhu neustále posouvá na vyšší a vyšší úroveň:\n\n„Pracující třídy ve všech zemích se učí bojovat pouze na základě zkušenosti vlastního zápasu… sociální demokracie… je pro proletariát pouze ochráncem pokroku, malý kousek v celku pracujícího lidu, krví jejich krve, masem jejich mas. Sociální demokracie reaguje na požadavky pouze rozvinutého zápasu vyhledáváním a nacházením cest a jednotlivých hesel a přímým vedením již probíhajících bojů.“\n\nPro Luxemburgovou nebyla spontánnost hnutí abstraktním pojmem, ale její Dialektika spontánnosti a organizace vycházela ze zkušeností evropského dělnického hnutí a masových stávek, především z ruské revoluce v roce 1905. Na rozdíl od sociálně demokratického pohledu II. Internacionály nepovažovala Luxemburgová organizaci za produkt vědecko-teoretického pochopení historických procesů, ale za živý projekt vzešlý ze samotných zápasů dělnické třídy.\n\n„Sociální demokracie je v podstatě ztělesněním moderního zápasu dělnické třídy, zápasu který je řízen vědomím vlastních historických souvislostí. Ve skutečnosti jsou hlavními vůdci (tohoto zápasu) samotní pracující, kteří dialekticky rozvíjí svůj vlastní postup. Čím více se sociální demokracie rozvíjí, roste a stává silnější, tím více se pracující emancipují, přetváří svůj osud a přebírají vedení ve vlastním hnutí. V důsledku toho je sociální demokracie pouze uvědomělý strážný dělnického třídního hnutí, který podle slov Komunistického manifestu reprezentuje v každém jednotlivém momentě zápasu permanentní zájmy osvobození (od kapitalistických vztahů), popř. dílčí skupinové zájmy pracujících a podle možností zájmy celého hnutí, takže v rámci sociální demokracie jsou dělničtí vůdci silnější, vlivnější a schopnější vědomě působit jako mluvčí hnutí, informovat a vést masy, (sociální demokracie) je tak pouze zprostředkovatel objektivních zákonů třídního hnutí.“\n\nJinde též:\n\n„Moderní dělnická třída neuskutečňuje svůj zápas podle plánů vzešlých z knihy nebo teorie, moderní dělnický boj je částí historie, částí sociálního pokroku, a uprostřed historie, uprostřed vývoje, uprostřed boje se učíme jak musíme bojovat…To je přesně to, co je na tom chvályhodné, kdy ohromný kus kultury uprostřed moderního dělnického hnutí definuje epochu, kdy ohromné masy pracujících poprvé spoluvytváří své vědomí, svou víru a navíc sami poznávají zbraně svého osvobození.“\n\nV článku publikovaném těsně před Říjnovou revolucí charakterizovala Luxemburgová únorovou revoluci v Rusku jako „revoluci proletariátu“, která tím, že ukázala jeho sílu, strhla liberální buržoazii k jednání. Úlohou ruského proletariátu bylo nyní ukončit imperialistickou válku a zároveň bojovat proti imperialistické buržoazii. Jestliže podle Luxemburgové učinila světová válka Rusko zralé pro socialistickou revoluci, je pro německý proletariát revoluce otázkou cti a otázkou více než osudovou.\n\nAčkoliv Rosa Luxemburgová vycházela z idejí marxismu, odmítala Leninem propagovaný násilný boj a likvidaci parlamentní demokracie. Leninovo a Trockého počínání po sovětské revoluci označila za „pomýlené\" a ještě před válkou označila bolševické ideje za „sektářské\".\n\nV eseji „Ruská revoluce“ psané ve vězení a posmrtně publikované jejím spolupracovníkem Paulem Levim (Paul Levi byl dlouholetý spolupracovník Luxemburgové, její advokát při politických procesech, po jejím a Liebknechtově zavraždění stanul v čele KPD, zveřejnění eseje urychlilo jeho rozchod s Kominternou) Luxemburgová ostře kritizuje první kroky bolševické revoluce, jako násilné rozehnání ústavodárného shromáždění v lednu 1918, rozdělení feudální půdy rolníkům, deklarování práva národů na sebeurčení a dávno před Trockým varovala před zbyrokratizovaním revoluce.\n\nVe své ostré kritice bolševické praxe mluvila až o „totálním selhání mezinárodního proletariátu\", avšak:\n\n„V tomto výbuchu sociálního rozdělení v samotném lůně buržoazní společnosti, v mezinárodním prohlubování a stupňování třídních rozdílů leží historická zásluha bolševismu a (v porovnání) s tímto, jako tolikrát v historii, zmizí jednotlivé omyly a chyby bolševiků beze stop.“\n\nPo Říjnové revoluci se stalo podle Luxemburgové „historickou odpovědností\" německého proletariátu vést vlastní revoluci a ukončit válku. Když válka skončila a v Německu propukla v listopadu 1918 revoluce, Luxemburgová okamžitě agitovala za revoluci sociální:\n\n„Odstranění pravidel kapitálu, realizace socialistického sociálního řádu, toto a nic menšího je historickou úlohou probíhající revoluce. Je ohromným neporozuměním myslet si, že lze něčeho dosáhnout bez mrknutím oka pouhým vydáním pár nařízení shora. Pouze vědomou akci pracujících mas ve městech a na vesnicích muže být (revoluce) uvedena v život, pouze s vysokou intelektuální zralostí a s nevyčerpatelným idealismem může být (revoluce) vedena skrze všechny bouře bezpečně do přístavu.“\n\nSociální revoluce podle Luxemburgové vyžaduje, aby byla moc držena v rukou pracujících, v rukou dělnických a vojenských rad. Toto je podle ní program pro revoluci. Zároveň připouští, že jde o dlouhou cestu zejména pro vojáky, kdy se z „ochránců reakce“ stávají ochránci revolučního proletariátu.\n\nPoslední známá slova Rosy Luxemburgové psaná v předvečer jejího zavraždění byla o víře v masy a v to, co nazývala nevyhnutelnou revolucí:\n\n„Vedení ztroskotalo. Avšak vedení musí být obnoveno masami a od mas. Pouze masy jsou rozhodující složkou, jsou skálou, na které bude postaveno konečné vítězství revoluce. Masy byly (v právě potlačené revoluci) nejvýše, přetvořily \"porážku\" do jedné z historických \"porážek\", které jsou pýchou a silou mezinárodního socialismu. A tak z této \"porážky\" vykvete budoucí vítězství… „V Berlíně obnoven pořádek!“ Vy kreténští lokajové! Váš \"pořádek\" je postaven na písku. Zítra se revoluce se hřmotem pozdvihne a ohlásí s fanfárami do vašeho teroru: byla jsem, jsem, měla bych být!“\n\nJako politická autorka napsala Luxemburgová mnohé kritické články a ekonomické analýzy: před rokem 1914 například v „Leipziger Volkszeitung“ (Lipské lidové noviny), do roku 1918 též ve vězení a jako vydavatelka novin „Die Rote Fahne“ (Rudý prapor).\n\nSnad nejznámějším citátem Rosy Luxemburgové je její: „Svoboda je vždy svobodou jinak smýšlejícího“ („Freiheit ist immer Freiheit der Andersdenkenden“), obvykle též uváděn jako svoboda, která je vždy a hlavně svobodou pro toho, kdo myslí jinak. Svoboda pouze pro vyvolené (členy politické strany jakkoli masivní atd.) není pro Luxemburgovou žádoucí, a to ne snad pouze z důvodu abstraktní spravedlnosti, ale hlavně z praktického důvodu, kdy má projev nesouhlasu namnoze poučný očišťující účinek a tento nemůže být rozvinut, pokud se ze svobody stane privilegium.\n\n„Marxismus je revoluční světový názor, který musí vždy usilovat o nové vztahy. Ničeho se nemusí bát tolik, jako možnosti, že zatuhne v předchozí (vývojové) formě. Rozbité hlavy v sebekritice a historických hromech a blescích jsou nejlepší cestou k udržení síly.“\n\n„Bez všeobecných voleb, bez neomezené svobody tisku a shromažďování, bez svobodného střetávání názoru ve všech veřejných prostorách vyhasne život, nebo se stane pouhým zdáním života ve kterém jediným aktivním činitelem zůstane byrokracie.“\n\n„Není pro nás minimální a maximální program, socialismus je jedna a ta samá věc, minimum čeho dnes můžeme dosáhnout.“\n\n„Stojíme dnes před hroznou otázkou: buď vítězství imperialismu a destrukce kultury, a podobně jako v antickém Římě, s vylidněním, pustotou, degenerací a rozlehlým hřbitovem, nebo vítězství socialismu.“\n\n„Lidstvo čekají jen dvě možnosti: socialismus nebo barbarství“\n\n\n„Rudá Rosa teď zmizela taky, učila chudé životu, a tak ji bohatí vymazali, může odpočívat v pokoji.“\n\n\n\n"}
{"id": "79710", "url": "https://cs.wikipedia.org/wiki?curid=79710", "title": "Grand Prix Argentiny 1957", "text": "Grand Prix Argentiny 1957\n\nGrand Prix Argentiny 1957 (V Gran Premio de la Republica Argentina), úvodní závod 8. ročníku mistrovství světa vozů Formule 1 se jako 57. velká cena uskutečnil na okruhu v Autódromo Oscar Alfredo Gálvez (Buenos Aires) 13. ledna 1957.\n\nV kvalifikaci si nejlépe vedl Stirling Moss a postavil se tak do první řady následován Fangiem, Behrou a Castellottiho Ferrarim. Nejlépe odstartoval Behra, zatímco Moss se potýkal s poskakujícím Maserati a zamířil rovnou do boxu. Na čele závodu se mezitím o čelní pozici přetahoval Castellotti s Behrou. Výborně odstartoval i Collins a ve třináctém kole se dokonce dostal přes Behru do vedení, ale v 26 kole ho zradila spojka a tak musel zamířit k mechanikům. Fangio se Colinsovým odstoupením dostal do čela závodu a vedení si udržel až do konce. Mladý a nadějný Eugenio Castellotti se stal jediným vážným soupeřem dvojice Fangio-Behra. Stíhací jízda pro něj skončila 24 kol před cílem, kdy jej postihl defekt kola. Kdo mohl tušit, že je to jeho poslední Grand Prix, o dva měsíce později zahynul při testování Ferrari v Modeně.\n\nPátý v cíli je další Argentinec Jose Froilan Gonzales, který se střídal s Portugalcem Alfonso de Portagem, který již v květnu téhož roku stál na startu slavné Mille Miglia, kde 13 mil před koncem nezvládl svůj vůz a zabil 11 diváků i sám sebe. Grand Prix Argentiny vyzněla zcela jednoznačně pro vozy Maserati, které obsadily první čtyři místa v cíli.\n\n\n\n\n\n"}
{"id": "79715", "url": "https://cs.wikipedia.org/wiki?curid=79715", "title": "Moabština", "text": "Moabština\n\nMoabština je severozápadní semitský jazyk, jeden z kenaánských dialektů. Hovořilo se s ní v Moabu, tj. na jihovýchodním břehu Mrtvého moře přibližně od 12. století př. n. l. do 6. století př. n. l.\n\nMoabština je známa jen z několika nápisů, z nichž jen jeden je dostatečně dlouhý pro jazykovou analýzu, a tím je Méšova stéla. Proto jsou naše znalosti tohoto jazyka značně omezené. Z rozboru Méšovy stély vyplývá, že moabština je velmi úzce příbuzná klasické (biblické) hebrejštině, oba jazyky lze považovat za dialekty jednoho kenaánského jazyka. Shodují se nejen ve slovní zásobě a morfologii, ale i syntaxi a např. v použití konsekutivního imperfekta (právě toto konsekutivní imperfektum je jedním z hlavních rozlišujících znaků hebrejské skupiny od skupiny fénické). Jako charakteristické prvky moabštiny oproti hebrejštině či féničtině lze uvést např.:\n"}
{"id": "79720", "url": "https://cs.wikipedia.org/wiki?curid=79720", "title": "Ge'ez", "text": "Ge'ez\n\nGe'ez neboli klasická etiopština je semitský jazyk, patrně odštěpený od jihoarabštiny. Hovořilo se jím běžně v Etiopii až do 14. století, kdy byl tento jazyk nahrazen amharštinou. Dodnes se však používá v liturgii etiopské církve.\n\nZapisuje se etiopským písmem.\n\nV tomto jazyce se dochovalo značné množství rané křesťanské a dokonce i židovské literatury. Z nejznámějších spisů je možné jmenovat 1. knihu Henochovu či Knihu jubileí.\n"}
{"id": "79723", "url": "https://cs.wikipedia.org/wiki?curid=79723", "title": "Severská kosmologie", "text": "Severská kosmologie\n\nSeverská kosmologie, tak jak ji podávají prameny severské mytologie, rozeznává devět světů. Jejich názvy jsou zakončeny na \"-heimr\" (\"-heim\"; říše, svět) nebo \"-garðr\" (\"-gard\"; sídlo, země). Podle současných výzkumů jména všech světů původně končila na \"-heimr\" (Midgard byl Mannheim, svět lidí, a Ásgard měl název Godheim, svět bohů).\n\nMimo Midgard („středozem“) se dá zbývajících osm světů rozdělit do protikladných dvojic:\n\nVšechny světy spojuje Yggdrasil, strom světa, ale v pramenech ohledně jejich uspořádání panuje určitá nekonzistentnost. Na jednu stranu, tři kořeny Yggdrasilu vyrůstají u tří studní, které jsou umístěné ve třech různých světech (což naznačuje, že tyto světy jsou na stejné úrovni), ale na stranu druhou, v Mladší Eddě je Ásgard a Álfheim umístěn do nebe. Příliš jasný není také vztah mezi Helheimem a Niflheimem (Helheim, říše mrtvých, by měla ležet v podzemí a Niflheim na východě, někdy se však jako říše mrtvých označuje Niflheim nebo jeho část).\n\nNásledující diagram ukazuje jednu z možných interpretací:\n\n\n\n"}
{"id": "79724", "url": "https://cs.wikipedia.org/wiki?curid=79724", "title": "Buněčné dýchání", "text": "Buněčné dýchání\n\nBuněčné dýchání (respirace) je biochemický proces, při kterém se uvolňuje chemická energie vazeb organických sloučenin (typicky sacharidů) za vzniku pohotového energetického zdroje pro buňku (ATP). Jako odpadní produkty štěpení vzniká oxid uhličitý (CO) a voda.\n\nOrganismy, které zajišťují svoji potřebu energie dýcháním, se nazývají \"chemotrofní\", získávající energii rozkladem organického materiálu. Patří mezi ně některé bakterie, houby a živočichové včetně člověka.\n\nRespirace je proces s opačným průběhem, než fotosyntéza fototrofních organismů. Energie slunečního záření, která je během fotosyntézy uskladňována do vazeb organických látek, je při jejich štěpení během dýchání uvolňována a spotřebovávána k dalším chemickým reakcím, které jsou nutné pro život.\n\nRespirace je složitý proces, který probíhá ve třech fázích: nejprve je v cytosolu rozštěpen energetický zdroj.\n\nV průběhu respirace je štěpena glukóza na dva tříuhlíkaté sacharidy, ty jsou oxidovány a jako odpadní produkt se uvolňuje oxid uhličitý. Vodíkové ionty a elektrony uvolněné při oxidaci jsou přenášené koenzymy NAD a FADH, které jsou pohlcením vodíkových iontů a elektronů dočasně redukovány na NADH + H a FADH. V poslední fázi jsou vodíkové atomy využity jako zdroj energie k syntéze ATP z ADP a následně zreagují s kyslíkem za vzniku vody.\nformula_1          ΔH = 1961 kJ/mol\nÚčinnost respirace je asi 68%, zbytek se uvolní jako teplo.\n\nU naprosté většiny organismů je akceptorem vodíkových atomů kyslík, vzniká tedy voda. U některých anaerobních prokaryot je akceptorem jiná částice, například síranový iont nebo oxid uhličitý.\n\nCelý děj probíhá v několika krocích.\n\n\nU eukaryotických organismů probíhá glykolýza v cytosolu, Krebsův cyklus v mitochondriální matrix. Dýchací řetězec a oxidativní fosforylace jsou pak procesy vázané na vnitřní membránu mitochondrií.\n\nV cytosolu je glukóza rozštěpena procesem glykolýzou. Při rozštěpení 1 molekuly glukózy se uvolní energie, která odpovídá 2 molekulám ATP. Glykolýza může probíhat i bez přítomnosti kyslíku, konečným produktem anaerobní glykolýzy je kyselina mléčná. V červených krvinkách, které nemají mitochondrie, je anaerobní glykolýza veškerým zdrojem energie.\n\nV aerobních podmínkách je konečným produktem glykolýzy kyselina pyrohroznová.\n\nKyselina pyrohroznová je přenesena do mitochondrií a tam je oxidována na acetyl-CoA. Ten vstupuje do Krebsova cyklu. Během cyklu se uvolní další dvě molekuly ATP, hlavně ale dojde k redukci koenzymů, které pak přenášejí vodíkové protony a elektrony na vnitřní membránu mitochondrií.\n\nJako vedlejší produkt se uvolňuje oxid uhličitý.\n\nVodíkové atomy, které přinesly zredukované koenzymy z Krebsova cyklu, jsou přenášeny enzymy dýchacího řetězce, (flavoproteiny, koenzym Q, cytochromy, které jsou zabudované do vnitřní membrány mitochondrií. \n\nCytochromy si předávají elektrony a energii, která se uvolní při oxidačně-redukčních procesech, využívají k přečerpávání protonů do prostoru mezi vnější a vnitřní mitochondriální membránou. Na konci dýchacího řetězce je „vyčerpaný“ proton oxidován kyslíkem na vodu.\n\nVnitřní membrána mitochondrií je pro vodíkové ionty neprostupná. Díky činnosti protonových pump dýchacího řetězce se na membráně tvoří gradient, ionty mají snahu vyrovnat koncentrace na obou stranách membrány. Jediný způsob, jak se mohou vodíkové ionty dostat na druhou stranu membrány, je projít skrze ATP-syntházu, enzym, který je zakotvený v membráně a tvoří kanál pro průchod iontů. Zároveň využívá jejich energie k syntéze ATP.\n\nPři oxidaci mastných kyselin se uvolní acetyl-CoA, který je dále zpracováván v cyklu kyseliny citrónové a dále, stejně jako u glukózy. Stejně tak při katabolismu aminokyselin dochází k jejich vstupu do Krebsova cyklu.\n"}
{"id": "79727", "url": "https://cs.wikipedia.org/wiki?curid=79727", "title": "Všeobecná občanská strana", "text": "Všeobecná občanská strana\n\nVšeobecná občanská strana (zkracováno také jako VOS) byla malá liberální středopravá politická strana vzniklá 7. dubna 2003 zapisem pod jednacím číslem \"VS-10/SDR/1-2003\" u Ministerstva vnitra České republiky. Sídlí v Petřvaldě, v roce 2008) byl předsedou Ing. Vladislav Novara.\n\nČinnost strany byla rozsudkem Nejvyššího správního soudu byla pozastavena 30. 1. 2015. V listopadu 2016 podala vláda ČR Nejvyššímu správnímu soudu návrh rozpuštění. Strana zanikla v roce 2018.\n"}
{"id": "79729", "url": "https://cs.wikipedia.org/wiki?curid=79729", "title": "Poříčí (Trutnov)", "text": "Poříčí (Trutnov)\n\nPoříčí (německy: Parschnitz) je místní část města Trutnova.\n\nPoříčí byla původně slovanská osada. Poprvé se připomíná roku 1260 v listině pražského biskupa Jana III. z Dražic. V roce 1542 potvrzuje listina Ferdinanda I. vesnici Poříčí za majetek města Trutnova a od roku 1599 je součástí trutnovského panství. Spolu s Trutnovem obec trpěla za třicetileté války. V roce 1680 bylo Poříčí postiženo morovou nákazou. Za slezských válek v 18. století obcí procházela vojska. Poříčští občané se zapojili i do nevolnického povstání roku 1775. 20. března přitáhli v nočních hodinách do blízkých Voletin, aby zvěstovali svobodu. Za války prusko-rakouské roku 1866 pruští vojáci v obci nelítostně řádili. V roce 1897 postihla Poříčí jiná katastrofa - velká povodeň. Roku 1897 se začalo se stavbou novogotického kostela sv. Petra a sv. Pavla. Dokončen byl roku 1903. Po Mnichovu se Poříčí ocitlo v zabraném území a v areálu zdejší opuštěné Haasovy přádelny byl vybudován koncentrační tábor Poříčí. V roce 1947 bylo Poříčí sloučeno s Trutnovem.\n\nV dobách budování socialismu bylo Poříčí přeměněno na průmyslové předměstí Trutnova, ale na úkor bydlení. Kromě velkého nákladového nádraží se spoustou vleček zde vznikla řada továren a skladů. Kvůli výstavbě nové elektrárny EPO II zmizela část Poříčí, byla přesunuta silnice, a dokonce i koryto řeky. Kvůli projektu obchodního střediska byla zase zlikvidována část náměstí, aniž by byla zahájena výstavba. Po roce 1989 se v éře osamostatňování obcí chtělo odpojit i Poříčí. Proběhlo dokonce i referendum, kde se nadpoloviční většina zdejších obyvatel vyslovila pro odtržení od Trutnova. Ale kvůli ekonomické, dopravní a správní provázanosti ministerstvo rozdělení Trutnova zamítlo.\n\nCelá desetiletí Poříčí trpělo vysokou prašností a hlučností, které se však ekonomickým útlumem zdejších továren a nádraží stalo snesitelnějším. Ovšem těžké šrámy na kdysi vzkvétajícím městečku se budou odstraňovat ještě dlouho.\n\nDo trutnovské historie textilní výroby se zapsalo Poříčí nejstarším plátenickým podnikem. Majitelem zdejšího Běličského dvora byl v 50. letech 18. století trutnovský obchodník s plátnem Adam Wagner. V 70. letech patřilo poříčské bělidlo pražskému bankéři Zehenderovi, řiditeli Španělské obchodní společnosti sídlící na čas přímo v Poříčí. Roku 1845 se zdejší bělidlo stalo majetkem bratří Walzlových, jejichž přádelna stejně jako Haasova továrna poznamenala život poříčského dělnického lidu.\n\n\n\nŽeleznice dorazila do Poříčí 1. srpna 1868, kdy byla zahájena doprava mezi Malými Svatoňovicemi a Královcem. Poříčská železniční stanice byla až do vybudování trati přímo do Trutnova v roce 1870 označována jako Trutnov. Poté došlo k přejmenování stanice na Poříčí a v roce 1919 na Poříčí u Trutnova. Od připojení obce k Trutnovu v roce 1947 nese stanice označení Trutnov-Poříčí. Při výstavbě nové tepelné elektrárny EPO II (elektrárna Poříčí) a její vlečky v 50. letech 20. století bylo vybudováno pár stovek metrů od stanice Trutnov-Poříčí v místě původní zastávky Poříčí u Trutnova druhé poříčské nádraží. Protože se nachází uprostřed mezi třemi trutnovskými nádražími na jedné trati, dostalo název Trutnov střed. Toto účelem hlavně nákladové nádraží brzy zastínilo původní stanici Trutnov-Poříčí, hlavně kvůli jeho odlehlosti. V těsné blízkosti stanice Trutnov-Poříčí se ještě nachází železniční zastávka „Trutnov zastávka“, avšak na jiné trati.\n\nDalší velkou železniční zajímavostí je zdejší poříčský dvoupatrový viadukt. V roce 1868 byl vybudován první most, vysoko přes údolí Petříkovického potoka pro trať z Jaroměře do Královce. Před rokem 1908, když se budovala jiná trať z Trutnova do Teplic nad Metují, bylo nutné opět překlenout údolí, ale naopak nízko nad terénem. Díky výšce stávajícího mostu mohlo být využito stejného místa a trati se zde kříží pod sebou, každá po samostatném mostě. Jedna vysoko nad údolím, druhá zase tak nízko, že jí nemohou podjíždět kamiony a vyšší autobusy, směřující po silnici II/301 do Adršpašských skal.\n\n"}
{"id": "79732", "url": "https://cs.wikipedia.org/wiki?curid=79732", "title": "Old Death", "text": "Old Death\n\nOld Death je jedna z hlavních postav první části druhého dílu románu Karla Maye \"Vinnetou\". Jde o starého scouta, jehož přezdívka v překladu znamená \"Stará smrtka\" (toto jméno dostal díky své vychrtlé postavě a holé hlavě). Old Shatterhand se s ním seznámil v New Orleansu, když byl zaměstnán jako soukromý detektiv a pátral po uneseném synovi jednoho milionáře. Společně se zúčastnili boje s členy Ku-klux-klanu a později se v Mexiku dostali do centra krvavé indiánské války mezi Komanči a Apači vedenými Vinnetouem. Uprostřed bojů Old Death umírá, omylem zasažen kulkou vystřelenou ze skupiny bělochů, které chtěl varovat před nebezpečím a mezi nimiž je i dlouho hledaný Old Deathův bratr.\n\nNovelu \"Scout (Der Scout)\", která vypráví Old Deathovy osudy, napsal Karel May již roku 1888 a později ji zařadil do prvního vydání svého románu Vinnetou \"(Winnetou)\" z roku 1893.\n\n"}
{"id": "79735", "url": "https://cs.wikipedia.org/wiki?curid=79735", "title": "Locika setá", "text": "Locika setá\n\nLocika setá, neboli locika salátová (\"Lactuca sativa\" L.) je listová zelenina původem snad z Asie. Do střední Evropy se dostala ve středověku ze Středozemí. Vyskytuje se pouze v kultuře a je známo mnoho variet, či kultivarů různých tvarů a barev listů.\n\nNejrozšířenější locikou je dnes \"Lactuca sativa\" var. \"capitata\", locika, salát hlávkový. Locika se obvykle pěstuje jako salátová, tedy listová zelenina a jako taková je rozšířena po celém světě.\n\nLocika je letnička i dvouletka se světle i tmavě zelenými, načervenalými i tmavočervenými listy. Tvoří hlávkovité růžice s hladkými i zkadeřenými listy. Malé žluté květy připomínají pampelišku, jsou však menší.\n\nLocika byla známa již ve starověkém Egyptě, odkud se rozšířila do jižní Evropy a dále na sever. Její nejstarší zobrazení objevili archeologové v chrámu Senusreta I. v egyptském Karnaku. Senusret I. zde obětuje mléko bohu Minovi, jemuž byl salát zasvěcen. \nLociku znali ve starověké Persii, lékaři ve starověkém Řecku, kde se pěstovala již od 6. století př. n. l., věřili, že salát může působit jako prostředek vyvolávající spánek. Pochutnávali si na ní samozřejmě i ve starověkém Římě, odkud se ve středověku rozšířila dále do Evropy. Do Ameriky ji přivezl Kryštof Kolumbus.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v hlávkovém salátu.\n\nŠťáva z listů obsahuje malé množství organických kyselin (jablečná, citronová, šťavelová). Zároveň obsahují asparagin a hořký lactusin.\n\n\n"}
{"id": "79737", "url": "https://cs.wikipedia.org/wiki?curid=79737", "title": "Salát", "text": "Salát\n\nSlovo salát má více významů:\n\n\n"}
{"id": "79738", "url": "https://cs.wikipedia.org/wiki?curid=79738", "title": "Tangrajum", "text": "Tangrajum\n\nTangrajum (nebo \"Tangra Yumco\", \"Lake Dangra\") je bezodtoké slané jezero na Tibetské náhorní plošině v Číně severně od hřbetu Gandisyšan v nadmořské výšce 4434 m. Má rozlohu 920 km².\n\nDo jezera ústí řeka Targo-Cangpo.\n"}
{"id": "79739", "url": "https://cs.wikipedia.org/wiki?curid=79739", "title": "Gyaring (Cikung)", "text": "Gyaring (Cikung)\n\nGyaring (tibetsky \"Gyaring Co\" nebo \"Kyaring Co\") je jezero v mezihorské kotlině Tibetské náhorní plošiny v Tibetské autonomní oblasti v ČLR. Má délku 65 km, maximální šířku 15 km a rozlohu 674 km². Leží v nadmořské výšce 4708 m.\n\nVoda z něj odtéká průtokem do sousedního jezera Cikung.\n\nZamrzá od listopadu do května.\n\nJe bohaté na ryby.\n"}
{"id": "79742", "url": "https://cs.wikipedia.org/wiki?curid=79742", "title": "Hustoměr", "text": "Hustoměr\n\nHustoměr (nazývaný také areometr) je ponorné těleso většinou ve tvaru baňky s vystupující stopkou, ve které je umístěna stupnice udávající naměřenou hustotu kapaliny.\n\nHustoměry slouží k měření hustoty kapalin na základě Archimédova zákona. Hloubka ponoru baňky a stopky se stupnicí závisí na hustotě kapaliny. \n\nHustoměry slouží pro provozní a orientační měření při zjišťování hustoty nebo koncentrace určitých druhů kapalných látek. Vyrábějí se v různých měřících rozsazích. Označení kapaliny, pro jejíž měření je hustoměr určen, je obvykle uvedeno na zadní straně stupnice.\n\nVyrábějí se většinou v provedení bez teploměru, ale mohou být vybaveny i teploměrem.\n\nPivní váha je předchůdcem hustoměru specializovaným pro sladovnické účely.\n"}
{"id": "79757", "url": "https://cs.wikipedia.org/wiki?curid=79757", "title": "3bis (linka metra v Paříži)", "text": "3bis (linka metra v Paříži)\n\nLinka 3bis je nejkratší linka pařížského metra. V systému MHD se označuje tyrkysovou barvou (obdobně jako linka 13). Trať měří 1,3 km a má čtyři stanice.\n\nTrať spojuje linky 3 a 11 na východě Paříže. Celá trať vede pod \"Avenue Gambetta\" ve 20. obvodu. Všechny stanice na této lince jsou založeny hluboko pod zemí, proto je přístup do nich usnadněn pomocí eskalátorů nebo výtahů. Délka trasy je 1,3 km a nasazeny zde jsou třívozové soupravy.\n\nDnešní stanice, které se na lince 3bis nacházejí, byly otevřeny jako součást linky 3 dne 27. listopadu 1921. Rovněž byla otevřena spojovací kolej mezi linkami 3 a 7 (\"Pré Saint-Gervais\" ↔ \"Porte des Lilas\"). Tato kolej zvaná \"Voie navette\" byla pro veřejnou dopravu uzavřena 3. září 1939. Dne 27. března 1971 byl na lince 3 otevřen úsek \"Gambetta\" ↔ \"Gallieni\", takže se starý úsek \"Gambetta\" ↔ \"Porte des Lilas\" stal jednou z větví. Aby byla udržena v síti přehlednost, byl odpojen od hlavní linky jako nová linka 3bis.\n\nV budoucnosti se plánuje sjednocení s nedalekou linkou 7bis do linky 15. Tyto plány byly zveřejněny v září 2008. Předpokládá se využití spojení s linkou 7bis kolejí \"Voie navette\" mezi \"Pré Saint-Gervais\" a \"Porte des Lilas\" a kolejí \"Voie des Fêtes\" mezi stanicemi \"Place des Fêtes\" a \"Porte des Lilas\".\n\n"}
{"id": "79765", "url": "https://cs.wikipedia.org/wiki?curid=79765", "title": "Mary Wollstonecraftová", "text": "Mary Wollstonecraftová\n\nMary Wollstonecraftová (\"Mary Wollstonecraft\") (27. dubna 1759, Hoxton (dnes Londýn) – 10. září 1797, Londýn) byla anglická spisovatelka, feministka a sociální reformátorka působící v Anglii (Londýně), Irsku a Francii (Paříži).\n\nVdala se v roce 29. března 1797 a přijala jméno \"Wollstonecraftová-Godwinová\" (\"Mary Wollstonecraft-Godwin\"). Její manžel William Godwin byl anarchista a spisovatel, politik a filozof. Měli spolu jedinou dceru Mary Shelleyovou (první dceru, Fanny Imlay, měla s někým jiným), slavnou spisovatelku a autorku hororového románu \"Frankenstein\". Po porodu dcery 30. srpna 1797 dostala horečku omladnic a 10. září téhož roku, několik měsíců po svatbě zemřela.\n\nJe autorkou románů, esejů a prací, které se zabývají vzděláním. K jejím známějším dílům patří \"\"Několik poznámek o vzdělání dcer\"\" (\"Thoughts on the Education of Daughters\", 1787) a \"\"Obrana lidských práv\"\" (\"A Vindication of the Rights of Men\", 1790). Její práce \"Obrana práv žen\" \"(A Vindication of the Rights of Woman)\" z roku 1792 je jedním z prvních spisů, ve kterých byla požadována rovnoprávnost žen a jejich právo na vzdělání.\n\nHlavní práce Mary Wollstonecraftové mají v angličtině následující úplné názvy. Byly převážně poprvé uveřejněny v Londýně nakladatelstvím Joseph Johnson.\n\n\n"}
{"id": "79770", "url": "https://cs.wikipedia.org/wiki?curid=79770", "title": "Nové Zámky u Litovle", "text": "Nové Zámky u Litovle\n\nNové Zámky (dříve též Nový Zámek, ) jsou barokní zámek postavený roku 1690 Lichtenštejny. Nachází se v osadě Nové Zámky, části obce Mladeč, asi 3 km západně od obce Litovel. V současnosti zde sídlí ústav sociální péče. Zvláštností zámku jsou především vnější neporušené empírové fasády.\n\nV 2. polovině 16.  století postavili Černohorští z Boskovic nevelký renesanční lovecký zámek, na jehož místě v roce 1690 byl postaven Lichtenštejny rozsáhlejší barokní zámek. Ve 30. letech 18. století byl přestavěn dle plánů A. Beduzziho a v interiérech vyzdoben nástěnnými malbami D. Meninardiho.\n\nV letech 1761–1762 sloužil jako lazaret. V roce 1805 zámek vyhořel, ale mezi lety 1813–1820 byl opět obnoven podle plánů lichtenštejnského architekta Josefa Hardtmutha v klasicistické podobě. Zámek a park sloužil především pro pobyt v době lovů a občas též jako letní sídlo. V části byly kanceláře lesního úřadu, od konce 19. století byl zámek přeměněn na kanceláře \"správy úsovského panství\". Administrativním potřebám Lichtenštejnů sloužil do roku 1945.\n\nV okolních lesích se nacházejí kamenné stavbičky lichtenštejnského panství jako besídka \"Chrám přátelství\" v antickém stylu či obelisk \"Komín\".\n\nZámek má také park v anglickém stylu vytvořený v letech 1813–1820, ve kterém jsou empírové budovy, např. Chrámek přátelství (altánek), obelisk „Komín“, rytířská síň \"Rytírna\" (altán s 16 toskánskými sloupy). V době romantismu byly oblíbené dostavby a úpravy přírodních útvarů, takže do zámeckého parku v Mladči stavitel postavil Čertův most, který tvořil zděnou lávku, či bránu spojující skaliska. Anglický park zvolna přechází do volné přírody.\n\n"}
{"id": "79771", "url": "https://cs.wikipedia.org/wiki?curid=79771", "title": "Imhotep", "text": "Imhotep\n\nImhotep (v egyptštině „Ten, který přichází v míru“ nebo „Vítaný“, v řeckém přepisu Imúthés) byl egyptský vezír, kněz, architekt a mudrc žijící v době 3. dynastie za vlády panovníka Džosera; někteří badatelé jej pokládají za Džoserova syna. Prozatím neprokázanou literární tradicí je mu připisováno sestavení prvního ze staroegyptských naučení. V pozdější době byl pokládán za jednoho z bohů.\n\nTo, že Imhotep skutečně žil a nejde jen o mytickou postavu, dokazuje podstavec Džoserovy sochy, na němž je zapsáno jeho jméno spolu s tituly: Jeho jméno je uvedeno také na několika kamenných nádobách nalezených v podzemí Džoserovy pyramidy. Dalším dokladem Imhotepovy historicity je nápis tuší na obvodní zdi nedokončeného pyramidového komplexu Džoserova nástupce Sechemcheta.\n\nTradicí nejpozději z doby přelomu 11. a 12. dynastie je Imhotepovi připisováno autorství nejstarší tzv. Knihy moudrých rad do života, tj. v Egyptě velmi oblíbeného veršovaného literárního útvaru s didaktickým zaměřením (dnes jsou tyto skladby označovány jako egyptská naučení), takže je nejstarším známým egyptským mudrcem a spolu s dalšími (např. Hardžedefem nebo Ptahhotepem) byl součástí historické paměti Egypťanů nepřetržitě po celý starověk. Žádný z doposud objevených textů tohoto druhu ovšem nelze Imhotepovi připsat.\n\nViditelným projevem Imhotepovy činnosti je Džoserova stupňovitá pyramida v Sakkáře, vůbec první stavba svého druhu na světě. Podle výše uvedeného nápisu lze usoudit, že jeho dílem byla i nedokončená pyramida Džoserova nástupce Sechemcheta.\n\nPo smrti byl Imhotep zbožštěn. Náznaky jeho božského statutu lze vysledovat už v době 19. dynastie, zbožštěn byl v Pozdní době. Byl prohlášen za syna boha Ptaha a bohyně Sachmety, s nimiž vytvořil mennoferskou triádu (nahradil v ní boha Nefertuma). Místo Sachmety je někdy jako jeho matka zmiňována pozemská žena Chereduanch. Pro umocnění Imhotepova božství ovšem i jí mohl být přičítán božský původ – mohla být považována za dceru boha Banebdžedeta.\n\nNejdůležitějším centrem Imhotepova kultu byl Mennofer, resp. dnešní Sakkára, kde byl v období 26. dynastie (kolem roku 600 př. n. l.) kromě jiných památek rekonstruován také Imhotepem postavený Džoserův pyramidový komplex a nad zdejší údajnou Imhotepovou hrobkou byla zbudována svatyně. Vystupoval jako bůh písařů, písemnictví a vzdělanosti.\n\nZa Ptolemaiovců se Imhotepův kult rozšířil po celém Egyptě. Jeho svatyně v Sakkáře nazývaná Asklépeion se v této době stala pro celém Středomoří jedním z míst zázračných uzdravení: bůh Imhotep zde lidem prostřednictvím snu sděloval návod, jak dosáhnout uzdravení. V řeckém prostředí této doby proto Imhotepa ztotožňovali s řeckým bohem Asklépiem, jak dokládá řecky píšící egyptský kněz Manehto zpracovávající pro ptolemaiovské panovníky egyptskou historii: Imhotep této doby byl především bohem léčení. Za svého pomocníka jej speciálně pokládali bezdětní manželé toužící po početí syna. Podle mínění egyptologa Erika Hornunga Imhotep na konci ptolemaiovského období získal v Mennoferu větší úctu než zde od počátku historické doby uctívaný starobylý bůh Ptah.\n\nV oblasti Vesetu, kde hlavní centrum jeho uctívání bylo v tehdy už dávno nefunkčním zádušním chrámu Džeser-Džeseru panovnice Hatšepsut v dnešním Dér el-Bahrí, tvořil Imhotep kultickou dvojici s Amenhotepem, synem Hapuovým.\n\nZpůsob Imhotepova zobrazování se ustálil krátce po vzniku jeho kultu v době 26. dynastie. Jde o drobnější bronzové sošky muže sedícího na židli s rozvinutým papyrovým svitkem s vyrytým Imhotepovým jménem v rukou jako symbolem moudrosti a vzdělanosti. Oděn bývá do dlouhé kněžské suknice, hlavu má holou nebo krytou přiléhavou pokrývkou ikonograficky odkazující na jeho božského otce Ptaha. Podle Hornunga měla Imhotepova ikonografie důstojného starce vliv na pozdější představu Herma Trismegista.\n\n\n"}
{"id": "79775", "url": "https://cs.wikipedia.org/wiki?curid=79775", "title": "Funkce signum", "text": "Funkce signum\n\nFunkce signum (neboli \"znaménková funkce\", zkratka sgn) je matematická funkce reálné nebo komplexní proměnné, která číslu přiřazuje komplexní jednotku vyjadřující orientovaný směr od obrazu nuly k obrazu tohoto čísla.\n\nReálné signum je definováno následujícím způsobem:\n\nLibovolné číslo lze tedy vyjádřit jako součin znaménka a absolutní hodnoty:\n\nFunkce signum může být zobecněna na komplexní čísla tak, že\npro každé \"z\" ∈ formula_4 kromě \"z\" = 0. Signum daného komplexního čísla \"z\" je bod na jednotkové kružnici v komplexní rovině se středem v počátku [0,0], který je nejblíže \"z\". \n\nDalší zobecnění funkce signum na reálné a komplexní výrazy je funkce \"csgn\", definovaná takto:\nPotom (kromě \"z\" = 0):\n\n\n"}
{"id": "79779", "url": "https://cs.wikipedia.org/wiki?curid=79779", "title": "Automatic for the People", "text": "Automatic for the People\n\nAutomatic for the People je osmým studiovým albem americké kapely R.E.M. a třetím albem, které kapela vydala u Warner Brothers Records.\n\nToto album je převážně akustické a charakteristické svými temnými texty, které přemítají nad smrtelností, smrtí a těmi, kteří již nejsou mezi námi, je \"Automatic for the People\" považováno za jedno z nejlepších alb R.E.M. a zároveň je řazeno mezi nejpovedenější alba 90. let. Album získalo svůj název podle motta georgijské jídelny „Weaver D's Delicious Fine Foods“. Fotografie na obal alba byla pořízena před jedním motelem na Miami, kde se nahrávala část alba.\n\nNa americkém žebříčku se \"Automatic for the People\" umístilo na druhém místě se čtyřmi miliony prodanými kopiemi. Na britském žebříčku se album několik týdnů drželo na prvním místě. Ačkoliv album dosáhlo obrovského úspěchu, kapela se rozhodla nekoncertovat na podporu alba, stejně jako v případě předchozího alba, \"Out of Time\".\n\nMnoho písní z \"Automatic for the People\" se stalo populárními hity, například \"Drive\", \"The Sidewinder Sleeps Tonite\", \"Everybody Hurts\", \"Nightswimming\", nebo \"Man on the Moon\", pocta Andymu Kaufmanovi, která dala jméno filmu Miloše Formana.\n\nJohn Paul Jones, bývalý baskytarista Led Zeppelin, pracoval na orchestrálních aranžích písní \"Drive\", \"Sidewinder Sleeps Tonite\", \"Everybody Hurts\" a \"Nightswimming\".\n\nV roce 1997 bylo album v anketě Music of the Millenium vyhlášeno 18. nejlepším albem všech dob. V roce 1998 ohodnotili čtenáři magazínu Q jako třetí nejlepší album všech dob. Roku 2003 jej časopis Rolling Stone vyhlásil 247. nejlepším albem všech dob. Tentýž časopis jej také vyznamenal 18. místem v seznamu nejlepších alb devadesátých let.\n\nV roce 2005 byla vydána dvoudisková edice \"Automatic for the People\", která obsahuje CD a DVD-Audio disk se zvukem ve formátu 5.1 a originální, částečně rozšířený, booklet. CD nebylo nijak remasterováno.\n\nKdyž zpěvák skupiny Nirvana a dobrý přítel Michaela Stipa Kurt Cobain spáchal sebevraždu, bylo v jeho přehrávači nalezeno toto album.\n\nAutory jsou Bill Berry, Peter Buck, Mike Mills a Michael Stipe.\n\nAlbum\n\nSingly\n"}
{"id": "79780", "url": "https://cs.wikipedia.org/wiki?curid=79780", "title": "Matuku", "text": "Matuku\n\nMatuku je ostrov vulkanického původu ležící v souostroví Moala, podskupině souostroví Lau. Leží na 19,18° jižní šířky a 179,75° východní délky. Matuku má rozlohu 57 km² a maximální výšku 385 m.\n"}
{"id": "79786", "url": "https://cs.wikipedia.org/wiki?curid=79786", "title": "Potopa světa", "text": "Potopa světa\n\nPotopa ( , \"mabul\"; ), neboli povodeň, je mýtus vyskytující se v mnoha kulturách světa. V západním světě je známá především z bible jako celosvětová katastrofa způsobená Božím zásahem proti lidské zkaženosti.\n\nPotopu popisuje 6. až 9. kapitola 1. knihy Mojžíšovy jako událost za dnů Noema, který zástupce lidí a zvířat na Boží příkaz zachránil na velikém plavidle zvaném Noemova archa.\n\nPodle údajů z rodokmenů zapsaných v bibli došlo k potopě roku 1556 židovského kalendáře, t. j. 2204 př. n. l. Podle převažujícího názoru na výklad biblického textu začala potopa 17. chešvanu, tedy na podzim, a to deštěm trvajícím 40 dní. Poté dalších 335 dní trvalo, než vody opadly a osazenstvo archy vystoupilo na pevninu. Noe se svou rodinou a zástupci živočišné říše strávili v arše přesně jeden rok a 10 dní, z toho 7 měsíců „kotvili“ v pohoří Ararat (v dnešním Turecku).\n\nPodle bible se Bůh rozhodl zničit tehdejší lidskou společnost, protože byla zkažená a plná násilí. Chtěl však, aby přežil spravedlivý Noe a jeho rodina. Proto mu o potopě řekl mnoho let dopředu a dal mu pokyny ke stavbě archy. V arše měl Noe uchovat také zvířata, která by ve vodě nepřežila. Potopu přežili Noe a jeho manželka a jejich tři synové (Sem, Cham a Jáfet) se svými manželkami. Tito lidé se stali praotci nové lidské společnosti. Lamech, otec Noemův, se potopy nedožil, zemřel 4 roky před potopou.\n\n1. Mojžíšova není jedinou biblickou knihou, kde se o potopě mluví. Zmínky o ní najdeme také v Žalmech, knize Izajáš a také v Novém zákoně: odvolává se na ni apoštol Petr, Pavel a dokonce i Ježíš. V řecky psaných rukopisech je pro potopu použit výraz „kataklysmos“.\n\nPředstavitelé kritického směru upozorňují na vnitřní rozpory v textu [např. trvání potopy vs. ; počet zachraňovaných zvířat vs. aj.], na jazykovou nesourodost textu [střídavé užívání různých božích jmen; různé způsoby označení pohlaví zvířat v a aj.] i stylistické nesrovnalosti [Noe s rodinou nastupují do archy v a znovu v ]. Podle teorie dokumentů existovaly původně dvě verze příběhu o potopě, jedna v dokumentu jahvistově a jedna v kněžském kodexu. Konečná podoba příběhu je pak výsledkem důmyslného redakčního zpracování, které použilo střídavě části z jedné i druhé verze tak, aby zjevné rozpory byly méně nápadné nebo vysvětlitelné novým kontextem, do kterého byly vsazeny. Texty obou původních příběhů přitom zůstaly zachovány ve své úplnosti a lze je rekonstruovat:\nVšechno začalo hněvem Dia nad králem Lykáonem, který přinášel bohům lidské oběti. Zeus ho proto proměnil ve vlka. Leč po králi zůstalo ještě padesát synů, kteří byli ještě horší než jejich otec. Jednou je Zeus navštívil v podobě tuláka a synové, aby ho uctili, mu nabídli lidské maso (kanibalismus byl v antice považovaný za největší ohavnost - srov. např. pronásledování křesťanů jako pojídačů těla Kristova). To Diem tak otřáslo, že se rozhodl vyhladit lidstvo. Jediný kdo se zachránil byl Deukalión, kterého varoval jeho otec Prométheus. Ten se svou ženou Pyrrhou vyrobil z akáciového dřeva loď. Potopa trvala 9 dní, poté loď přistála na hoře Parnas. Poté co vody opadly, začalo se jim stýskat po ostatních lidech. Jejich nářek rozesmutnil i samotného Dia, a tak jim poslal boha Herma s radou. Měli si zakrýt hlavy a házet za sebe kosti matky všech lidí. Oba dlouho přemýšleli, kdo je matkou všech lidí, až jim došlo, že je to Země. Házeli tedy kameny a tam, kam kameny dopadly objevili se lidé. Z těch co odhodila Pyrrha ženy, z Deukalionových muži. Deukalion s Pyrrhou měli spoustu vlastních dětí, z nichž nejznámější je Hellén.\n\nLidové vyprávění o katastrofální potopě, při níž vše živé zahynulo kromě několika lidí plujících v plavidle, se traduje tisíce let po celém světě – takové legendy objevili badatelé téměř ve všech národech a kmenech. Celkový počet známých příběhů je asi 270, přičemž nejvíce z nich se nachází v Asii a na severoamerickém kontinentu. Kromě známého babylónského Eposu o Gilgamešovi (Utnapištim) se o potopě vyprávělo mezi Kurnaji v Austrálii, Čiriguany v Bolívii, mořskými Dajaky na Borneu, Kríji v Kanadě, původními obyvateli Kuby, Masaji ve východní Africe, Maory na Novém Zélandu, také na Fidži, ve Francouzské Polynésii, na Islandu, v Mexiku, v Rusku, ve Vietnamu, v Peru i na Aljašce. Příběhy mají většinou tyto společné rysy: zničení vodou, božská příčina, varování předem, záchrana jen několika lidí, záchrana zvířat, k záchraně použito plavidlo. Badatelé obvykle soudí, že není možné, aby tyto pověsti pocházely z kontaktu s misionáři.\n\nProtože s koncem poslední doby ledové došlo ke zvýšení hladiny oceánů o více než 100 m, došlo k zaplavení mnoha lokalit po celém světě (například Perský záliv). To může být důvod rozšíření mýtů, které odrážejí různé lokality různých kultur. V Austrálii tato vyprávění sahají do doby před více než 7000 lety.\n\nPodle některých dalších teorií jsou evropské a asijské legendy o potopě odrazem zpráv o zatopení prolákliny Černého moře. Například William Ryan a Walter Pitman předpokládají relativně rychlé zatopení celé rozsáhlé oblasti v okamžiku prolomení pevninské šíje v oblasti\nBosporu a Dardanely, k němuž podle nich došlo přibližně v roce 5600 př. n. l..\n\n\n\n"}
{"id": "79787", "url": "https://cs.wikipedia.org/wiki?curid=79787", "title": "Moala", "text": "Moala\n\nMoala je ostrov vulkanického původu ležící v souostroví Moala, podskupině souostroví Lau. Leží na 18,60° jižní šířky a 179,90° východní délky.\n\nMoala má rozlohu 62,5 km² a maximální výšku 468 m. Na ostrově žije přibližně 3000 obyvatel.\n\nObyvatelstvo čítající 3000, žije ve třech vesnicích, přičemž největší z nich je Neroi s 500 obyvateli.\n\n\nDalaimola je nejvyšší vrchol ostrova Moala měřící 468 metrů nad mořskou hladinou. Je pokryt bohatou a bujnou vegetací.\n\nHospodářská aktivita ostrova zahrnuje:\n"}
{"id": "79789", "url": "https://cs.wikipedia.org/wiki?curid=79789", "title": "Kvantil", "text": "Kvantil\n\nKvantily (z lat. \"quantilis\", jak malý/velký?) jsou ve statistice čísla (hodnoty), která dělí soubor seřazených (například naměřených) hodnot na několik zhruba stejně velkých částí. Kvantil je tedy míra polohy rozdělení pravděpodobnosti náhodné veličiny. Popisují body, ve kterých distribuční funkce náhodné proměnné prochází danou hodnotou.\n\nKvantily tvoří vlastně inverzní funkci k funkci distribuční. V případě spojitého rozdělení s distribuční funkcí \"F\"(\"x\") je kvantil \"Q\" takové číslo, pro které platí\nPokud je distribuční funkce rostoucí (tedy i prostá), lze kvantil psát přímo jako inverzní funkci:\n\nDistribuční funkce však nemusí být prostá (byť je vždy neklesající), takže tuto definici nelze použít vždy. U diskrétních rozdělení pak ani vždy nemusí existovat bod, kde by distribuční funkce dosahovala přesně požadované hodnoty. Obecněji se proto kvantil \"Q\" definuje jako takové číslo, pro které platí, že\ndistribuční funkcí to lze vyjádřit jako\n\nAni tato obecná definice však přesně neurčuje kvantil v případě, že distribuční funkce není prostá. V takovém případě může jedné hodnotě \"p\" odpovídat několik čísel \"Q\", která tuto definici splňují. To se zpravidla nepovažuje za problém, někdy se definice doplňuje o způsob výběru jednoznačné hodnoty, např. největší (příp. nejmenší) z těchto čísel, jejich průměr apod., jedná se však jen o konvence bez nějakého hlubšího matematického významu.\n\nKvantily pro některé význačné hodnoty jsou označovány zvláštními jmény a pro nejdůležitější rozdělení jsou hodnoty základních kvantilů uváděny v tabulkách.\n\nKvantil rozdělující statistický soubor na dvě stejně početné množiny se nazývá medián, tzn. jedná se o kvantil formula_1.\n\nDva tercily rozdělují statistický soubor na třetiny. 1/3 prvků má hodnoty menší nebo rovné hodnotě prvního tercilu, 2/3 prvků mají hodnoty menší nebo rovné hodnotě tercilu druhého.\n\nTři kvartily rozdělují statistický soubor na čtvrtiny. 25 % prvků má hodnoty menší než \"dolní kvartil\" formula_2 a 75 % prvků hodnoty menší než \"horní kvartil\" formula_3; někdy se označují formula_4 a formula_5.\n\nČtyři kvintily dělí statistický soubor na pět stejných dílů. 20 % prvků souboru má hodnoty menší (nebo rovné) hodnotě prvního kvintilu, 80 % hodnoty větší (nebo rovné).\n\nDecil dělí statistický soubor na desetiny. Jako formula_6tý decil označujeme formula_7.\n\nPercentil dělí statistický soubor na setiny. Jako formula_6-tý percentil označujeme formula_9. Používá se například při vyhodnocení testů: Pokud má účastník umístění na 85. percentilu, znamená to, že předstihl 85 % účastníků (a 15 % účastníků je lepších nebo stejných jako on).\n\nHodnoty kvantilů představují charakteristiky polohy. Znalosti kvantilů lze však použít i k určení charakteristiky variability.\n\nPomocí horního a dolního kvartilu lze zavést mezikvartilové rozpětí, které definujeme jako hodnotu formula_10. \n\nPomocí decilů lze zavést mezidecilové rozpětí, které je definováno jako formula_11.\n\nPomocí percentilů lze zavést mezipercentilové rozpětí, které je definováno jako formula_12.\n\nKvantily lze používat např. pro vyhodnocování přijímacích testů: bodové výsledky všech zájemců tvoří statistický soubor, zatímco příslušné kvantily označují, jaká část zájemců dosáhla daného výsledku. Pokud například kvantil 90 % má hodnotu 150 bodů a některý student v testu získal právě 150 bodů, ví, že má lepší hodnocení než 90 % všech studentů (je tedy mezi 10 % nejlepších a pokud má být přijato např. 15 % zájemců, měl by se kvalifikovat).\n\nU normálního rozdělení s nulovou střední hodnotou a jednotkovou směrodatnou odchylkou jsou některé kvantily:\n\nZde je například vidět, že necelý trojnásobek směrodatné odchylky u tohoto rozdělení pokrývá 99 % hodnot.\n"}
{"id": "79790", "url": "https://cs.wikipedia.org/wiki?curid=79790", "title": "Totoya", "text": "Totoya\n\nTotoya je nejmenším ostrovem v souostroví Moala, podskupině souostroví Lau. Leží na 18,93° jižní šířky a 179,83° západní délky.\n\nTotoya je vulkanického původu. Má rozlohu 28 km² a maximální výšku 385 m. Nejvýznamnějšími hospodářskými provozy jsou kokosové plantáže.\n"}
{"id": "79793", "url": "https://cs.wikipedia.org/wiki?curid=79793", "title": "Noemova archa", "text": "Noemova archa\n\nNoemova archa (hebrejsky: תיבת נח, \"tevat Noach\"; arabsky: سفينة نوح, \"safínat Núh\") je obrovské plavidlo nacházející se ve vyprávěních Abrahámovských náboženství – v Bibli a v Koránu.\n\nBiblické vyprávění připisuje stavbu archy Noemovi, který tak učinil na Boží příkaz, aby se spolu s dalšími sedmi lidmi a zástupci zvířat zachránil před potopou, která měla zničit zkažený svět.\n\nPříběh se stal předmětem rozsáhlých rozpracování v judaismu, křesťanství a islámu od řešení praktických problémů (osvětlení interiéru), k teologickým interpretacím (archa jako symbol církve zachraňující lidstvo). Objevy geologů, archeologů a biblistů vedlo většinu vědců a mnoho křesťanů k opuštění doslovného výkladu příběhu o arše, avšak stále existují skupiny, které si za ním stojí a snaží se jej hájit. Někteří taktéž prohledávají okolí hory Ararat, kde měl podle Genesis Noe s Archou nakonec přistát.\n\nBabylonské zajetí se stalo původcem tohoto biblického příběhu. Originální vyprávění ji tam popisuje jako kruhovou.\n\nPodle knihy Genesis měl Noe postavit archu o rozměrech 300 × 50 × 30 loket, tj. přibližně 135 × 22,5 × 13,5 m, za předpokladu, že délka lokte činila 0,45 m (poměr délky a šířky byl 6 : 1, což se používá při stavbě lodí i dnes). Uvnitř byla archa rozdělena do tří podlaží. Do jednoho lokte pod okrajem střechy sahalo okno nebo světlík pro zajištění světla a větrání a v boku archy byly dveře pro naložení a vyložení nákladu.\n\nObvykle je archa vykreslována jako loď; přímo v Genesis však takto popsána není. Je zde použito hebrejské slovo \"teva\" (truhla).\n\nArcha byla postavena z dřeva „stromu gofer“ a zevnitř i zvenčí potřena dehtem, aby nepropouštěla vodu. Strom gofer (nebo „pryskyřičný strom“) bývá znalci považován za cypřiš, který je velmi vhodný ke stavbě lodí, protože je odolný vůči vodě a hnilobě.\n\nNoe měl přivést do archy ze všech živočišných druhů po dvou jedincích (samec a samice), z některých druhů (pro pozdější obětní použití) po sedmi.\nBible říká, že archa měla přistát někde v \"pohoří\" Ararat ( ). Nepíše se, že by plavidlo mělo dosednout na určitou horu jménem Ararat.\n\nV křesťanských komunitách je příběh o Noemově arše dodnes vyprávěn a předčítán, nicméně existuje široké spektrum interpretací původního textu, od doslovných k alegorickým, podobně jako v případě Stvoření.\n\nKřesťanští fundamentalisté a doslovní vykladači \"Bible\" obecně směřují k důvěře v tradiční podání, které přisuzuje autorství Mojžíšovi, který měl text napsat někdy mezi 16. a 13. stoletím před naším letopočtem. Příběh dle nich taktéž popisuje skutečnou událost, ke které mělo dojít někdy ve třetím tisíciletí před naším letopočtem.\n\nDoslovný výklad se též pokouší vysvětlit patrné kontradikce ve vyprávění o Arše jako výsledek stylistických konvencí přijatých antickým textem: tak např. rozpaky nad tím, zda Noe do archy vzal pouze jeden pár či sedm párů čistých zvířat, vysvětluje tak, že původně autor podal vyprávění v obecném termínu sedmi párů, a to se později s mnohými opakováními přesunulo do podoby, kde do Archy vstupují zvířata pouze po páru. Skutečnost, že holubice dokázala létat nad vodou po dobu dvou týdnů, je podle nich taktéž možná, neboť si mohla odpočinout na mršinách plujících ve vodě.\n\nSvědkové Jehovovi chápou Noemovu archu jako plavidlo, které kromě poměru délky k šířce 6 ku 1, nemuselo mít s běžnou podobou plavidel nic společného. Její jedinou funkcí totiž bylo, udržet posádku nad hladinou. Toto plavidlo nepotřebovalo hydrodynamické tvary ani kormidlo. Muselo být ale stabilní a muselo poskytnout maximální vnitřní prostor. Z biblického záznamu ovšem vyplývá, že ačkoli Archa měla s konstrukcí běžné lodi pramálo společného, Noe postavil archu podle velice konkrétních pokynů Boha Jehovy.\n\nNefundamentalistický a liberální křesťanský pohled na vyprávění o Arše a potopě je typicky velmi odlišný od výkladu doslovného a fundamentalistického. Od 19. století již pohlíží na potopu jako pouze na lokální událost, která nezasahovala celou Zemi, většina křesťanů. Tato interpretace se stala populární a důležitou mezi mnoha liberálními křesťany, kteří chovají víru v historicitu vyprávění o Arše a potopě. Tento výklad je také obvykle používán k vysvětlení, jak mohla Archa uchovat život zvířat a jak mohla přežít potopu samu.\n\nDvojtvary a zjevné kontradikce v textu jsou zpravidla vysvětlovány jako produkt hebrejského literárního žánru, zatímco vyslání holubice jako historická reference ke skutečným starověkým námořním zvykům.\n\nDalší liberální křesťané vidí vyprávění o Arše jako v podstatě alegorické, nikoliv historické.\n\nZ exegetického hlediska vztahujícího biblický starozákonní text ke Kristu a událostem novozákonním je Archa často chápána jako symbol církve, v níž jsou lidé zachráněni díky dřevu – kříži. Smysl textu v tomto podání tedy zůstává stejný, ať je vyprávění o Arše a potopě historické či nikoliv. Na tomto principu klade výklad vyprávění o Arše např. Augustin (považující potopu za historickou událost), který v tomto smyslu chápe i rozměry Archy, které přirovnává k poměrům na lidském těle a boční vchod vykládá jako Kristovu ránu v boku, z které tryská voda a krev jako symboly svátostí křtu a eucharistie, kterými se vstupuje do církve. Podobně v Prvním listě Petrově se nachází místo odkazující k potopě jako k předobrazu událostí novozákonních: „Tenkrát Boží shovívavost vyčkávala s trestem, pokud se stavěl koráb, v němž bylo z vody zachráněno jenom osm lidí. To je předobraz křtu, který nyní zachraňuje vás.“ \n\n\n\n"}
{"id": "79794", "url": "https://cs.wikipedia.org/wiki?curid=79794", "title": "Souostroví Moala", "text": "Souostroví Moala\n\nSouostroví Moala je podskupinou fidžijského souostroví Lau. Skládá se ze tří ostrovů (Matuku, Moala a Totoya). Nachází se na západě souostroví Lau.\n\nHistoricky bylo více spjaté s ostrovy Bau a Viti Levu nežli s souostrovím Lau. Souostroví Moala v polovině 19. století dobyl tonžsko-fidžijský válečník Enele Ma'afu a spojil jej s souostrovím Lau.\n\nNejvýznamnější hospodářskou činností je pěstování kokosu.\n"}
{"id": "79797", "url": "https://cs.wikipedia.org/wiki?curid=79797", "title": "Archa", "text": "Archa\n\nNázev je odvozený z latinského slova „arca“, tedy skříň či schránka.\n\nArcha má více významů:\n\n"}
{"id": "79802", "url": "https://cs.wikipedia.org/wiki?curid=79802", "title": "Isojärvi", "text": "Isojärvi\n\nIsojärvi (, „Velké jezero“), celým jménem \"Isojärven kansallispuisto\" je národní park v západním Finsku v provincii Střední Finsko na katastru obce Kuhmoinen. Byl založen roku 1982 a jeho současná rozloha je 22 km². Leží nedaleko spojených jezer \"Isojärvi\" a \"Kaatselkä\". Příroda je zde typická středofinská. V parku je asi 30 km značených stezek. Po jezerech se dá jezdit na kánoích.\n\nPoměrně značná část parku byla kvůli oběma světovým válkám vykácena. V parku se také provádí postupné řízené vypalování, které pomáhá udržovat přirozený život lesa.\n\nAsi nejzajímavější atrakcí je zaplavené území nedaleko zátoky \"Kalalahti\", které bylo zatopeno poté, co si bobři vystavěli na jednom z potoků hráz. Dalšími zajímavými místy jsou osady \"Heretty\", \"Huhtala\" a \"Lortikka\". Park disponuje dostatečným množstvím míst pro stanování a kempování s kvalitním zázemím. Park je přístupný po silnici 3284 ze vsi Länkipohja do Kuhmoinen. Parkoviště jsou u osad Heretty a Huhtala.\n\n"}
{"id": "79821", "url": "https://cs.wikipedia.org/wiki?curid=79821", "title": "Posttraumatická stresová porucha", "text": "Posttraumatická stresová porucha\n\nPosttraumatická stresová porucha (PTSP či PTSD, z angl. \"Posttraumatic Stress Disorder\"), někdy též posttraumatický stresový syndrom (PTSS), jinak také nazývána jako reakce na závažný stres (v MKN skupina F43), vzniká jako reakce na traumatickou událost. Postižený opakovaně prožívá událost v myšlenkách, snech a fantaziích a vyhýbá se místům a situacím, ve kterých k události došlo. Podle DSM-IV je PTSD definován jako \"duševní porucha, která vzniká po náhlých, život či osobní integritu ohrožujících událostech\". Otřesnou událost může zažít přímo pacient sám nebo jeho blízký člověk (příbuzní či přátelé), eventuálně může být přítomen pouze jako svědek. V současné době nahlížíme na PTSD zjednodušeně řečeno jako na \"stav, kdy selže začlenění traumatického zážitku mezi ostatní každodenní zkušenosti\".\n\nPorucha se často projevuje poruchami spánku, soustředění včetně výpadků paměti nebo úlekovými reakcemi. Současně s PTSD se může vyskytovat i deprese, generalizovaná úzkostná porucha, OCD, agorafobie, depersonalizace nebo různé závislosti. Rozlišuje se akutní reakce na stres (příznaky trvají méně než 3 měsíce) a chronická PTSD (příznaky trvání déle než 3 měsíce).\n\nKe vzniku posttraumatické stresové poruchy může dojít následkem situací ohrožujících postiženého nebo jeho blízké (např. válka, povodně, požár, těžký úraz, autonehoda, týrání, znásilnění, únos, život ohrožující choroba) nebo v důsledku změn v mezilidských vztazích a sociálních rolích (ztráta zaměstnání, nevěra partnera, rozvod).\nPosttraumatickou stresovou poruchou se v jistém smyslu zabýval již v minulém století Sigmund Freud, když pátral po okolnostech, které způsobily postižení zhruba 20 % rakousko-uherských vojáků během první světové války. Tato skupina vojáků měla psychické i fyzické problémy, přičemž nikdo z nich nebyl vážně zraněn. Freud odmítl tehdejší tvrzení, že by mohlo jít o důsledek drobných krvácení do centrální nervové soustavy a že se může jednat také o reaktivaci dětské neurózy. Za příčinu postižení vojáků považoval reakci na bezprostřední ohrožení života ve válce.\n\nJako samostatná diagnóza byla PTSD klasifikována americkými psychiatry po výzkumech změn psychiky vojáků ve válce v Koreji a Vietnamu. Během této doby se pozornost zaměřovala na objasnění biologických (fyziologických, genetických a neuropsychologických) okolností vzniku PTSD a na vyvíjení a testování nových způsobů léčby, jako je využití somatiky, psychodynamiky a kognitivně-behaviorální terapie.\n\nPosttraumatická stresová porucha vzniká nejčastěji u jedinců pod stálým psychickým nebo fyzickým tlakem po nečekané události katastrofického rázu (válka, dopravní nehoda, znásilnění či jiný kriminální čin, povodně), kterou zde nazýváme stresorem. Po takovéto události se může rozvinout nejprve akutní reakce na stres, charakterizovaná ustrnutím, dezorientací, omezením pozornosti, v pozdějším stádiu pak apatií nebo naopak hyperaktivitou. Tuto reakci lze často snadno během několika dnů překonat.\n\nPTSD se rozvíjí jen u části lidí vystavených stresoru (hovoří se o 20-40 % obětí). Projeví se znovuprožíváním události v myšlenkách nebo snech. Pacient se často vyhýbá místu nebo situaci připomínající nehodu. Nevzpomíná si na některé podrobnosti či dokonce na celé období, má obtíže s usínáním a spánkem, bývá podrážděný, mívá návaly hněvu, potíže s koncentrací a trpí nadměrnou úlekovou reaktivitou. K rozvoji těchto příznaků dochází nejpozději do 6 měsíců po události a symptomy trvají nejméně jeden měsíc.\n\nBylo zjištěno, že pravděpodobnost rozvoje PTSD příliš nezávisí na pohlaví či věku postižené osoby. Jsou traumata, po kterých se porucha vytvoří téměř vždy (např. mučení, únos), u některých vzniká jen za určitých okolností (např. dopravní nehody).\n\nPro diagnostiku PTSD se používá systém kritérií, které alespoň v pěti bodech pacient trpící touto poruchou splňuje:\n\n\nPosttraumatický stresový syndrom může být spojen i s jinými psychickými poruchami, jako jsou deprese, panická porucha, fobie a generalizovaná úzkostná porucha. Někdy lze PTSD zaměnit s těmito chorobami, diferenciální diagnostikou je však dokážeme navzájem odlišit.\n\nPTSD můžeme diagnostikovat také biochemicky stanovením krevní hladiny hormonu kortizolu z kůry nadledvin. U nemocných PTSD se kortisolémie paradoxně snižuje, přestože odpovědí na stres by mělo být naopak zvýšení hladiny kortizolu v krvi.\n\nV současnosti se k léčbě PTSD používá psychoterapie a farmakoterapie. Co se týče léků, podávají se hlavně antidepresiva SSRI (selektivní inhibitor zpětného vychytávání serotoninu) a MAOI (inhibitor monoaminooxidázy). Ukázalo se, že podávání anxiolytik není tak úspěšné, přestože se také mohou v akutních případech používat. Jako první pomoc lze podat benzodiazepiny. Významnou roli v léčbě posttraumatického stresového syndromu hraje také placebo. Zajímavé bezesporu je, že podávání neúčinných látek je prakticky stejně úspěšné jako podávání běžně užívaných léků s guanfacinem či clonidinem.\n\nNejdůležitější je ovšem proces psychoterapie, neboť pacient se musí s nešťastnou událostí srovnat a začlenit se znovu do běžného života. Zde se poněkud liší přístup k dětem a přístup k dospělým. Děti totiž často trpí tím, že dospělí o jejich neštěstí nemluví, aby dítě snadněji zapomnělo. Potlačované emoce však způsobují napětí, se kterými se dítě musí v tomto případě vyrovnat samo. Vnitřně totiž chápe, že s ním rodiče, případně ostatní dospělí nechtějí o prožité události hovořit. Proto musí psychoterapeut dobře zanalyzovat situaci a zvolit správný postup léčby.\n\nPsychoterapeutický přístup je založen na empatickém rozhovoru. U dětí se rozhovor skládá z těchto tří částí:\n\nRozhovor s dospělými má poněkud odlišnou strukturu, přestože se opět dělí do tří fází:\n\nPsychoterapeut by se měl snažit být empatický, klidný, příjemný. Občasnými a vhodně volenými otázkami se dostává k podrobnostem a rozebírá je společně s pacientem. V žádném případě nesmí vnucovat pacientovi své vlastní názory – naopak, pacient dojde k závěrům sám. Pacient by se neměl bránit emocím (vztek, bezmoc, pláč…), je vhodné jej podporovat v projevech citů, neboť zde je vynikající způsob zbavit se napětí a vnitřně si ujasnit svůj postoj k traumatu, případně později formulovat cíle do dalšího života.\n\nPsychoterapeut má většinou dlouhodobou praxi a bohaté zkušenosti s vedením podobných rozhovorů. Složitější situace nastává, má-li například praktický nebo jiný lékař v rámci ambulantní léčby v místě, kde psychoterapeutická péče není dostupná, léčit pacienta s touto poruchou. Není výjimkou, že veškerá terapie končí pouhým podáváním antidepresiv. Takováto péče je ovšem nedostatečná a nezřídka dochází k doživotnímu poznamenání osobnosti po traumatické události, změně povahy pacienta a jeho osobního života a mnohdy se rozvíjí dlouhodobé psychosomatické potíže. V případě hromadných neštěstí (např. teroristické útoky 11. září 2001 v USA, povodně v ČR v letech 1997 a 2002, železniční neštěstí ve Studénce 8. srpna 2008) slouží ke cti, že se různé organizace snaží sestavit týmy psychologů, které jsou obětem k dispozici, případně alespoň zřizují speciální telefonní linky s nabídkou psychologické pomoci.\n\n\nOdhadem postihuje porucha až 30 % obětí živelních katastrof. Záleží ale také na intenzitě stresové situace. Například u veteránů z vietnamské války postihla posttraumatická stresová porucha jen 4 % těch, kteří se účastnili bojů, ale až 20 % těch, kteří utrpěli zranění.\n\n\n"}
{"id": "79822", "url": "https://cs.wikipedia.org/wiki?curid=79822", "title": "Contra (počítačová hra)", "text": "Contra (počítačová hra)\n\nContra je akční 2D počítačová hra, plošinová arkáda; tato hra je součástí série, jejíž hlavním hrdinou je Bill Rizer.\n\nPrvní díl vyšel na automaty Arcade v roce 1987, na konzole NES v roce 1988.\n\nV České republice je hra známa nejčastěji pod názvem \"Contra\" nebo \"Probotector\". Hra se stala náhle velmi oblíbenou a iniciovala vznik mnoha dalších sérií (Metal Slug apod.)\n\n\"Super Contra\" vyšla na Arcade v roce 1989, na NES v roce 1990. Hra nabídla lepší grafické prostředí, animace a hudbu. Za vznikem stála japonská videoherní společnost Konami.\n\nHra vyšla na herní systémy: PC, GBA, NES, NDS, MS-DOS, X-Box 360, PS2, MSX2, Arcade atd.\n\nOčekávaná hra \"Contra Force\" byla obrovským zklamáním. Vyšla na NES v roce 1992.\n\n\"\" se stala velmi populárním počinem série. V té době se již rozšířily nové konzole SNES. 3. díl byl vytvořen v roce 1992 jako \"Contra Force\". V příběhu se hráč dovídá, že hráč č. 2 z prvního dílu byl zraněn a unesen Red Falconem, nakonec byl napojen na vetřelčí srdce, aby se poté přidal k Red Falconu. Bill Rizer má proto nového nepřítele. Přibyla spousta možností, např. možnost nesení 2 zbraní, mnohonásobně zlepšená grafika (dnešní freeware tituly ještě nestíhají).\n\n"}
{"id": "79823", "url": "https://cs.wikipedia.org/wiki?curid=79823", "title": "F. Šestka", "text": "F. Šestka\n\nF. Šestka nebylo jméno filmaře ale jednalo se o filmovou šestku, tedy skupinu filmařů pracující pro Zlínské studio FAB. Tito filmaři natáčeli reklamy pro závody Baťa, napsali a režírovali tyto reklamy: \"Tři muži na silnici (slečnu nepočítaje), Konec prázdnin\" (obě reklamy v roce 1935) a \"Vlaštovky v Hotelu\" (1936).\n"}
{"id": "79824", "url": "https://cs.wikipedia.org/wiki?curid=79824", "title": "JEdit", "text": "JEdit\n\njEdit je open-source textový editor dostupný pod licencí GNU GPL a implementovaný v programovacím jazyce Java. Podporuje zvýrazňování syntaxe pro zdrojové texty široké řady programovacích jazyků a schémat značkovacích jazyků jako HTML, XHTML a XML.\n\n\nPro jEdit existuje přes 150 pluginů, mezi nejdůležitější patří:\n\n\nActionScript, Ada 95, ANTLR, Apache HTTPD, APDL, AppleScript, ASP, Aspect-J, Assembly, AWK, B formal method, Batch, BBj, BCEL, BibTeX, C, C++, C#, CHILL, CIL, COBOL, ColdFusion, CSS, CVS Commit, D, Doxygen, DSSSL, Eiffel, EmbPerl, Erlang, Factor, Fortran, FoxPro, FreeMarker, Gettext, Groovy, Haskell, HTML, Icon, IDL, Inform, INI, Inno Setup, Informix 4GL, Interlis, Io, Java, JavaScript, JCL, JHTML, JMK, JSP, LaTeX, LilyPond, Lisp, LOTOS, Lua, Makefile, Maple, ML, Modula-3, MoinMoin, MQSC, NetRexx, NQC, NSIS2, Objective-C, ObjectRexx, Occam, Omnimark, Parrot, Pascal, Patch, Perl, PHP, Pike, PL/SQL, PL/I, Pop11, PostScript, POV-Ray, PowerDynamo, Progress 4GL, Prolog, Properties, PSP, PV-WAVE, Pyrex, Python, REBOL, Redcode, Relax-NG, RelationalView, Rest, Rib, RPM spec, RTF, Ruby, Ruby-HTML, RView, S+, S#, SAS, Scheme, SDL/PL, SGML, shellové skripty, SHTML, Smalltalk, SMI MIB, SQR, Squidconf, SVN Commit, Swig, Tcl, TeX, Texinfo, TPL, Transact-SQL, UnrealScript, VBScript, Velocity, Verilog, VHDL, XML, XSL, ZPT\n\n\n"}
{"id": "79831", "url": "https://cs.wikipedia.org/wiki?curid=79831", "title": "Conway (útes)", "text": "Conway (útes)\n\nÚtes Conway, (fidžijsky \"Ceva-I-Ra\", IPA ) je tři kilometry dlouhý korálový útes nacházející se na 21,77° jižní šířky a 174,52° východní délky. Jádro útesu tvoří písečný nános 600 metrů dlouhý a 1,5 metrů vysoký. Útes je neobydlený. Objeven byl v roce 1838 britským námořním důstojníkem a kapitánem lodi \"HMS Conway\" Drinkwaterem Bethunem. Zanesen do map byl o několik let později kapitánem Denhamem z lodi \"HMS Herald.\"\n\nNa útesu se nachází dva lodní vraky z let 1979 a 1981. V roce 1983 byla na ostrově zaznamenána vegetace, ale již roku 1985 byl opět holý.\n"}
{"id": "79832", "url": "https://cs.wikipedia.org/wiki?curid=79832", "title": "Inzulinové pero", "text": "Inzulinové pero\n\nInzulinové pero (někdy psáno jako inzulínové pero) je pomůcka pro podkožní aplikaci inzulinu. Inzulinové pero má většina diabetiků léčených inzulinem. Do inzulinových per se vkládají cartridge (v překladu „náboje“), což jsou skleněné nádobky s inzulinem o objemu 3 ml, které obsahují inzulin o koncentraci 100 IU/ml.\n\nPři používání inzulinových per se doporučuje střídat místa vpichu (břicho, paže, stehna, hýždě). Při vícenásobné aplikaci inzulinu do jednoho místa dochází k vytvoření bouliček na kůži, ze kterých se inzulin velmi špatně vstřebává. Před subkutánní (podkožní) aplikaci není třeba pokožku dezinfikovat (za předpokladu, že diabetik dodržuje základní hygienická pravidla).\n\nPostup:\n\n\nNejběžnější léčba inzulinovými pery je založena na pokrytí bazální dávky „dlouhým“ inzulinem (je aplikován jednou denně před spaním) a aplikací „rychlého“ inzulinu před každým jídlem (je aplikován před snídaní, před obědem a před večeří). Svačiny jsou kryté dávkou inzulinu aplikovanou na hlavní jídlo, po kterém následuje svačina („rychlý“ inzulin má dobu účinku kolem 6 hodin). Pokud tato léčba nevyhovuje, je možno přistoupit na dražší variantu, kterou je léčba inzulinovými analogy. „Dlouhý“ analog se aplikuji jednou denně a pokryje bazální dávku. „Rychlý“ analog, kvůli velmi krátké době účinku, je třeba aplikovat před každým jídlem (tzn. při třech hlavních jídlech a třech svačinách to je 6 aplikací denně). Výhodou aplikací inzulinu pery je nízká pořizovací cena a technická nenáročnost aplikace pro uživatele. Nevýhodou této léčby je nutnost striktně dodržovat denní režim, tj. dobu vstávání, čas aplikací inzulinu a jídla. Při nedodržení těchto zásad je, především u nezkušených diabetiků, velmi malá pravděpodobnost udržení normoglykemie, protože působení inzulinů se začne překrývat a potom nelze racionálně odhadnout výslednou glykemii.\n\nDiabetik závislý na inzulinu má nárok na max. 1 ks za 3 roky, nejvýše do 1500,- Kč.\n\n\n"}
{"id": "79835", "url": "https://cs.wikipedia.org/wiki?curid=79835", "title": "Jiří Mařánek", "text": "Jiří Mařánek\n\nJiří Mařánek (12. ledna 1891 Milevsko – 4. května 1959 Praha) byl český spisovatel, autor poetických próz, historických románů a scenárista.\n\nJiří Mařánek se narodil v Milevsku jako čtvrté ze šesti dětí; jeho otec Antonín Mařánek byl v té době komisařem na okresním hejtmanství v Benešově. V devíti letech se s celou rodinou odstěhoval do Prahy.\nKrátce studoval medicínu, práva, hudební vědu a estetiku. Studia však nedokončil. Ve dvacátých letech žil ve Zlaté uličce na Pražském hradě; z této doby pochází přátelství s Vítězslavem Nezvalem, Jaroslavem Seifertem a dalšími literáty té doby. Byl rovněž členem Devětsilu. V době insigniády (1934) se postavil na stranu spisovatelů, kteří české nacionalistické studenty kritizovali.\n\n5. července 1933 se v Hradci Králové oženil se s Annou Novotnou.\n\nSestra Jiřího Mařánka Julie(1892-1972) se provdala za hudebního skladatele Otakara Ostrčila.\n\nOd roku 1917 byl úředníkem účtárny Zemského úřadu; pro onemocnění byl v roce 1941 penzionován.V letech 1945-1948 byl zaměstnancem filmového odboru Ministerstva informací; od září 1945 vedl oddělení státní filmové dramaturgie tohoto ministerstva. Toto oddělení dohlíželo nad ideovým (ideologicky žádoucím) zaměřením filmů a provádělo konečné schvalování filmů. Poté přešel Jiří Mařánek do Československého filmu.\n\nČást svého života přebýval Jiří Mařánek v Českém Krumlově v domě na \"Parkánu č. p. 112\", zemřel v Praze ve věku 68 let. Je pochován na Vyšehradském hřbitově v Praze.\n\nJiří Mařánek začal psát ve 20.letech groteskní, satirické prózy, ve stylu poetizmu. Od 30.let psal především historické romány z jihočeského kraje; napsal i práce pro mládež a knihy s motivy fantastiky..\n\nJiří Mařánek byl autorem námětů filmů:\n\nByl scenáristou filmů:\n\nJiří Mařánek napsal pro svého švagra Otakara Ostrčila (manžela sestry Julie) libreto k opeře \"Honzovo království\", podle pohádky L. N. Tolstoje.\n\nNapsal také libreto k opeře Otakara Jeremiáše \"Enšpígl\" a pro skladatele Jana Evangelistu Zelinku libreto ke scénickému melodramu \"Srdce na prázdninách\".\n\nUž v mládí začal Jiří Mařánek přispívat do časopisů Lípa a Kmen. Jeho příspěvky, týkající se hudby a literatury, se dále objevovaly např. v Rozpravách Aventina, Lidových novinách nebo Národní politice.\n\nŠedesáté narozeniny Jiřího Mařánka v roce 1951 připomnělo mj. Rudé právo, které hodnotilo kladně zejména jeho historickou a libretistickou tvorbu.\nPětašedesáté narozeniny vzpomněly Literární noviny.\n\nMěsto Milevsko pojmenovalo po svém rodákovi ulici (ulice J. Mařánka).\n\n"}
{"id": "79837", "url": "https://cs.wikipedia.org/wiki?curid=79837", "title": "František Kubka", "text": "František Kubka\n\nFrantišek Kubka (4. března 1894, Praha – 7. ledna 1969, Praha) byl český novinář, prozaik, básník, germanista a překladatel.\n\nFrantišek Kubka se narodil na pražském Žižkově v rodině úředníka, c. k. finančního asistenta Františka Kubky a jeho ženy Anny, rozené Fingerové. Na Žižkově také maturoval na gymnáziu. Po maturitě začal studovat na Filozofické fakultě Karlovy univerzity, ale po začátku první světové války musel narukovat a v roce 1915 byl na ruské frontě zajat. Od prosince 1918 do dubna 1920 byl vojákem československých legií v hodnosti vojín. S legiemi prošel od Irkutska na Dálný východ. V Rusku se též oženil. Do Československa se František Kubka navrátil až v květnu 1921. Na konci téhož roku dokončil studia a získal doktorát na filozofické fakultě.\n\nPo návratu se uchytil jako sekretář v nábožensko-výchovné organizaci YMCA, čímž navázal na své zaměstnání u téže organizace na Dálném východě. V listu \"Prager Presse\", což byl vládní deník tištěný německy, pracoval od roku 1927 v redakci pro zahraniční politiku. V rámci své profese často cestoval po východní i západní Evropě. Od roku 1937 byl zaměstnán na ministerstvu zahraničí, to však bylo po vzniku Protektorátu zrušeno. Patřil též do skupiny tzv. Pátečníků, kteří se scházeli u Karla Čapka. V době insigniády (1934) se postavil na stranu spisovatelů, kteří české nacionalistické studenty kritizovali.\n\nNa přelomu let 1939 a 1940 byl internován v Berlíně. Po dobu války byl pracovníkem ministerstva školství, po obnovení Československa pracoval na ministerstvu informací. V letech 1946–1949 byl činný jako vyslanec v Bulharsku. V březnu 1948 byl v rámci očisty ministerstva zahraničí zařazen jako: \"Zahraničí: Na dovolenou s čekatelným, s případným propuštěním ze státních služeb\".\n\nOd roku 1949 se František Kubka stal spisovatelem z povolání. V roce 1954 (při příležitosti 60. narozenin) mu byl udělen titul \"Zasloužilý umělec\".\n\nFrantišek Kubka zemřel 7. ledna 1969 v Praze.\n\nV některých internetových zdrojích byl ke jménu a dílu Františka Kubky přiřazen životopis moravského autora Čeňka Kramoliše (psal pod pseudonymem Č. Šilomark), včetně dat narození a úmrtí. Tato informace je mylná.\n\nKubka byl autorem mnoha literárních studií a životopisů. Kromě toho překládal také z ruského a německého jazyka. Napsal také cestopis z Ruska \"Barvy východu\", který vycházel z jeho zážitků z první světové války a jeho věznění v Rusku. Za druhé světové války publikoval svoje nejvýznamnější díla - historické novely (\"Skytský jezdec, Pražské nokturno, Karlštejnské vigilie\").\n\nMezi nejvýznamnější díla Františka Kubky patří (v závorce první rok vydání):\n\n\nNa náměty z \"Karlštejnských vigilií\" byly natočeny filmy \"Alena\"(1947) a \"Slasti otce vlasti\" (1969)\n\nNovinářské příspěvky Františka Kubky se v tisku objevují již ve dvacátých letech, krátce po jeho návratu z Ruska. Své postřehy zveřejňoval i v Přítomnosti.\n\nV padesátých letech František Kubka hojně publikoval v Literárních listech; jednalo se o úvodníky i literárně-kritické články. Pravidelně přispíval do Rudého práva. Byl též autorem stanoviska k událostem v Maďarsku v roce 1956 \"Výpočty nepřátel se nikdy neuskuteční\".\n\n\n"}
{"id": "79838", "url": "https://cs.wikipedia.org/wiki?curid=79838", "title": "Souostroví Kadavu", "text": "Souostroví Kadavu\n\nSouostroví Kadavu leží jižně od Viti Levu, jednoho ze dvou hlavních fidžijských ostrovů. Souostroví se skládá z Kadavu, čtvrtého největšího ostrova Fidži, Galoa, Ono, a několika ostrůvků Velkého astrolábového útesu (Great Astrolabe Reef).\n"}
{"id": "79839", "url": "https://cs.wikipedia.org/wiki?curid=79839", "title": "Josef Štefan Kubín", "text": "Josef Štefan Kubín\n\nJosef Štefan Kubín (7. října 1864 Jičín – 31. října 1965 Praha) byl středoškolský pedagog, folklorista, sběratel lidových vyprávění a pohádek, etnograf, dialektolog, literární publicista a spisovatel.\n\nNarodil se v Jičíně, jako syn obuvnického mistra Jana Kubína (1832–1921) a jeho manželky Anny, rozené Vágnerové (1823–1891). Měl starší sestru Annu (1862–1934, provdaná Krupková). V Jičíně prožil dětství a absolvoval gymnázium (1875–1884). Po maturitě začal studovat v Praze medicínu, po roce však přestoupil na filozofickou fakultu, kterou dokončil v roce 1890.\n\nJako středoškolský profesor češtiny, francouzštiny a němčiny vyučoval v Kutné Hoře (1891–1892), Českých Budějovicích (1892–1902), Jičíně (1902–1909) a Mladé Boleslavi (1909–1911). Na pražském gymnáziu v Truhlářské ulici působil v letech 1911–1925.\n\nV době pedagogické praxe se literární tvorba Josefa Štefana Kubína neomezovala jen na učební pomůcky (jazykové učebnice a slovníky). Po odchodu z Prahy se soustředil na systematický sběr lidových písní a na zápisy lidových pohádek, pověstí a veselých příbehů. Texty zaznamenával především v Kladsku a Podkrkonoší. Byly uspořádány podle vypravěčů a vesnic a doplněny charakteristikami vypravěčů.\n\nJosef Štefan Kubín byl ženat dvakrát. S první manželkou, Růženou (Rosou) rozenou Ždichyncovou (1875-??) se oženil 4.9.1893 v Českých Budějovicích, kde byl v té době profesorem. Manželství bylo soudně rozvedeno v roce 1909. Synové Vlastimil a Milan (narozeni 1894 a 1895) žili po rozvodu s matkou v Jičíně, s otcem se ale stýkali.\n\nS druhou manželkou Augustou, rozená Žaloudkovou (1883-??), se Josef Štefan Kubín seznámil během svého působení v Mladé Boleslavi. Když v roce 1911 získal profesorské místo v Praze, Augusta Žaloudková ho následovala a 12. června 1912 se jim narodila dcera Vlasta. I když bylo jeho předchozí manželství rozloučeno, nesměl se jako katolík znovu oženit. Svatba s Vlastou Žaloudkovou se proto konala až po Kubínově vystoupení z římskokatolické církve, 4. listopadu 1919 (civilní sňatek v Praze); manželé spolu prožili přes padesát let.\n\nDcera Vlasta byla jako členka ilegální komunistické buňky v roce 1940 zatčena; zemřela v roce 1942 v nacistické věznici, pravděpodobně na záškrt.\n\nJosef Štefan Kubín odešel na odpočinek (ukončil pedagogickou dráhu) v roce 1925. Vzhledem k jeho dlouhověkosti se však jednalo o počátek periody intenzivní tvorby a publikace. V tomto období (do roku 1948) vznikla také jeho nejdůležitější díla – pentalogie \"Jivínské rapsodie\", \"Zlatodol pohádek\" a další. Na rozdíl od dvacátých let jsou jeho dětské pohádkové knihy pojaty s vyšším podílem autorství, nejednalo se již jen o převod folklórních textů do literárního jazyka.\n\nPo únorovém převratu v roce 1948 patřil Josef Štefan Kubín mezi spisovatele, které si tehdejší režim oblíbil a veřejně oceňoval (viz níže „Ocenění“) a on sám se stal v roce 1949 členem KSČ. Jeho starší díla, zejména pohádky, byla často vydávána. Autor se naopak snažil vyhovět požadavkům doby, například verši o suezské krizi, zveřejněnými v Rudém právu. nebo verši zesměšňujícími západoněmeckého kancléře Adenauera. Protipapežské satiry \"Žíhavky vatikánské\" publikovány nebyly.\n\nZemřel v Praze ve 101 letech. Byl pochován ve vyšehradském Slavíně. Jeho osobní fond je uložen v Památníku národního písemnictví.\n\nPro původní dílo Josefa Štefana Kubína je charakteristický svérázný jazyk, nářeční slova, příměry a pořekadla, předjímající styl Vladislava Vančury, Jaromíra Johna, Jana Drdy, Václava Čtvrtka či Bohumila Hrabala.\n\nPříspěvky Josefa Štefana Kubína se objevují v časopisech zhruba od počátku 20. století, jako Květy, Malý čtenář, Lumír. Přispíval i do deníků jako Národní politika a Lidové noviny. Po druhé světové válce jsou jeho příspěvky tištěny v Rudém právu, Literárních novinách, Svobodném slovu, Dikobrazu aj.\n\n\n\n\nPodle děl Josefa Štefana Kubína (především pohádek) byla natočena řada filmových povídek, televizních inscenací a seriálů. Převážně se jednalo o animované filmy.\n\n\nDruhé křestní jméno Štefan začal používat až po vzniku Československa, na počest druhého národa; tehdy se rozhodl, že přijme jméno od prvního Slováka, se kterým se seznámí. Podle Kubínových vzpomínek jím byl podomní obchodník Štefan Uherka.\n\nJako připomínka se uděluje každoročně ocenění za pozoruhodný kulturní počin na území jičínského okresu, nazvané \"Jivínský Štefan\". Cenou je dřevěná soška, kterou vytvořili Renata a Martin Lhotákovi. Uděluje se každoročně 25. února za počin uplynulého roku a za dlouhodobé zásluhy.\n\n\n"}
{"id": "79841", "url": "https://cs.wikipedia.org/wiki?curid=79841", "title": "Růst města Prahy", "text": "Růst města Prahy\n\nNásledující tabulka ukazuje postupný růst Prahy rozlohou a počtem obyvatel.\n\n"}
{"id": "79842", "url": "https://cs.wikipedia.org/wiki?curid=79842", "title": "Prašná brána", "text": "Prašná brána\n\nPrašná brána (německy \"der Pulverturm\") je pozdně gotická stavba na rozhraní ulice Na Příkopě a náměstí Republiky vedle Obecního domu naproti domu U Hybernů. Jedná se o jeden ze symbolů Prahy. V bráně začíná Celetná ulice, která zde tvoří první část Královské cesty, která vede odtud až na Pražský hrad. Brána má výšku 65 metrů, vyhlídkový ochoz se nachází ve výšce 44 metrů a vede na něj 186 schodů.\n\nPůvodně stála na jejím místě jedna z bran staroměstského opevnění, označovaná \"brána svatého Ambrože\", kterou později vystřídala brána \"Horská\". Její název neměl nic společného s horami – jmenovala se tak podle toho, že z ní vycházela důležitá cesta na Kutnou Horu. Poté, co staroměstské hradby ztratily založením Nového Města svůj význam a přestaly být udržovány, zpustla Horská brána natolik, že se jí začalo říkat \"Odraná\". Staroměstští konšelé si byli vědomi toho, že polorozpadlá stavba dělá městu ostudu, o to markantnější, že v její blízkosti stál Králův dvůr, sídlo mladého Vladislava Jagellonského. Proto se rozhodli ji zbořit a na jejím místě postavit novou, která by spíše než zárukou bezpečnosti byla důstojnou vizitkou Starého Města, tak jako na opačném konci Staroměstská mostecká věž.Její výstavba začala v roce 1475 pod vedením zednického mistra Václava. Ten však na tak náročný úkol podle soudu konšelů nestačil, a tak jej brzy nahradil Matyáš Rejsek z Prostějova. Brána, původně nazývaná Nová, byla založena téměř devět metrů pod úrovní dnešního terénu a byla vysoká 42 metrů. Stavba však zůstala nedokončena, protože po přestěhování krále Vladislava na Pražský hrad v roce 1483 ztratili Staroměstští o její dostavbu zájem. Proto byla asi jen provizorně zastřešena. Postupně ztratila jakoukoli funkci a dokonce se uvažovalo o jejím zboření. Asi od poloviny 18. století sloužila jako skladiště střelného prachu; proto se jí začalo říkat Prašná. Při pruském obléhání Prahy roku 1757 značně utrpěla a roku 1799 byla zbavena své poškozené výzdoby.\n\nDnešní vzhled získala až za pseudogotické puristické úpravy v letech 1878–1886, kterou vedl architekt Josef Mocker. Za předlohu posloužila podoba Staroměstské mostecké věže. Mocker dal zhotovit novou dlátkovou střechu s nárožními věžicemi a ochozem a odstranit hodiny ze začátku 19. století. Dílem jeho přestavby je i síťová klenba v průjezdu, stejně jako plastická výzdoba brány, která doplnila zbytky původní výzdoby Rejskovy.\n\nPrůčelí zdobí sochy panovníků a znaky zemí, jimž vládli. Na východním průčelí vlevo je to Karel IV. obklopen znaky říše a Lucemburska vlevo, znaky Čech a Niska vpravo. Na východním průčelí vpravo je to Přemysl Otakar II. obklopen znaky Čech a Rakous vlevo, znaky Moravy a Štýrska vpravo. Na západním průčelí vlevo je to Jiří z Poděbrad obklopen znaky Čech a Slezska vlevo, znaky Moravy a Dolní Lužice vpravo. Na západním průčelí vpravo je to Vladislav II. obklopen znaky Čech a Moravy vlevo, znaky Dolních Uher a Slezska vpravo.\n\nBrána je přístupná veřejnosti a jejím majitelem je Hlavní město Praha, provozovatelem a nájemcem do začátku roku 2013 byla společnost ABL FM Services (později M2.C). Ve vnitřních prostorách byla od roku 2007 umístěna výstava \"Králův dvůr – život ve středověké Praze\", později i další. \n\nDne 21. ledna 2013 došlo k převzetí věže Muzeem hlavního města Prahy, pro návštěvníky byla věž otevřena 5. února 2013. Veškeré instalace, které tu byly, byly zrušeny, změnil se i systém vstupného, prostory byly nově využity pro depozitní exponáty.\n\nPod Bránou vede jednosměrná Celetná ulice a do roku 2019 zde bylo možné parkování. To bylo často kritizováno, většinou zde totiž stály limuzíny s reklamou na erotické podniky. Radnice Prahy 1 zvolená v roce 2018 sem v létě 2019 umístila značku zákaz zastavení. Do budoucna je plánován úplný zákaz automobilového provozu pod touto branou.\n\n"}
{"id": "79852", "url": "https://cs.wikipedia.org/wiki?curid=79852", "title": "Bitva na řece Němen", "text": "Bitva na řece Němen\n\nBitva na řece Němen (polsky \"Bitwa nad Niemnemy\", 15. – 25. září 1920) byla druhou největší bitvou rusko-polské války. Generál Tuchačevskij se pokusil s narychlo povolanými zálohami zastavit postup polské armády na řece Němen. Důslednou koncentrací sil se mu podařilo shromáždit síly teoreticky vyrovnané s polskými, byl to však spíše optickým klam. Původně dobře vybavená Rudá armáda nebyla schopna se tak rychle vzpamatovat ze zdrcující porážky u Varšavy. Prakticky nová Tuchačevského armáda byla tvořena nezkušenými a demoralizovanými muži s velmi špatným vybavením a stav jejího velitelského sboru byl katastrofální. Neměla letectvo, zatímco Poláci několika letadly disponovali, polská strana měla navíc převahu i v dělostřelectvu. Bitva skončila obklíčením a zničením Tuchačevského sil a přinutila ruskou stranu přistoupit na příměří. V následných jednáních byl mezi Ruskem a Polskem uzavřen Rižský mír, který akceptoval polské požadavky na Ukrajině a Bělorusku.\n\nPorážka Rudé armády v půlce srpna 1920 v bitvě u Varšavy byla okamžikem obratu v Polsko-sovětské válce. Střed ruské frontové linie se tehdy zcela zhroutil a generálu Tuchačevskému nezbylo nic jiného než nařídit celkové stažení jednotek k řece Bug. Organizovaný ústup ale znemožňovala ztráta komunikace mezi jednotlivými zbytky armády a fakt, že již před bitvou u Varšavy Poláci dokázali odposlouchávat bolševickou komunikaci. I přes velký polský úspěch potřeboval generál Piłsudski čas na reorganizaci svých vojsk a tuto dobu využili bolševici na opevnění pozic na řece Němen. Obranná linie se táhla od Litvy přes husté lesy a bažiny Polesí s městem Grodno jako opěrným bodem.\n\nPolská armáda utržila velké ztráty především během bolševické ofenzívy v létě 1920. Dokázala ale do srpna 1920 mobilizovat okolo jednoho miliónu mužů, mimo ně sloužilo již na frontě okolo 350 000 vojáků. Polské jednotky byly sice špatně vyzbrojené, ale ve velení stáli zdatní důstojníci se zkušenostmi z První světové války a následné Polsko-ukrajinské války. S neustálým přísunem čerstvých jednotek na frontu byla polská armáda brzy schopna útoku na bolševické pozice.\n\nRudá armáda v bitvě u Varšavy utrpěla těžké ztráty jak materiální, tak lidské, nemluvě o obrovském chaosu ve velení. V srpnu 1920 přijely na frontu posily o síle 68 000 můžu a v září o síle 20 500 mužů. Ačkoliv přísun nových ale nevycvičených mužů na frontu byl téměř nevyčerpatelný, chyběli zkušení důstojníci, kteří by jednotkám veleli. Rudá armáda ztratila během probíhající války velkou část svého dělostřelectva a již nedisponovala žádným letectvem. Generál Tuchačevskij nakonec dokázal shromáždit armádu, které se co do počtu mužů vyrovnala té polské, ale co se týče výcviku, výzbroje a morálky byly obě armády neporovnatelné.\n\nPolský plán útoku spočíval z frontálního útoku 2. armády pod velením generála Śmigły-Rydzkého a 4. armády pod velením generála Skierského na Grodno a Wołkowysk (dnešní Vaŭkavysk). Současně měla část 2. armády obejít bolševické jednotky ze severu přes jižní cíp litevského území mezi Sejny a Druskienniki (dnešní Druskininkai) a zaútočit na Rudou armádu z východu v okolí města Lida. 4. armáda měla mezitím dobýt Wołkowysk a dokončit na obklíčení bolševických vojsk.\n\nBoje započaly 20. září 1920 a frontální útok na Grodno byl veden o den později. První dva dny kladla Rudá armáda urputný odpor a držela pozice, ovšem 22. září vyrazilo do útoku lévé křídlo 2. polské armády, které za pochodu smetlo početně slabé a chabě vyzbrojené litevské jednotky stojící na Němenu severně od bojiště a začalo ze severu obchvacovat hlavní bolševické pozice. Tuchačevský takový vývoj vůbec neočekával a neměl na severu k dispozici žádné významné záložní síly, které by polský postup včas zastavily. 23. září obsadili Poláci Druskienniki, čímž přerušili železnici klíčovou pro zásobování sovětské III. armády. Následně padl Radun a Lida. Dne 29. září padl do polských rukou Pinsk a sovětská armáda se tak ocitla v úplném obklíčení. Generálu Tuchačevskému nezbylo nic jiného než se smířit s porážkou a dát rozkaz Rudé armádě k ústupu.\n\nBitva na Němenu byla poslední velkou vojenskou operací Polsko-sovětské války. Rudá armáda se po dvou takto těžkých porážkách už nebyl schopna vzpamatovat. Dne 30. září padlo do polských rukou Baranoviči, 12. října Maladzyechna a 14. října 1920 dokonce Minsk. Na jihu byla zcela zničena sovětská 17. armáda a Poláci obsadili Korosteň, odkud mohli pomýšlet na přímý útok na Kyjev. Po nátlaku Francie a Velké Británie pak obě strany podepsaly příměří a usedly v lotyšské Rize k jednacímu stolu. Dne 18. března 1921 byl podepsán tzv. Rižský mír, který stanovil hranice mezi Polskem a Ruskem na dalších 20 let.\n"}
{"id": "79882", "url": "https://cs.wikipedia.org/wiki?curid=79882", "title": "Autorský nástroj", "text": "Autorský nástroj\n\nAutorský nástroj je softwarová aplikace nebo kombinace aplikací určených především k vývoji multimediálního obsahu, obvykle publikovaného na Internet pomocí World Wide Web. Jedná se zejména o HTML editory a nástroje pro přípravu e-learningových kurzů.\n\nObsah vytvořený pomocí autorských nástrojů je často publikován s využitím Content Management systémů (CMS) nebo Learning Management systémů (LMS). \n\nAutorské nástroje nejsou určeny pro profesionální spisovatele. Jsou specializovanou formou programů určenou ke zpracování textu a slouží tak k vytváření e-learningových kurzů. Umožňují prezentovat materiály formou kurzů za použití řady různých médií, jako jsou animace, audio a video. Lze s nimi vytvářet nebo modifikovat již existující interaktivní tréninkové kurzy, vytvářet testy s možností automatického hodnocení a jeho ukládání pro pozdější potřeby.\n\nAutorské nástroje lze rozdělit na úrovně podle jejich možností využití interaktivity a dalších doplňujících vlastností.\n\nVýběr toho nejlepšího autorského nástroje vyžaduje detailnější seznámení s nástroji a bez ohledu na to jako moc (jak málo) víme o autorských nástrojích, stanovit funkcionalitu, která je pro nás nejdůležitější. Např. zda budeme potřebovat kurzy tisknout či zveřejnit na internetu. \n\nAktuálně dostupné nástroje nabízejí rozmanité vlastnosti, tedy i pro specifické nároky se určitě najde aplikace, která bude vyhovovat těmto požadavkům. Některé nástroje jsou navržené k vývoji rozsáhlých, softwarových simulací nebo pro kapesní počítače. Nicméně mnoho nástrojů je navrženo k vytváření základních e-learningových kurzů pro stolní počítače a laptopy.\n\nNa jedné straně, jsou nástroje založené na šablonách, které nevyžadují prakticky žádné zkušenosti s ovládáním. Tyto programy jsou velmi dobře formátované již při vývoji kurzu, který je řízen posloupností dialogových oken. Bohužel flexibilita těchto programů je omezena. Ale snadné použití může být důležitější než možnost kreativity.\n\nNa opačné straně jsou autorské nástroje navržené k produkci špičkových multimediálních simulací se sofistikovanou grafikou a zvuky. Tyto nástroje přirozeně vyžadují několik týdnů či měsíců příprav pro to, abychom se nástroj naučili dobře ovládat, avšak nabízí velkou svobodu tvorby. \n\nA někde mezi těmito stranami jsou nástroje, které vyžadují sice více cviku v ovládání, ale nabízejí širší pole pro tvořivost. Většina balíků na trhu spadá do této kategorie a je používána k vytváření většiny e-learningových kurzů současné doby.\n\nAutomatickým programováním pro online distribuce autorských nástrojů osvobozují vývojáře kurzu od jejich závislosti na programátorech. Nabízejí podporu pro různá média a typy souborů, jako text, grafika a jejich následný export do některých obecně používaných formátů, například HTML, XML nebo DHTML. Typ výstupního formátu se podstatně liší v závislosti na použitém nástroji. Při výběru autorského nástroje, který negeneruje zdrojový kód, se musíme naučit programovat či se spolehnout na někoho, kdo této problematice rozumí. Jinak nebudeme schopni publikovat své kurzy.\n\nSchopnost autorských nástrojů pracovat s dalšími e-learningovými programy a systémy je odkázána na kompatibilitu. \n\nE-learningové společenství obsahuje několik technologických standardů a neustále se vyvíjí doplňkové technologie. Cílem je, aby byla kompatibilita po celém e-learningové trhu. Do této doby je e-learningové společenství rozdělené do rozdílných systémů dodržující různé standardy. Čtyři nejvíce obvyklé standardy jsou SCORM - referenční model pro e-learning, Microsoft LRN, AICC – výcvik v leteckém průmyslu a IMS – globální vzdělávací konsorcium. \n\nAutorské nástroje se liší ve standardech, které podporují. Pokud již organizace používá nějaký LMS, při rozhodování o novém autorském nástroji je dobré zvážit, jestli je kompatibilní se stávajícím LMS. \n\nTi, kteří kurzy vyvíjejí, se zajímají o rozdílné typy kladených otázek, které mohou vytvořit v autorském nástroji. Jedná se vyplňování formulářů, odpovídání pravda či nepravda, krátké nebo dlouhé eseje.\n\nJe důležité věnovat velkou pozornost podporovaným médiím a formátům souborů. Většina autorských nástrojů podporuje běžné formáty jako JPG, WAV a GIF. Zatímco některé podporují tok videa či audia. \n\nNěkdy je potřeba modifikovat software pro specifický účel. Schopnost, která toto umožňuje, se nazývá rozšiřitelnost. Pokud je požadována nějaká modifikace autorského nástroje, je vhodné se ujistit, že vybraný nástroj je Open source software, který dovoluje zkušenému počítačovému programátorovi přizpůsobit software potřebám školitele.\n\n\n"}
{"id": "79903", "url": "https://cs.wikipedia.org/wiki?curid=79903", "title": "Vavřinec Benedikt z Nudožer", "text": "Vavřinec Benedikt z Nudožer\n\nVavřinec Benedikt z Nudožer, případně z Nedožer, vlastním podpisem Nudožerinus, (10. srpna 1555 Nedožery-Brezany – 4. června 1615 Praha), byl slovenský matematik, pedagog, básník, překladatel žalmů a filolog, který se podílel na rozvoji českého humanismu a sestavil první systematickou mluvnici češtiny.\n\nStudoval v Jihlavě a v Praze, kde v roce 1600 na univerzitě získal hodnost magistra. Byl správcem škol v Německém Brodě a dalších českých městech. Od roku 1603 nebo 1604 působil jako profesor na filosofické fakultě pražské univerzity, kde přednášel antické klasiky, matematiku a fyziku, po roce 1615 byl správcem Karolina. Na univerzitě se zasazoval o omezení výuky náboženství ve prospěch přírodních věd a spolu s profesory Martinem Bacháčkem z Nouměřic a Janem Campanem o reformu učebního procesu. Vypracoval školský řád pro městské školy, ve kterém prosazoval názornost, systematičnost, spojení teorie s praxí, vlastní četbu a vyučování v mateřském jazyce.\n\nSestavil první ucelenou systematickou gramatiku češtiny – \"Grammaticae bohemicae libri duo\" (Dvě knihy české mluvnice, 1603). Tato latinsky psaná mluvnice je rozdělena do dvou knih (tvarosloví a syntax) a inspirována latinskou gramatikou Petra Rama.\n\nZabýval se časoměrnou poezií. Do češtiny přeložil dvě knihy žalmů (\"Časoměrné překlady žalmův…\", 1606). Odborné dílo \"Penitioris scholae structura\" (Vnitřní školská soustava, resp. Struktura nižší školy, 1607) napsal latinsky jako básnickou skladbu v hexametrech. Byl též hudebník, napsal i knihu o poetice a učebnici matematiky. Většina jeho děl byla zničena v roce 1620 při plenění Prahy.\n\n\n"}
{"id": "79907", "url": "https://cs.wikipedia.org/wiki?curid=79907", "title": "Vodní pólo", "text": "Vodní pólo\n\nVodní pólo je vodní míčová hra, ve které proti sobě nastupují dvě až třináctičlenná družstva, přičemž na hřiště nastupuje za každé družstvo brankář a 6 hráčů do pole. Herní čas je rozdělen do čtyř čtvrtin, během kterých se hráči snaží dát do soupeřovy brány co nejvíce gólů. Správně se vodní pólo hraje v bazénu, který je hlubší než 1,8 metru, aby hráči nemohli při hře stát na dně, díky tomu se jedná o jeden z fyzicky nejnáročnějších sportů.\n\nV zápase musí být družstva odlišena čepičkami kontrastních barev, které kromě čísla musí mít i chránič uší, od zbytku hráčů musí být navíc ještě odlišen brankář. Hráči mohou zpracovávat míč pouze jednou rukou (pouze brankář může používat obě ruce), pro vodní pólo se používá speciální míč, jehož gumový povrch ulehčuje manipulaci jednou rukou. Jedná se o kontaktní sport, jsou při něm běžné fauly, tzv. obyčejné chyby (po kterých družstvo ztrácí míč) i hrubé chyby (trestané vyloučením).\nVodní pólo je velmi populární například v Maďarsku a v balkánských státech, dále v USA a Austrálii.\n\nPro vznik vodního póla existují dvě teorie:\nPodle první vzniklo vodní pólo tak, že hráči seděli obkročmo na sudech (podle některých teorií měli hráči dokonce sudy pomalované, aby připomínaly koně) a posouvali míč pomocí pádla. Podobnost této hry s koňským pólem dala vzniknout názvu vodní pólo.\nDruhá teorie zasazuje vznik vodního póla do Anglie. Podle ní bylo vodní pólo vytvořeno pro divácké zatraktivnění plaveckých sportů, plavečtí promotéři přišli v roce 1869 s myšlenkou uspořádat zápas ve „vodním fotbale.“ Zpočátku měla hra jen málo pravidel, cílem bylo dát soupeři co nejvíce branek, téměř se neřešily fauly, a tak se hra často podobala spíše řecko-římskému zápasu a v Anglii získala značnou popularitu.\nJe pravděpodobné, že jsou obě teorie správné a vodní pólo se vyvinulo spojením těchto sportů.\n\nZáklady pravidel položil William Wilson se svými kolegy z London Swimming Club v roce 1870, velkým rozdílem bylo, že tenkrát nastupovala do hry pouze tříčlenná družstva. První oficiální zápas byl odehrán v roce 1874. Druhou zemí, kde se začalo vodní pólo hrát, byly Spojené státy – v roce 1888 vznikl tým v Bostonu (BAA), o dva roky později v New Yorku (NYAC). Na zápas mezi těmito dvěma týmy přišlo v roce 1890 14 tisíc diváků.\nV roce 1908 byla založena plavecká federace FINA, v jejím rámci byla v roce 1928 zřízena komise vodního póla. V Československu spadají počátky vodního póla do roku 1910, kdy byl při VŠ Praha založen oddíl plavání a vodního póla, první zápas byl sehrán až v roce 1913 mezi AC Spartou a SK Podolím, v roce 1916 se pak odehrál první zápas v krytém bazénu. Československo bylo přijato jako člen FINA v roce 1918 a v roce 1919 vznikl Československý plavecký svaz – od té doby bylo vyhlašováno mistrovství ligy, prvním mistrem se stala SK Slavia Praha. Československo se poprvé účastnilo olympijských her v Antverpách 1920, sice utrpělo dvě porážky, ale zviditelnilo se a v roce 1927 patřilo k zakládajícím členům evropské plavecké ligy LEN. Do této doby byla centrem československého vodního póla Praha, ale vodní pólo se začalo rychle šířit na Slovensko a v roce 1927 se stal mistrem ČSR PTE Bratislava.\n\nPravidla vodního póla se dlouho vyvíjela, základy byly položeny v roce 1870, 1891 byla vydána nová, americká pravidla v USA. Až v roce 1908 byla pravidla sjednocena. 1948 byla po olympiádě v Londýně schválena nová pravidla, která hru udělala rychlejší a divácky zajímavější. K druhé revoluci v pravidlech došlo v roce 1966, třetí revoluci vyvolala podrobná revize pravidel roku 1977. Poslední velká změna pravidel proběhla v roce 2005, kdy byla 4 metrová a 7 metrová linie nahrazena 5 metrovou, čas na útok byl zkrácen z 35 na 30 sekund atd.\n\nDo hry nastupují dvě družstva v dospělých soutěžích v maximálním počtu 13 hráčů, v dětských soutěžích povolují česká pravidla nastupujících hráčů až 15. V poli hraje brankář a šest hráčů (tři útočníci: levé křídlo, centr a pravé křídlo; tři obránci: levý obránce, poslední obránce a pravý obránce), zbytek týmu musí být mimo hřiště na střídací lavičce.\nHráči musí mít na hlavách speciální čepičky s chrániči na uši a číslem, navíc barevně rozlišené tak, aby:\n\nRozměry hřiště nejsou pevně stanoveny, délka by měla být v rozmezí 20 – 30 metrů, šířka 10 – 20 metrů a hloubka bazénu by měla být více než 1,8 metru. Po stranách hřiště jsou kužely označeny čtyři různé linie přičemž:\nHra je rozdělena do čtyř úseků (čtvrtin), jejichž délka závisí na věkové kategorii hráčů – dospělí hrají jednu čtvrtinu 8 minut, děti a dorost hrají podle věku 6 – 8 minut. Hráči mají na útok pouze 30 sekund, do této doby musí vystřelit nebo získat výhodu přesilové hry, jinak ztrácí míč. Každý tým může jednou za čtvrtinu požádat o minutový oddechový čas.\nVe vodním pólu jsou tři typy faulů (= chyb):\nKdyž hráč udělá tři hrubé chyby, je vyloučen až do konce hrací doby, může za něj nastoupit náhradník. Pokud se hráč dopustí tzv. brutality (kopnutí nebo úderu se zákeřným úmyslem), je vyloučen do konce utkání, je nařízen pokutový hod a náhradník může vstoupit do hry až po uplynutí 4 minut hrací doby.\nNa dodržování pravidel dohlíží sbor rozhodčích, který se skládá z dvou hlavních rozhodčích, dvou brankových rozhodčích, zapisovatelů a časoměřičů. Počet rozhodčích je upravován v závislosti na důležitosti soutěže.\n\n\"Více informací naleznete v článku Vodní pólo na letních olympijských hrách.\"\nNa olympijské hry bylo mužské vodní pólo zařazeno již v roce 1900, a tak patří k nejstarším kolektivním sportům na olympijských hrách např. společně s fotbalem, kriketem, rugby, koňským pólem atd. Zajímavostí je, že ženské vodní pólo bylo do programu zařazeno až o sto let později, a to v roce 2000 na hrách v Sydney.\nV prvních letech byla na olympijských hrách nejúspěšnějším týmem Velká Británie, nejvíce medailí v mužské soutěži ale posbíralo Maďarsko a Srbsko. Na olympiádě 2016 v Riu de Janeiru vyhrálo zlatou medaili Srbsko, na druhém místě skončilo Chorvatsko a bronzovou medaili vybojovala Itálie. V ženské soutěži se opakovaně prosazují především Australanky a Američanky. Na olympiádě v Riu de Janeiru obhájily USA zlatou medaili, stříbro vyhrála Itálie a na třetím místě skončilo Rusko.Vodní pólo na letních olympijských hrách\nV roce 1956 se odehrál asi nejslavnější zápas ve vodním pólu mezi Maďarskem a Sovětským svazem. Tomuto semifinálovému zápasu se přezdívá Melbournská krvavá lázeň, o tomto zápase natočil Quentin Tarantino film Freedom’s fury.\n\n\"Více informací naleznete v článku Mistrovství světa ve vodním pólu.\"\n\nOd roku 1979 pořádá FINA mistrovství světa. Turnaje se od roku 2002 pořádají v čtyřletých intervalech. Poslední mistrovství světa v mužské kategorii se konalo v kazašské Almatě, titul mistra světa obhájilo Srbsko, stříbrnou medaili si odvezlo Maďarsko a bronzovou Chorvatsko. Poslední ženské mistrovství světa v Chanty-Mansijsku ovládly Američanky, druhé byly Australanky a třetí Španělky.\n\"Více informací naleznete v článku Mistrovství světa v plavání.\"\nVodní pólo se hraje i na Mistrovství světa v plavání, pořádaném federací FINA. Toto mistrovství se koná v dvouletých intervalech, poslední turnaj hostilo Rusko a odehrál se v Kazani. Na tomto mistrovství se hraje ženská i mužská kategorie.\n\"Více informací naleznete v článku Mistrovství Evropy ve vodním pólu.\"\n\nEvropské mistrovství pořádá LEN každé dva roky. První turnaj byl jen mužský a proběhl v roce 1926 v Budapešti, ženy se přidaly k turnaji v roce 1985 na turnaji v Oslu. Poslední turnaj se konal v Bělehradě v roce 2016 a Srbsko na něm potřetí získalo zlato, i přesto je zatím na druhé pozici v celkové úspěšnosti na turnaji – žebříček vede Maďarsko. Z ženských evropských týmů se nejvíce prosazuje Maďarsko, Itálie a Nizozemí, na turnaji v Bělehradě 2016 si zlato odvezly Maďarky, stříbro Nizozemky a bronz Italky.\nPlavecká federace LEN pořádá také evropskou ligu na klubové úrovni. Nejúspěšnějšími týmy v Evropě jsou HAVK Mladost Záhřeb (Chorvatsko), VK Partizan Bělehrad (Srbsko), z nichž každý získal sedm vítězství, a Pro Recco (Itálie), které vyhrálo ligu mistrů celkem osmkrát. V sezóně 2015/2016 zvítězil Jug Dubrovník (Chorvatsko).\n\nV České republice patří vodní pólo k okrajovým sportům, reprezentační týmy se na mezinárodních akcích organizovaných federací FINA a LEN neprosazují. Reprezentační výběry žen i mužů různých věkových kategorií se ale každoročně účastní turnajů EU Nations (dříve Six Nations), ve kterých mají dobré výsledky. Na posledním turnaji EU Nations 2016 v Praze se Češky umístily na druhém místě za Jihoafrickou republikou.\nČeský svaz vodního póla pořádá každoročně mnoho soutěží pro různé věkové kategorie. V mužské kategorii jsou v ČR ligy dvě (1. liga a 2. liga), 1. ligu mají i ženy, dále ČSVP pořádá dvě dorostenecké ligy (mladší U17 a starší U19), které jsou výhradně chlapecké, ligu starších žáků (U15) a ligu mladších žáků (U13). Existuje i liga minipóla (U11), ale tu ČSVP nezastřešuje.\n\nOd vodního póla se odvozují různé další sporty, jako je zlehčená forma vodní pólo v kruzích nebo v Čechách se šířící kanoepolo, hrající se v kajacích.\n\n\n\n"}
{"id": "79912", "url": "https://cs.wikipedia.org/wiki?curid=79912", "title": "Přísloví", "text": "Přísloví\n\nPřísloví je ustálený stylizovaný výrok, jenž obsahuje obecně platné zásady nebo zkušenosti mravoučné povahy. Tyto jsou vyjádřeny buď přímo, nebo obrazně. Pro snadnější zapamatování má často podobu rýmovaného dvojverší. Přísloví tvoří součást lidové slovesnosti a frazeologie.\n\nPřísloví jsou doložena už ve starověkých literárních památkách (asyrských, staroindických atd.)\n\nPřestože jsou mnohá přísloví v různých jazycích formálně a svým lexikálním složenám často úplně odlišná, v rámci dané kultury, jejího sociálního a historického kontextu vystihují tentýž význam. Představují tak hodnotící hledisko skryté za symbolickou formou, která se přenáší z generace na generaci bez pozorovatelné degenerace obsahu. Přísloví na rozdíl od výroků a okřídlených rčení nemívají známého autora. Tvoří tak součást národní jazykové tradice, která lidem od malička pomáhá se vstřebáním základních morálních a lidských hodnot.\n\nEtnograficko-lingvistická věda zkoumající přísloví se nazývá paremiologie.\n\nRčení je útvarem podobným přísloví, avšak liší se od něj v několika ohledech:\n\n\n\n"}
{"id": "79913", "url": "https://cs.wikipedia.org/wiki?curid=79913", "title": "Přízračný svět", "text": "Přízračný svět\n\nPřízračný svět, v originále \"Ghost World\", je film režiséra Terryho Zwigoffa z roku 2001 natočený podle stejnojmenné knihy Daniela Clowese.\n\nHlavními hrdinkami filmu jsou dvě kamarádky (Enid a Rebecca), které svým přezíravým a cynickým jednáním vybočují z tradičního schématu studentů střední školy na předměstí Los Angeles. Po skončení školy se Enid seznámí s podobným outsiderem jako je ona sama (Seymour) a předsevze si, že mu najde vhodný protějšek. Naproti tomu Rebecca začne shánět práci a zakotví v klasické americké kavárně, kde vydělává na pronájem bytu, který si spolu s Enid naplánovaly. Jejich cesty se začnou rozcházet v momentě, kdy Seymour po kratší známosti kvůli Enid odmítne dohozenou přítelkyni, a Rebecca si sama pronajímá byt, protože Enid na něj finančně nemá. Na konci filmu Enid zůstává sama s myšlenkami, co se svým životem udělat dál.\n\n\n"}
{"id": "79916", "url": "https://cs.wikipedia.org/wiki?curid=79916", "title": "Severská kombinace", "text": "Severská kombinace\n\nSeverská kombinace (starším názvem závod sdružený) je zimní sport, kombinující skoky na lyžích i běh na lyžích. Vznikl v Norsku v polovině 19. století a velmi rychle si získal značnou popularitu. Na olympijských hrách se poprvé objevil již roku 1924 v Chamonix.\n\nV současné době se v Severské kombinaci pořádají dva typy závodů\n\nV sezóně 2005-2006 vyhrál světový pohár Fin Hannu Manninen. Na ZOH v Turíně zvítězil v klasickém závodě Němec Georg Hettich, sprint vyhrál Rakušan Felix Gottwald a závodu družstev kralovala reprezentace Rakouska.\nV sezóně 2007-2008 obhájil titul vítěze světového poháru Hannu Manninen. Na MS získal také svou první individuální zlatou medaili, a to ve sprintu. V klasickém závodě obhájil titul Němec Ronny Ackermann.V současné době kraluje SP francouz Jason Lamy Chapuais.\n\nOrganizátorem závodů je mezinárodní lyžařská federace FIS.\n\nJako většina zimních sportů i severská kombinace vznikla v Norsku. Do většího vědomí se dostala až v polovině 19. století v norském Holmenkollenu při lyžařském festivalu. Mezinárodního významu dosáhla v roce 1924, kdy se dostala na seznam olympijských sportů a na zimní olympijské hry 1924 v Chamonix.\n\nV severské kombinaci existuje několik různých disciplín.\n\n\n\nV severské kombinaci se koná řada závodů. Jednou za čtyři roky to jsou zimní olympijské hry, jednou za dva roky mistrovství světa a každý rok se koná řada závodů světového poháru. V létě se koná letní Grand Prix.\n\nJedním z nejlepších závodníků se stal Anssi Koivuranta z Finska. V minulosti zářili Kenji Ogiwara, Bjarte Engen Vik, Samppa Lajunen, Hannu Manninen nebo Ronny Ackermann. Čeští sportovci závodící v tomto sportovním odvětví zaznamenávají v poslední době výkonnostní růst, což ukazuje Pavel Churavý, který se v sezoně 2008/2009 několikrát dostal na stupně vítězů. V minulosti jsme měli také výborné závodníky. Mezi ty nejlepší ve své době patřil Ladislav Rygl.\n\n\n"}
{"id": "79920", "url": "https://cs.wikipedia.org/wiki?curid=79920", "title": "Běh na lyžích", "text": "Běh na lyžích\n\nBěh nebo chůze na lyžích je způsob dopravy použitelný v zasněženém terénu, zejména je-li chůze bez lyží nemožná nebo značně obtížná a pomalá. Používá se zejména v turistice a rekreačním sportu, ale také k praktické dopravě v horských oblastech mimo upravované silnice. Dnes se k chůzi a běhu na lyžích obvykle užívají speciální lyže, běžky, v minulosti se užívaly univerzální lyže pro chůzi i sjezd. Obdobnou praktickou funkci jako běžky zčásti plní i sněžnice, které však neumožňují skluz po sněhu, saně, sněžné skútry nebo rolby.\n\nBěh na lyžích (též běžecké lyžování) je také závodní lyžařský sport, ve kterém je cílem zdolat danou trať na lyžích v co nejkratším čase. Patří mezi typy klasického lyžování. První běžecké závody se uskutečnily v Norsku již v 17. století. Ve střední Evropě se první závody uskutečnily roku 1893. Na programu olympijských her se běžecké lyžování poprvé objevilo v roce 1924 v Chamonix ve formě závodu na 18 a 50 km a \"závodu sdruženého\" (dnes severská kombinace). Roku 1936 byl na program olympijských her přidán štafetový běh 4×10 km.\n\nTechnika běhu na lyžích (zejména závodní forma) se neustále vyvíjí. Nejvýraznějším pokrokem byl vznik tzv. \"bruslení\", které se v oficiální terminologii nazývá \"volný styl\". Prvky bruslení se v běžeckém lyžování vyskytovaly od jeho počátků. Do obecného povědomí se však \"bruslení\" dostalo až v sedmdesátých letech, kdy bylo používáno při závodech na dlouhých rovinatých tratích v podobě \"jednostranného bruslení\" (jedna lyže jede ve stopě, druhá slouží k odrazu), nazývaného \"Siitonenův krok\" podle svého průkopníka, finského běžce Pauliho Siitonena. Ve světovém poháru se technika bruslení poprvé objevila v sezóně 1980–1981, ale až v sezóně 1983–1984 první závodníci absolvovali závod světového poháru zcela bez stoupacích vosků. Na mistrovství světa 1984–1985 již všechna čelní umístění vybojovali závodníci používající bruslení. V následující sezóně (1985–1986) byla upravena pravidla běžeckého lyžování a byly odděleny klasická technika a volná technika běhu na lyžích.\n\nBěží se v připravené stopě s využitím techniky \"střídavého běhu\" a \"jízdy soupaž\". Kromě těchto prvků je povoleno \"odšlapování\" (odraz jednou lyží) v zatáčce, \"odšlapování\" při přejíždění ze stopy do stopy a tzv. \"stromeček\" (lyže do „V“ při překonávání prudkého stoupání), při kterém ale nesmí docházet ke skluzu.\n\nAč ve svém původním významu zahrnuje větší spektrum technik, je v současné době vžitým termínem pro označení jízdy technikou \"bruslení\". Dnes se používá \"oboustranné bruslení\", kdy se lyžař střídavě odráží z obou lyží. Podle četnosti odpichů hůlkami se rozlišuje:\n\nDnes se rozlišuje několik typů lyží pro běh na lyžích (slangově běžky):\n\nHlavní rozdíl mezi nimi vychází z odlišností obou stylů běhu na lyžích. Zatímco běh klasický vyžaduje použití odrazových vosků nanášených do odrazové komory lyží, modely na skate se ošetřují pouze vosky skluznými (Parafíny). Jiná je také tvrdost a délka obou variant.\nLyže pro klasickou techniku se dále dělí na tzv. wax a no-wax modely – to v závislosti na tom, zda je odraz prováděn z vrstvy vosku v komoře, nebo z nějakého typu protiskluzu: šupin nebo moderních mohérových pásů. \n\na další.\n\nVázání slouží k uchycení lyže na botu. Nejstarší vázání umožňovala použití běžných bot, dnes se však používají speciální boty pro běh na lyžích. V České republice byly ještě v devadesátých letech nejrozšířenějším typem vázání \"75 mm\" (slangově \"pětasedmdesátka\") a sportovní varianta \"50 mm\", které je konstrukčně stejná, pouze vázání je užší. Během devadesátých let byla tato vázání nahrazena celosvětově rozšířenými standardy:\n\nBoty pro běh na lyžích se liší pro jednotlivé standardy vázání. Boty se dále výrazně liší podle účelu použití (zateplené \"turistické boty\", nízké ohebné \"boty pro klasickou techniku\", \"boty pro volnou techniku\" s vyztuženým kotníkem, apod.).\n\nBěh na lyžích je součástí dalších sportovních sportů:\n\n\n\n\n\n\n\n"}
{"id": "79923", "url": "https://cs.wikipedia.org/wiki?curid=79923", "title": "Kalužsko-Rižskaja (linka metra v Moskvě)", "text": "Kalužsko-Rižskaja (linka metra v Moskvě)\n\nKalužsko-Rižskaja ( ) je jedna z linek moskevského metra. Značí se oranžovou barvou, alternativně číslem 6. Má 24 stanic a dlouhá je 37,6 km\n\nTato linka existovala částečně již od roku 1958. Tehdy vznikla linka \"Rižskaja\". \"Kalužskaja\", další linka se kterou se ta dnešní spojila, zprovoznila svůj první úsek roku 1962. Konečné propojení bylo provedeno v roce 1971, otevřením dnes prostředního úseku mezi oběma linkami (Kitaj-gorod – Prospekt Mira). Vzhledem k této minulosti tak lince slouží dvě depa. Vypravují do provozu okolo čtyřiceti osmivozových vlaků. Stáří jednotlivých souprav se pohybuje kolem dvaceti až deseti let, první dodávka vozů typu \"81-7175\" dorazila roku 1987 a druhá o dalších deset let později. V budoucnosti se uvažuje prodloužit linku směrem do moskevské oblasti; do měst Čelobitěvo (naplánováno na rok 2021) a Mytišči. Na provozovaných úsecích pak dojde k renovaci některých již velmi starých stanic a rovněž je do roku 2025 naplánováno otevření nové stanice Jakimanka mezi stanicemi Treťajakovskaja a Okťabrskaja. Kalužsko-Rižskaja je dnes jedna z nejvytíženějších linek v celé síti metra.\n\n\n"}
{"id": "79925", "url": "https://cs.wikipedia.org/wiki?curid=79925", "title": "Tu Fu", "text": "Tu Fu\n\nTu Fu nebo také \"Du Fu\", či \"Tu C´-mej\" (čínsky:杜甫) (712 – listopad 770 Jüe-jang) byl čínský básník a humanista. Je uznáván jako mistr klasických forem i poezie lidového tónu. Z jeho díla se zachovalo asi 1500 básní.\n\nPrvní polovina Tu Fuova života se vyznačovala cestováním a bezstarostnými básněmi. Ve druhé půli života byl ovlivněn strádáním a vyhnanstvím. Svými sociálně laděnými reflexemi podal věrný a umělecky velmi účinný obraz své doby poznamenané hrůzami válek.\n\nNarodil se roku 712 poblíž města Luo-jang na severovýchodě Číny za vlády dynastie Tchang. Otec byl vysokým úředníkem, často se přesouvajícím z jednoho místa na jiné. Po smrti Tu Fuovy matky se znovu oženil a Tu Fua dal na vychování ke své sestře. Ve své poezii Tu Fu často zmiňuje své tři nevlastní bratry a jednu nevlastní sestru. Tu Fu vyrůstal spolu se svým bratrancem, když však oba chlapci vážně onemocněli, dala Tu Fuova teta údajně přednost uzdravení Tu Fua před svým vlastním dítětem. Tato skutečnost básníka poznamenala na celý život a v jeho verších se odráží smysl pro zodpovědnou a obětavou rodinnou lásku.\n\nJiž od mládí se Tu Fu zabýval poezií a kaligrafií a měl styky se významnými autory. Zaujetí pro literaturu vděčil i rodové tradici. První léta Tu Fuova života proběhla v bezstarostném duchu. Ve dvaceti letech se vydal směrem do oblastí Ťiang-su a Če-ťiang na cesty, jež trvaly čtyři roky. Poté, co se v Luo-jangu neúspěšně pokusil o složení císařské zkoušky, pokračoval ve svém putování, tentokrát severovýchodní Čínou, kde navštívil Šan-tung a Che-pej. Značně se spřátelil s básníkem Kao Š´.\n\nRoku 741 se Tu Fu usadil se v Luo-jangu. Po třech letech se seznámil s Li Poem, jiným velkým básníkem tchangského období, který byl v té době už velmi uznávaným autorem. Roku 746 zamířil do Čchang-anu a seznámil se s tamějším literárním výkvětem. Přesto měl problémy s živobytím a až roku 755 se stal správcem palácových pancířů a klíčů. Již roku 752 se Tu-Fu oženil a okolo roku 757 měl již tři syny a dvě dcery.\n\nZlom znamenalo povstání generála An Lu-šana, které roku 756 donutilo císaře Süan-cunga k abdikaci ve prospěch svého třetího syna Sü-cunga. Tu Fu se pokusil odcestoval na dvůr nového císaře , ale byl zajat vzbouřenci a odvlečen do jimi dobytého Čchang-anu. Následujícího roku se Tu Fuovi podařilo uprchnout a vrátil se až po znovudobytí Čchang-anu císařskými vojsky. V hodnosti cenzora však nedosáhl valných úspěchů a pozice na venkovském úřadě se dobrovolně vzdal. Poté se spolu s rodinou vydal za obživou na jih Číny.\n\nJeho strastiplný pochod skončil v zemi Šu (dnešním S´-čchuanu), kde si v okolí jejího hlavního města Čcheng-tu postavil chalupu a kde skoro tři roky s rodinou přebýval. Trpěl zde nemocemi, kterými se dříve nakazil, a snažil se nalézt klid ve vesnickém životě. Přesto se příležitostně vydával na výpravy ve státních službách. V zimě roku 762 císařská vojska dobyla Luo-jang a skoncovala tam s An Lu-šanovým povstáním. Tu Fu s rodinou se okamžitě vydal na cestu na sever zpět do své domoviny, zdržovalo ho však špatné zdraví a vysoký věk. Dva roky (mezi léty 766 a 768) strávil v oblasti Tří soutěsek. Z tohoto zralého období jeho tvorby pochází asi 400 básní. Jeho další cesta na sever skončila poblíž města Jüe-jang, kde v listopadu roku 770 zemřel. V tomto městě byl také pohřben, dokud jeho vnuk nepřenesl jeho ostatky do rodné vsi v blízkosti Luo-jangu. Epitaf na jeho hrob vytvořil básník Jüan Čen.\n\n\n\n"}
{"id": "79930", "url": "https://cs.wikipedia.org/wiki?curid=79930", "title": "Ostnoploutví", "text": "Ostnoploutví\n\nOstnoploutví (Perciformes) jsou rozsáhlým sběrným parafyletickým nebo dokonce polyfyletickým řádem kostnatých ryb. Tvoří velmi rozmanitou skupinu, která se vyznačuje pozoruhodným množstvím tvarů, barev, specializovaných adaptací a rozmanitého chování. Vyskytují se téměř ve všech prostředích.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "79932", "url": "https://cs.wikipedia.org/wiki?curid=79932", "title": "Čchin Š’-chuang-ti", "text": "Čchin Š’-chuang-ti\n\nČchin Š'-chuang-ti (), rodovým jménem Jing (\"Yíng\", 嬴), jménem klanu Čao (\"Zhào\", 趙), osobním jménem Čeng (\"Zhèng\", 政), (říjen nebo listopad 260 př. n. l. – 10. září 210 př. n. l.) byl v letech 247–221 př. n. l. král čínského státu Čchin a prvním císařem sjednocené Číny (221–210 př. n. l.). Založil stejnojmennou dynastii.\n\nČchin Š'-chuang-ti se narodil v Chan-tanu v pozdním období státu Východní Čou. Podle legendy zde byl jeho otec, princ státu Čchin, držen jako rukojmí až do doby, než bohatý kupec Lü Pu-wej zajistil jejich návrat. Princ totiž zahořel láskou k jeho překrásné těhotné ženě a Lü Pu-wej neochotně souhlasil s jeho žádostí o ni jen proto, že by se tak jeho vlastní syn stal dědicem trůnu. Jakmile se princ pod jménem Čuang Siang stal králem království Čchin, učinil z kupce svého předsedu vlády a ten měl následujících deset let největší moc ve státě.\n\nPo smrti Čuang Sianga se jeho syn, nebo přesněji řečeno syn Lü Pu-weje, stal vládcem království. Ve 22 letech poté i převzal vládu. Jakmile se v dospělosti dozvěděl, že se jeho matka dopustila s otcem Lü Pu-wejem odporných nemravností, dal svou matku uvrhnout do vězení a svého otce vyloučil z úřadu a poslal jej pryč. Lü Pu-wej se ze zklamání ze synovy pomsty otrávil.\n\nS pomocí moudrých mužů Čeng provedl celou řadu reforem zemědělství a armády a podařilo se mu potlačit vnitřní povstání. Království Čchin tak v porovnání s ostatními šesti královstvími velmi prosperovalo a Jing-čeng se tedy mohl odvážit bojovat s ostatními státy a provést sjednocení země. Během pouhých deseti let se mu podařilo všechny podrobit. V Číně tím bylo ukončeno velmi dlouhé období chaosu. V roce 221 př. n. l. byla země poprvé v historii sjednocena pod vládou jediného panovníka. Čeng si dal titul \"Š'-chuang-ti\" (始皇帝 pinyin: \"shǐ huángdì\"\n\"Š\" 'znamená první, čili První císař) domnívaje se, že jeho úspěchy převyšují předchozí panovníky, kteří vládli s titulem \"wang\" (王 pinyin: \"wáng\" – „král“), a tímto se od nich chtěl odlišit. Odvolával se přitom na vládu legendárních \"Tří Vznešených (三皇 \"sānhuáng) a \"Pěti Vladařů (五帝 \"wǔdì), z jejichž titulů složil titul vlastní. A řekl \"Nesmíte se snažit vyhrát, ale snažit se neprohrát\".\n\nPo dobytí nových území začal Čeng provádět nezbytné reformy k reorganizaci své nové říše. Zřídil 36 komandérií, jež dále rozdělil na okresy, a podřídil je úředníkům a vojákům, kteří byli zodpovědní přímo jemu. Vybudoval řadu silničních spojení z hlavního města Sien-Jang do bývalých států Jen, Čchi, Wu a Čchu. Velmi důležitá je jeho reforma písma, díky níž se od té doby v celé Číně používá jen jediná soustava znaků, a prakticky neexistují regionální odlišnosti. Stejně důležité byly i jeho reformy vah a měr a kodifikace práva. Mimo to reformy velmi napomohly rozvoji hospodářství a kulturní výměně během tohoto období. Pro zajištění severní hranice byly tisíce otroků a zločinců poslány vybudovat obrannou zeď, dnes známou Velkou čínskou zeď.\n\nV roce 213 př. n. l. se císař Š'-chuang-ti rozhodl utišit kritiku své vlády, zničit dějiny, a nechal proto spálit všechny knihy v říši a popravit učence (i s rodinami), kteří se odvážili vystoupit proti jeho autokratické vládě. Tento čin má dnes za následek, že jsou zničeny všechny historické záznamy z období před státem Čchin. Následující rok nechal císař zazdít zaživa na 460 konfuciánských učenců.\n\nŠ'-chuang-ti panoval v zájmu upevnění své moci silně autokraticky. Zavedl tvrdé postihy a přísné tresty a uvalil na obyvatelstvo velmi vysoké daně. Utrpení obyvatelstva bylo dále prodlužováno neustále se vlekoucími válkami. Císař si také nechal vystavět přehnaně nákladný palác a hrobku, což spolu s jeho pěti velkými cestami po říši a stavbou Velké čínské zdi zemi silně zadlužilo a způsobilo velké strádání poddaných. Toto jistě přispělo ke hněvu obyvatelstva vůči panovníkovi a následnému pádu dynastie Čchin.\n\nMocný císař věřil tomu, že by se mohl stát nesmrtelným, a pátral proto po prostředku, jak se nesmrtelnosti domoci. Když mu během jeho cesty po Říši nabídla v roce 210 př. n. l. skupina lékařů lék k nesmrtelnosti obsahující malé množství rtuti, lačně jej požil a po jejím strávení na následky otravy zemřel. Po rozšíření zprávy o jeho smrti se vlády chopil jeho druhý syn Chu Chaj (vládl pod jménem \"Er-š'-chuang-ti\"). Chu-chaj ale zanedbával své vladařské postavení a nechal za sebe vládnout eunucha Čao-Kao. Několik let nato v zemi vypuklo povstání, k němuž se okamžitě připojilo obrovské množství lidí nespokojených s tyranií obou císařů. Dynastie Čchin byla roku 206 př. n. l. svržena a později vystřídána dynastií Chan.\n\n\n\n"}
{"id": "79935", "url": "https://cs.wikipedia.org/wiki?curid=79935", "title": "Kostel Narození Panny Marie (Trutnov)", "text": "Kostel Narození Panny Marie (Trutnov)\n\nArciděkanský kostel Narození Panny Marie je barokní sakrální stavba poblíž Krakonošova náměstí vedle někdejšího zámku, nyní muzea, v Trutnově. Kostel leží v katastrálním území Trutnov na stavební parcele 105, vlastníkem je Římskokatolická farnost - arciděkanství Trutnov I. Kostel je dostupný ulicí Školní, Kostelní a Farskou, z ulice Vodní vede ke kostelu stezka.\nPočátky trutnovského hlavního kostela, spadají do období založení města. Pražský biskup Jan III. z Dražic ve své listině z 1. května 1260 vymezil hranice farnosti. Tato farnost zahrnovala kromě Nové Úpy (Trutnova) také osady Úpu první (Staré město), Humburky, Vojší Starou Ves, Poříčí, Ostrožnici, Voletiny, Lysou, Debrné, Brusnici a Libeč.\n\nTrutnovskou faru obsluhovali až do roku 1521 řádoví bratři zderavského kláštera v Nise. V předhusitské době se zde připomíná knihovna s 50 latinskými rukopisnými knihami. Roku 1421, kdy byl Trutnov dobyt husity, byly knihy s bohoslužebným náčiním převezeny do slezské Nisy.\n\nRoku 1505 prošel kostel přestavbou. V roce 1508 byl v kostele postaven oltář svatého Vavřince (po 74 letech byl oltář prodán). Roku 1521 byla dostavěna špice kostelní věže, zakončená měděnou pozlacenou hlavicí s hvězdou a andělem.\n\nV průběhu 2. slezské války původní gotický kostel zcela vyhořel. Současná podoba v pozdně barokním slohu s prvky klasicistními a rokokovými vznikala v z letech 1756–1782 podle návrhu Leopolda Niedereckera. Je charakteristická svou 63 m vysokou věží s cibulovitým zakončením. Ve spodní části této věže se nachází hlavní vchod. Interiér tvoří klasicistní hala. Do prostoru mezi mohutnými pilíři jsou umístěny boční oltáře. Hlavní oltář je z roku 1784. Oltář zachycuje narození Panny Marie a zdobí jej sochy apoštolů sv. Petra a sv. Pavla a čtyř církevních otců sv. Řehoře, sv. Ambrože, sv. Augustina a sv. Jeronýma. Nynější varhany z roku 1910 jsou dílem Schiffnera z Prahy a mají 3000 píšťal. Nynější zvony byly na věž vyzdviženy 30. srpna 1991 a nesou označení Maria (850 kg), Václav (320 kg), Ludmila (220 kg) a Josef (65 kg) a opraven byl i starý zvon Vojtěch.\n\nV bývalé sakristii byla koncem 20. století zřízena kaple, která za místního arciděkana Mons. ThLic. Mirosława Michalaka byla biskupem Dominikem Dukou na svátek Božího Milosrdenství vysvěcena. A od této doby je zasvěcená právě Božímu Milosrdenství. Během zimního období (od října do konce května) zde se ve všední dny konají bohoslužby.\n\n\n"}
{"id": "79936", "url": "https://cs.wikipedia.org/wiki?curid=79936", "title": "Služba", "text": "Služba\n\nSlužba je hospodářská činnost uspokojující určitou potřebu. Službami jsou zejména dodávka tepla a centralizované poskytování teplé vody, dodávka vody a odvádění odpadních vod, provoz výtahu, osvětlení společných prostor v domě, úklid společných prostor v domě, odvoz odpadních vod a čištění jímek, umožnění příjmu rozhlasového a televizního signálu, provoz a čištění komínů a odvoz komunálního odpadu. Služby se obvykle rozlišují podle toho, zda uspokojují potřeby kolektivní nebo individuální. Služby uspokojující kolektivní potřeby jsou hrazeny z veřejných zdrojů (stát, obce), zatímco služby uspokojující individuální potřeby jsou hrazeny ze soukromých zdrojů. Dělí se na základní a doplňkové.\n\n\n\n\n\nLogistika definuje logistické cíle, logistické výkony a logistické služby.\n\n"}
{"id": "79938", "url": "https://cs.wikipedia.org/wiki?curid=79938", "title": "Kostel Narození Panny Marie", "text": "Kostel Narození Panny Marie\n\nKostelů zasvěcených Narození Panny Marie je více:\n\n\n\n"}
{"id": "79940", "url": "https://cs.wikipedia.org/wiki?curid=79940", "title": "Kostel Panny Marie", "text": "Kostel Panny Marie\n\nKostelů zasvěcených Panně Marii je více:\n\n\n\n\n\n\n\n\nV německý mluvících zemí se používá název \"Frauenkirche\":\n\nVe francouzsky mluvících zemích se používá název Notre Dame:\n\nSanta Maria v některých románských zemích (Itálie, Španělsko, Portugalsko):\n\n"}
{"id": "79941", "url": "https://cs.wikipedia.org/wiki?curid=79941", "title": "Albert Speer", "text": "Albert Speer\n\nNarodil se v rodině architektů jako druhý ze tří synů. Jeho původní myšlenka byla stát se matematikem, ovšem v mládí od této myšlenky odstoupil a pokračoval v rodinném řemesle – v architektuře. Studoval u Heinricha Tessenowa na institutu technologie v Berlíně. Poté, co dokončil studium v roce 1931, si vzal svou nastávající manželku Margaretu Weberovou.\n\nO rok později mu bylo doporučeno jeho studentem, aby navštívil jeden z Hitlerových projevů. Své návštěvy opravdu nelitoval a v roce 1932 vstoupil do nacistické strany NSDAP s číslem 474.481, kde udělal rychlou politickou kariéru. První velkou zakázku získal na přestavbu ministerstva propagandy od Josepha Goebbelse, který byl jeho prací nadšen a doporučil ho Hitlerovi. Speer se stal prominentem nacistického režimu a dokonce i Hitlerovým blízkým spolupracovníkem. Už v roce 1934 se Speer stal hlavním architektem Třetí říše po smrti Paula Troosta.\n\nV roce 1942 (po tragické smrti Fritze Todta) se stal ministrem zbrojního průmyslu a během jeho vedení dosáhla produktivita práce v průmyslu svého maxima, protože výrazně vylepšil i podmínky vězňů v pracovních táborech. V březnu 1945 se však vzepřel Hitlerovým nařízením o destrukci německých průmyslových objektů, mostů, železnic a mnoha dalších objektů před nepřítelem, čímž tak mnoho z nich zachránil před zničením.\n\nPo ukončení druhé světové války byl Speer Spojenci zajat, obžalován jako válečný zločinec a v Norimberském procesu souzen Mezinárodním vojenským tribunálem. Odsouzen byl ke 20 letům vězení, které na den celé prožil ve věznici ve Spandau. Po propuštění napsal několik knih; známá je především jeho kniha s názvem \"Erinnerungen\" (v češtině vydána pod názvem \"V srdci Třetí říše\").\n\nS manželkou Margaretou Weberovou měl 6 dětí, jeho syn Albert byl známým německým architektem.\n\nAlbert Speer zemřel 1. září 1981 v Londýně na krvácení do mozku. Pochován je v Heidelbergu – městě, kterém on sám označoval jako své rodné a ke kterému měl silný citový vztah.\n\nO jeho životě byl mj. natočen i dokument \"Speer a Hitler\". Hitlerův vřelý vztah ke Speerovi byl znám, o čemž svědčí například i vzpomínky Traudl Junge, Hitlerovy dlouholeté sekretářky: „\"Hitlerův poměr ke Speerovi byl jiný než k ostatním spolupracovníkům. Speer zaujímal zvláštní postavení, jak vyplývalo i z Hitlerových výroků o něm: Nebyl to jen služební vztah, spíše jistý druh přátelství a duchovní spřízněnosti. Hitler hodnotil na Speerovi velmi vysoko jeho zaujetí architekturou a sdílel je s ním. Na tomto poli se oba velice sblížili.\"“\n\n\n\n"}
{"id": "79943", "url": "https://cs.wikipedia.org/wiki?curid=79943", "title": "Michelangelo Buonarroti", "text": "Michelangelo Buonarroti\n\nMichelangelo di Lodovico Buonarroti Simoni (6. března 1475, Caprese – 18. února 1564, Řím) byl jedním z nejznámějších představitelů vrcholné italské renesance a manýrismu. Proslavil se jako sochař, architekt a malíř, ale psal také básně.\n\nJeho nejslavnější díla jsou monumentální socha Davida a malířská výzdoba Sixtinské kaple.\n\nNarodil se jako druhý z pěti synů Florenťana Lodovica Di Leonardo Buonarroti Simoni (v té době podesty obcí Chiusi a Caprese) a Francesky di Neri di Miniato del Sera. V dubnu roku 1488 ho jeho přítel Francesco Granacci přivedl do umělecké dílny Domenica Ghirlandaia. Michelangelův otec byl proti tomu, aby se jeho syn učil malovat, chtěl, aby se stal obchodníkem. Domenicovi Ghirlandaiovi se otce nakonec podařilo přesvědčit. Nadaného patnáctiletého mladíka si brzy povšiml florentský vládce z rodu Medici Lorenzo Nádherný a přivedl ho do medicejského paláce, kde se setkávali významní florentští umělci, literáti a učenci, kterých bylo v té době plné město. Michelangelo žil poté v paláci až do Lorenzovy smrti v roce 1492 a bylo tu s ním zacházeno prakticky jako se členem rodiny. Proslulé zahrady Medicejských se staly jeho další uměleckou školou.\n\nMichelangelo byl geniálním umělcem, posedlým hledáním dokonalosti a snahou dokázat, že je nejlepší. Disponoval bohatou představivostí a fantazií, podobu svých děl měl promyšlenou dříve, než na nich začal pracovat. Nejednou se proto stalo, že dílo, s nímž nebyl spokojen, poškodil, neboť je nedokázal zhotovit přesně podle svých představ. Velkou péči věnoval výběru kamene. Mramorové bloky si často jezdil vybírat do dolů v Carraře, mnohdy je osobně i páčil. Výjimkou byla socha Davida. Pro svoji nejznámější skulpturu zpracoval Michelangelo kamenný blok nevhodných rozměrů (5 m vysoký, o základně 1 x 1 m) s mnoha kazy a usazeninami, který stál 40 let bez využití před florentskou katedrálou a o jehož ztvárnění se neúspěšně pokusili již dva sochaři. David, kterého Michelangelo dokončil po dvou a půl letech práce roku 1504, svého tvůrce proslavil a zajistil mu nesmrtelnost. Mladý sochař se stal uznávaným umělcem.\n\nŽil střídavě ve Florencii a v Římě, zpočátku působil krátce v Bologni. Pracoval pro Medicejské i florentskou republiku, renesanční papeže i nejvýznamnější církevní hodnostáře a stal se zámožným mužem. Nikdy se neoženil a neměl děti. Ke stáru psal oslavné básně na mužskou krásu, z čehož se dnes usuzuje, že byl homosexuál nebo bisexuál.\n\nZa sochu Davida údajně dostal 900 zlatých dukátů, což prý bylo víc, než vydělal Leonardo da Vinci za celý život.\n\n\n\n\n\n\n"}
{"id": "79950", "url": "https://cs.wikipedia.org/wiki?curid=79950", "title": "Semitské jazyky", "text": "Semitské jazyky\n\nSemitské jazyky je samostatná podskupina afroasijských jazyků. Z jazykového hlediska je celkem přesně vymezena a zahrnuje živé i mrtvé jazyky. V semitských jazycích význam slova nesou souhlásky (souhláskový kořen) a proto zpravidla používají písma, ve kterých se zaznamenávají pouze souhlásky (arabské písmo, hebrejské písmo), samohlásky se doplňují až při čtení (vokalizace písem).\n\nNázev \"semitský\" pochází ze jména Šém, což byl podle bible jeden ze tří synů Noemových. Z Noeho, jednoho z osmi přeživších lidského rodu biblické potopy, vzešli podle tohoto vyprávění všichni lidé, dělící se do tří skupin: Šém je praotcem Semitů, Cham praotcem Hamitů a Jafet praotcem těch, které dnes obecně označujeme obvykle jako Indoevropany. Poprvé tento termín použil pro jazyky spřízněné s hebrejštinou Ludwig Schlözer v Eichhornově \"Repertoriu\".\n\nSemitské jazyky vykazují tyto základní charakteristické znaky:\n\nPro semitské jazyky jsou typické souhláskové kořeny, sestávající se obvykle ze tří souhlásek (konsonantů), ale v malém množství existují i kořeny ze čtyř souhlásek a v některých jazycích i ze dvou. Slova se skloňují a časují hlavně doplňováním samohlásek mezi souhláskové kořeny, nikoli pouze přidáváním předpon a přípon, jak je obvyklé v indoevropských jazycích. Jako příklad může posloužit arabský (vlastně obecně semitský) kořen k-t-b, vztahující se ke psaní: kitáb \"kniha\", kutub \"knihy\", kátib \"písař\", kuttáb \"písaři\", \"kataba\" \"on napsal\", \"jaktubu\" \"on píše\", atd.\n\nNíže uvedené dělení vytvořil Robert Hetzron roku 1976, později (1997) bylo doplněno dodatky (John Huehnergard) a je dnes nejvíce uznávaným, nicméně stále diskutovaným dělením.\n\n\"Mrtvé jazyky jsou označeny †.\"\n\n\n\n\n"}
{"id": "79952", "url": "https://cs.wikipedia.org/wiki?curid=79952", "title": "Semité", "text": "Semité\n\nSemité jsou obecně národy hovořící semitským jazykem. Podobně jako „árijci“, i „Semité“ jsou v prvé řadě jazykovým, nikoli rasovým označením. Zatímco tedy termín „semitský“ označuje v prvotním významu jazykovou skupinu, druhotně se vztahuje i na kultury a národy, které jsou s těmito jazyky spojené. Semitskými národy se zabývá vědní disciplína semitologie.\n\nKe genetickému, „rasovému“ pojetí Semitů směřuje i biblická kniha Genesis, která hovoří o třech Noemových synech, z nichž vzešli po potopě všichni lidé. Těmito třemi syny byli Šém (Semité), Cham (Hamité) a Jafet. Právě toto vyprávění poskytlo jméno pro označení skupiny národů, které hovoří jazyky příbuznými hebrejštině. Ovšem kritérium biblického autora pro přiřazení konkrétních národů k Šémově linii není kriterium jazykové, proto není aplikovatelné na dnešní termín „Semité“.\n\nPřesto byli Semité od 19. století považováni nejen za etnickou skupinu hovořící semitskými jazyky, ale také za samostatnou rasu. Podle rasové teorie Arthura de Gobineaua vznikli Semité dokonce „smíšením“ několika různých ras, z rasového hlediska tedy nebyli „čistí“. Tento proces se označoval jako „semitizace“. Tato teorie, že Semité jsou výsledkem rasového smíšení, byla později přijata i nacistickým ideologem Alfredem Rosenbergem.\n\nSemité a jejich jazyky pokrývali (a pokrývají) rozlehlou oblast od severní Afriky přes Arabský poloostrov po západní Asii. Nejstarší písemné památky se nacházejí v úrodném půlměsíci. Rané písemné památky lze nalézt i v jižní části Arabského poloostrova, v Jemenu. Odsud se semitské jazyky dostaly do severozápadní a severní Afriky (etiopština, punština…), mimo jiné díky fénickým kolonizátorům. K západním semitským výspám se řadilo např. i Kartágo. K druhé velké semitské expanzi došlo při šíření islámu v 7. století. Arabština pronikla až do dnešního Španělska nebo na Sicílii.\n"}
{"id": "79954", "url": "https://cs.wikipedia.org/wiki?curid=79954", "title": "Bonifác Wolmut", "text": "Bonifác Wolmut\n\nBonifác Wolmut, též Wohlmut nebo Wohlmuth (před 1510 Überlingen (Bádensko) – před 28. dubnem 1579 Praha) byl německý renesanční kameník, stavitel a dvorní architekt Ferdinanda I. Působil ve Vídni a zejména na Pražském hradě. Jeho díla se pohybují mezi pozdní gotikou a renesanci, s italskými staviteli v Praze spolupracoval a inspiroval ho Andrea Palladio.\n\nBonifaz Wohlmuth pocházel z Kostnice (nebo z Überlingenu, které leží 20 km severněji na protějším břehu Bodamského jezera), roku 1543 získal měšťanské právo ve Vídni jako kameník a roku 1547 vytvořil plán Vídně před tureckým obléháním.\n\nRoku 1554 je uváděn jako „královský stavitel“ v Praze, kde od roku 1556 pracoval na stavbě letohrádku Hvězda. V roce 1564 byl povolán k opravám na Pražském hradě, který předtím roku 1541 vyhořel. Zvítězil v soutěži na zaklenutí Staré sněmovny a schodiště vedle Vladislavského sálu (1557-1563), v letech 1557-1560 stavěl hudební kruchtu v chrámu sv. Víta a helmu s bání na jeho hlavní věži. V letech 1568-1569 stavěl Míčovnu a roku 1570 odešel do výslužby s penzí.\n\nV roce 1571 si postavil dům na Pohořelci, který opět roku 1575 prodal a koupil dům na Novém Městě pražském.\n\nZemřel patrně jako bezdětný vdovec počátkem roku 1579.\n\n\n"}
{"id": "79955", "url": "https://cs.wikipedia.org/wiki?curid=79955", "title": "Pancíř", "text": "Pancíř\n\nPancíř má více významů:\n\n\n\n"}
{"id": "79960", "url": "https://cs.wikipedia.org/wiki?curid=79960", "title": "Bombardování", "text": "Bombardování\n\nBombardování je likvidace staveb, zařízení nebo území pomocí vrhání či shazování projektilů nebo bomb. Až do počátku 20. století se jednalo převážně o bombardování dělostřelecké, ve 20. století umožnil vývoj letadel bombardování letecké - nálety.\n\nOd první světové války se rozsáhlé bombardování stalo součástí vojenské strategie i taktiky. Docházelo k bombardování měst, tedy útokům na zázemí nepřítele a civilisty. Oběti bombardování Paříže (za použití dalekonosných děl, vzducholodí a prvních bombardérů) za 1. světové války se počítaly na stovky. Obětí německého bombardování průmyslových čtvrtí Londýna bylo přibližně 1 500. Velkým nácvikem na druhou světovou válku a s ní související taktiky bombardování byla španělská občanská válka a zejména bombardování Madridu (15 000 obětí). Bombardování má působit také psychické škody. Proto se v rámci německé operace „\"Baedecker\"“ bombardovaly turisticky vyhledávané památky. Postupně se vyvíjely i techniky bombardování (vyvíjel se postup: nejprve se spustí silné pumy na rozmetání budov, pak zápalné pumy a konečně i třaskavé a nevybuchující pumy). Města se tak mění v suť za účelem zlomení psychiky místních obyvatel.\n\n"}
{"id": "79965", "url": "https://cs.wikipedia.org/wiki?curid=79965", "title": "The Word Nerds", "text": "The Word Nerds\n\nThe Word Nerds je podcast zabývající se slovní zásobou, idiomy a etymologií slov v anglickém jazyce. Autory jsou Dave Shepherd, Howard Shepherd a Howard Chang, tři středoškolští učitelé z města Washington a jeho okolí.\n\nKaždý z týdenních podcastů má své téma, např. \"Barvy\" nebo \"Jazyk flirtování\", a v jeho rámci autoři rozebírají, která slova či slovní spojení, jak a proč se používají. Některé jevy dále probírají z obecnějšího lingvistického hlediska, nebo přidávají své vlastní zkušenosti (velmi oblíbeným zdrojem jsou jim např. jejich středoškolští studenti). Součástí podcastu jsou i písničky (z kategorie Podsafe music) a pravidelná rubrika \"Rude Word of the Week\" (neslušné slovo týdne). Je vhodný pro pokročilejší studenty angličtiny.\nSoubor dílu (episode): typ MP3, vzorkování 44 100 Hz, datový tok 96 kbit/s, stereo, délka kolem 35 min., velikost souboru přibližně 25 MB.\n\nPrvní podcast vznikl 19.3.2005, a kromě technických zdokonalení a prodloužení délky se prakticky nemění. Je poskytován bez reklam a zdarma pod licencí Creative Commons (možno šířit pro nevýdělečné účely s uvedením autora), i když při příležitosti 50. dílu (18.2.2006) tvůrci oznámili, že uvažují o oslovení sponzora, a dále požádali o zaslání fin. příspěvku (donation).\n\n\n"}
{"id": "79969", "url": "https://cs.wikipedia.org/wiki?curid=79969", "title": "Křídlo (architektura)", "text": "Křídlo (architektura)\n\nKřídlo má v architektuře následující významy:\n"}
{"id": "79971", "url": "https://cs.wikipedia.org/wiki?curid=79971", "title": "Smyslová soustava člověka", "text": "Smyslová soustava člověka\n\nSmyslová soustava je samostatná orgánová soustava, která velice úzce souvisí s nervovou soustavou. Je tvořena pěti orgány. Lidský organismus získává pomocí smyslových orgánů podněty (informace) z okolního prostředí, které dále zpracovává a tím umožňuje na ně reagovat.\n\nSmyslová soustava se skládá z pěti základních smyslů, jimiž jsou zrak, hmat, čich, sluch a chuť.\n\nZrak zprostředkovává asi 80 % všech informací o okolí.. Zrakový orgán se jmenuje oko.\n\nOko je tvořeno:\n\nJako každý lidský orgán může mít i oko svoje vady.\n\nZaznamenává a srozumitelně příjímá zvuky vznikající ve vnějším prostředí (mimo ucho). Zvuky mají významy informací: varování před nebezpečím, orientace v prostoru. Zvláštní charakter mají informace zprostředkované řečí a některé zvuky působí emotivně (hudba, zpěv). Ke zvukovému ústrojí vnitřního ucha je připojeno i ústrojí rovnovážné. Orgán sluchu je ucho.\n\n\n\n\nKmity bubínku ⇒ sluchové kůstky ⇒ oválné okénko hlemýždě ⇒ endolymfa (kapalina v hlemýždi) ⇒ její chvění působí na stěnu hlemýždě a dráždí Cortiho orgán.\n\n\n\nJednotlivé části jazyka jsou citlivější na určité chutě ale každá část jazyka dokáže vnímat všechny chutě.\n\nJe smysl který nám pomáhá zaznamenávat pachy.\n\n\nHmat je jediný smysl který je v organismu zastoupen na větší části těla.\n\n\n\n"}
{"id": "79975", "url": "https://cs.wikipedia.org/wiki?curid=79975", "title": "Mezi námi zvířaty", "text": "Mezi námi zvířaty\n\nMezi námi zvířaty (v anglickém originále Creature Comforts) je britský animovaný (plastelínový) seriál studia Aardman Animations. Předcházel mu stejnojmenný krátký film.\n\nV roce 1989 natočil režisér Nick Park krátký pětiminutový film \"Creature Comforts\" o zvířatech v zoo (v Česku byl uveden pod názvem Pohodlíčko) jako součást pětidílné série „\"Lip Synch\"“ pro televizní společnost Channel 4. Dialogy ve filmu jsou nahrávky skutečných rozhovorů s lidmi o bydlení, jídle, počasí. Tvůrci vzali tyto nahrávky a vložili je do úst plastelínovým zvířatům v zoo, která tímto způsobem komentují svoje životní podmínky.\n\nV roce 1991 obdržel film Oscara za Nejlepší krátký animovaný film (ve stejné kategorii byl ten rok nominován i další Parkův film, \"Cesta na měsíc\"). Film také inspiroval úspěšnou sérii reklam pro \"Heat Electric\".\n\nRoku 2003 Nick Park na svůj nápad navázal a vznikl třináctidílný seriál režírovaný Richardem Goleszowskim. Každá epizoda má přibližně 10 minut a je pojata jako „reportáž z ulice“ na určité téma. Zvířata zpovídaná neviděným reportérem řeší různé otázky života a opět zde byly použity autentické zvukové záznamy. V titulcích jsou jednotliví představitelé označeni souhrnně jako \"The Great British Public\" („Britská veřejnost“). V roce 2005 vznikla druhá série.\n\nSeriál se vyznačuje jemným humorem a zábavnými detaily v druhém plánu (Pac-Man v pozadí, filozofující měňavky, šklebící se labuť, prase pochutnávající si na šunkových křupkách apod.).\n\nMezi postavami vynikají například křeček Fluffy, líná dvojice Trixie a Captain Cuddlepuss, slimáci Nigel a Gary, slepecká fena Pickles a další.\n\nPrvní sérii v Česku uvedla Česká televize.\n\n\n\n"}
{"id": "79977", "url": "https://cs.wikipedia.org/wiki?curid=79977", "title": "Goalball", "text": "Goalball\n\nGoalball je kolektivní míčový sport provozovaný zejména nevidomými a slabozrakými sportovci. Goalball vznikl díky snaze Rakušana Hanze Lorenzena a Němce Setta Reindlea, kteří přišli v roce 1946 s tímto sportem jako s prostředkem rehabilitace vojáků osleplých za druhé světové války. Na Paralympijských hrách se poprvé objevil v roce 1976 v kanadském Torontu. \n\nV Goalballu proti sobě hrají dvě tříčlenná družstva. Hraje se na hřišti o rozměrech 9×18 metrů. Hřiště je středovou čárou rozdělené na dvě hráčská pásma, z nichž každé je rozděleno na obranné, útočné a neutrální pásmo (po 3 metrech). Cílem hry je dopravit míč za koncovou čáru na straně protivníka. Hráči při hře používají klapky na oči, aby se vyrovnal stupeň ztráty zraku. K určení pozice míče na hřišti využívají sluch. Z toho důvodu jsou uvnitř míče rolničky, které při jeho pohybu zvoní.\n\n"}
{"id": "79978", "url": "https://cs.wikipedia.org/wiki?curid=79978", "title": "Grand Prix Argentiny 1974", "text": "Grand Prix Argentiny 1974\n\nJedenáctá Grand Prix Argentiny (XI Gran Premio de la Republica Argentina) se jako 236. Velká cena Formule 1 konala 13. ledna 1974 na okruhu Buenos Aires. Závod měl 53 kol o délce 5,968 km, celkem vozy urazily 316,304 km. Závod skončil 8. vítězstvím Denny Hulmeho a 9. vítězstvím vozu stáje McLaren.\n\n\n\n\n"}
{"id": "79982", "url": "https://cs.wikipedia.org/wiki?curid=79982", "title": "Jamie Cullum", "text": "Jamie Cullum\n\nJamie Cullum (* 20. srpna 1979, Romford, Essex) je anglický jazzový pianista a zpěvák. Je autorem řady neotřelých cover-verzí jazzových i populárních písní, stejně jako vlastních skladeb na hranici mezi popem a jazzem.\n\nJamie se narodil v Essexu, ale vyrůstal ve Wiltshire. Jeho matka Yvonne je sekretářkou a jeho otec pracuje jako obchodník. Na kytaru začal hrát v osmi letech a na klavír v devíti. Na střední škole hrál na kytaru a poté na bicí v různých rockových kapelách. Poté Jamie studoval na universitě v Readingu film a anglickou literaturu. Později objevil jazz a úplně se do něj zamiloval. Víc než studium na univerzitě ho zajímalo hraní s kapelou v různých klubech, barech nebo hotelech. Kvůli koncertování nakonec školu nedokončil.\n\nV 19 letech mu vychází jeho první album s názvem \"Heard It All Before\" a těsně poté se přestěhuje do Londýna, kde dostane nabídku hrát v jednom z nejznámějších jazzových klubů Pizza Express.\n\nV roce 2002 vydává své druhé album \"Pointless Nostalgic\". Jeho originalita spočívá v tom, že dokáže velmi dobře míchat jazz s popem, swingem i místy rockem, a přitom jazz v jeho podání neztrácí na své kvalitě. Na albu vychází mimo jiné úspěšná coververze písně \"High and Dry\" od Radiohead.\n\nZlomovým albem se stává \"Twentysomething\", které vychází v roce 2003. Na tomto albu přezpíval jazzové standardy ze 30. a 40. let a zařadil k nim několik svých skladeb. Tohoto alba se doposud prodalo dva a půl milionů kusů. Řadu známých písní (například od Jimiho Hendrixe, Pharrella Williamse nebo Franka Sinatry) zde upravil a přezpíval a dodal jim svůj osobitý zvuk.\nNa podzim roku 2005 vydává album \"Catching Tales\". Na tomto albu spolupracoval se spoustou významných hudebníků a mimo jiné se svým bratrem Benem Cullumem.\n\n\n\nZ alba \"Catching Tales\"\n\nZ alba \"The Pursuit\"\n\n\n"}
{"id": "79984", "url": "https://cs.wikipedia.org/wiki?curid=79984", "title": "Dračí řád", "text": "Dračí řád\n\nDračí řád (Latinsky: \"Ordo equestris Draconis Hungariae\") byl rytířský řád založený\nroku 1408 nebo 1409 uherským králem a pozdějším římským císařem Zikmundem, podle vzoru Řádu sv. Jiří.\n\nBěhem turecké expanze sultána Murada I. na Balkán založil\nsrbský rytíř Miloš Obilić tajný Řád draka sv. Jiří. Jeho znakem bylo slunce s dvanácti paprsky, které znázorňovaly dvanáct rytířů, příslušníků řádu. Miloš Obilić byl zpodobňován v přilbě s drakem. Cílem řádu bylo usmrcení sultána Murada I.\n\n15. června 1389 v bitvě na Kosově poli Miloš Obilić pronikl lstí jako domnělý přeběhlík do tureckého ležení. Tam ve stanu sultána Murada I. probodl. Po sultánově smrti byl na příkaz sultánova syna Bajezida I. spolu se všemi srbskými zajatci popraven.\n\nFormálním účelem řádu, obnoveného králem Zikmundem, byla obrana křesťanské víry, resp. boj proti nevěřícím (zejména Turkům) a později i proti heretikům (husitům). Faktickým cílem však byla snaha o upevnění královské moci.\nZikmund předpokládal, že členové řádu ho budou podporovat v jeho rozhodnutích. \nČlenství v řádu přinášelo šlechticům zvláštní výsady. \nK privilegiím členů patřila skutečnost, že případný spor mezi členem řádu a králem byl řešen smírčím soudem řádu. Řádní členové měli právo zúčastnit se projednávání státních záležitostí. V případě smrti člena měl král povinnost chránit vdovu a sirotky.\n\nŘád patřil ve své době k nejvýznamnějším světským rytířským řádům. Postupem času se změnil z uzavřeného společenství na reprezentativní a otevřený spolek evropského významu.\nPo Zikmundově smrti však řád rychle ztratit svůj vliv a prestiž.\n\nZnakem řádu bylo stočené tělo draka s ocasem obtočeným okolo krku. Na zádech byl drak rozetnut červeným křížem sv. Jiří. Drak symbolizoval nepřátele křesťanství, kříž vítězství Krista nad silami zla. \nPozději se červený kříž oddělil a figurka draka byla pod ním zavěšena.\n\nŘád měl původně čtyřiadvacet řádných členů. Mezi ně patřili král, královna Barbora Cellská a dvaadvacet šlechticů. Král Zikmund přijímal do řádu především spojence a také příbuzné. V roce 1431 Zikmund významně rozšířil počet členů řádu.\n\nNěkteří členové řádu:\n\nPo Zikmundově smrti se řád postupně propadá do obskurity a jeho novější historie není známa. Nejstarším známým historickým artefaktem je kopie ustavujícího ediktu z roku 1707, jež se nachází v bukurešťské universitě.\n\nNa veřejnosti je znám tzv. „The Imperial and Royal Dragon Court and Order“ (Císařský a královský dračí řád). Tento spolek, jenž by dle svého tvrzení měl být registrován u budapešťského vrchního soudu, se prohlašuje za následovníka Dračího řádu. Jedním z jeho prominentních členů je Michel Lafosse, který se vydává za krále Anglie a Skotska. Jedná se ovšem o čistě samozvaný rytířský řád.\n\n"}
{"id": "79985", "url": "https://cs.wikipedia.org/wiki?curid=79985", "title": "Antonín Švehla", "text": "Antonín Švehla\n\nAntonín Švehla (15. dubna 1873 Hostivař – 12. prosince 1933 Praha) byl československý politik, který se stal předsedou tří československých vlád, předsedou agrární strany a hostivařským statkářem.\n\nAntonín Švehla se narodil ve vsi Hostivař (dnes součást hlavního města Prahy) v selské rodině. Vyučil se pekařem. V roce 1900 převzal po smrti svého otce rodinné hospodářství. Politicky se začal angažovat v devadesátých letech 19. století. Od roku 1902 byl místopředsedou Sdružení českých zemědělců a v roce 1906 spoluzakládal časopis Venkov. V letech 1908 až 1913 působil jako poslanec českého zemského sněmu. Od roku 1909 byl v Agrární straně předsedou výkonného výboru. Za 1. světové války byl jedním z vůdčích představitelů domácího odboje. Účastnil se činnosti Českého svazu, od roku 1917 byl v popředí Maffie a od července 1918 stál v čele Národního výboru.\n28. října 1918 se podílel na vyhlášení samostatného státu a stal se tak jedním z pěti mužů 28. října. Od 1918 byl poslancem Národního shromáždění, v letech 1918 až 1920 byl ministrem vnitra a podílel se výrazně na vzniku a podobě československé ústavy schválené roku 1920. V roce 1919 se stal předsedou Agrární strany a snažil se, aby její politika byla přijatelnou jak pro velkostatkáře, tak pro drobné zemědělce. Švehla se také podílel na vytvoření a následném fungování tzv. Pětky, mimoústavního orgánu koordinujícího činnost hlavních českých tzv. státotvorných politických stran. Od roku 1922 byl předsedou celkem tří československých vlád, a to v obdobích 7. října 1922 – 9. prosince 1925 (1. Švehlova vláda), 9. prosince 1925 – 18. března 1926 (2. Švehlova vláda) a 12. října 1926 – 1. února 1929 (tzv. Panská koalice). Roku 1927 odmítl kandidovat na funkci prezidenta a podpořil kandidaturu Tomáše Garrigue Masaryka. V roce 1929 se z důvodu svého zdravotního stavu, s nímž měl dlouhodobé komplikace, stáhl z aktivního politického života. Přesto však nadále zůstal předsedou Agrární strany až do své smrti v roce 1933. Poté byla předsednická funkce obnovena až v roce 1935, kdy byl do čela republikánů postaven Rudolf Beran. Pohřben je na Hostivařském hřbitově.\n\nŠvehla byl znám jako schopný politik a mistr kompromisu. Na rozdíl od většiny významných politiků své doby neměl akademické vzdělání, své znalosti získal samostudiem a vynikal v řešení praktických politických otázek. Podle vzpomínek Josefa Charváta se po jeho smrti našly v jeho psacím stole peníze za celou dobu jeho úřadování ve funkci předsedy vlády, neboť Švehla, kterého peníze nikdy nezajímaly (živil ho statek, obhospodařovaný jeho manželkou a dcerou), vždy strčil výplatu do šuplíku a hned nato na ni zapomněl.\n\nByl ženat s Bohumilou, roz. Čečelskou.\n\nPrvní pomník Antonínu Švehlovi v Československé republice byl odhalen 14. července 1929 v Dlouhé Loučce u Uničova na Olomoucku.\n\nZahrada dijonského kampusu francouzské vysoké školy Sciences Po nese od roku 2005 název „Zahrada agrárníků Antonína Švehly (1873-1933).“\n\nK příležitosti 100 let od založení Československé republiky mu byl dne 28. října 2018 propůjčen in memoriam Řád bílého lva.\n\n\n\n\n\n\nVýkonný výbor republikánské strany v exilu, již roku 1989 vydal v New Yorku knihu Vladimíra Dostála Antonín Švehla (vydalo též Státní zemědělské nakladatelství Praha 1990), následovaly knihy Antonín Švehla. Stati a projevy z let 1919–1928 (Knihovna nadace Antonína Švehly, Praha, b. d.), stručná studie Josefa Hanzala Antonín Švehla. K 120. výročí narození a 60. výročí úmrtí (Panorama, Praha 1993), Hovory s Antonínem Švehlou (a o něm) (Votobia, Praha 2001) a pohled zpoza oceánu Daniela E. Millera Antonín Švehla – mistr politických kompromisů (Argo, Praha 2001). Za připomenutí stojí i časopisecká studie Pavla Kosatíka \"Budovatel státu Antonín Švehla (1873–1933)\" (Týden, 2004, č. 25) a monografie, které o Švehlovi pojednávají a přinášejí nové pohledy: Vladimír V. Dostál Agrární strana. Její rozmach a zánik (Atlantis, Brno1998), David Hanák České konzervativní myšlení (1789–1989) (ARX, Brno 2007) a naposledy Eva Broklová, Josef Tomeš, Michal Pehr Agrárníci, národní demokraté a lidovci ve druhém poločase první Československé republiky (Masarykův ústav, Praha 2008). Evě Broklové vyšla v roce 2017 kniha Antonín Švehla. Tvůrce politického systému (Academia, Praha 2017, ISBN 978-80-200-2711-5)\n\n\n"}
{"id": "79993", "url": "https://cs.wikipedia.org/wiki?curid=79993", "title": "ImageMagick", "text": "ImageMagick\n\nImageMagick je název balíku nástrojů určených především pro neinteraktivní zpracování rastrových obrázků. Zahrnuje jednak konverzní nástroje pro transformaci na jiný formát z hlediska způsobu uložení v souboru, jednak pro transformaci obsahu obrázku, jako je změna velikosti, změna hustoty bodů (DPI nebo PPI), algoritmy pro různé způsoby filtrace (zaostřování, změkčování, odstraňování šumu), doplňování jednoduchých geometrických objektů a textu do obrazu, speciální efekty a další.\n\n"}
{"id": "79994", "url": "https://cs.wikipedia.org/wiki?curid=79994", "title": "IronPython", "text": "IronPython\n\nIronPython představuje implementaci programovacího jazyka Python v prostředí .NET a Mono. \nAutorem je Jim Hugunin, který je rovněž původním tvůrcem javovské implementace jazyka Python zvané Jython (historicky starší, než IronPython). IronPython je napsán celý v programovacím jazyce C#. Souvislost mezi zmíněnými dvěma implementacemi pravděpodobně vyplývá i ze syntaktické podobnosti jazyků Java a C#.\n\nImplementaci IronPython autor vyvíjí pro firmu Microsoft, která je tvůrcem platformy .NET i jazyka C#. Verze IronPython 2.0 byla uvolněna 10. prosince 2008 a funkčně realizuje vlastnosti Python verze 2.5. Jinými slovy to znamená, že IronPython dosáhl vlastností hlavní implementace Pythonu. Verze IronPython 2.7 byla uvolněna 12. března 2011 a implementuje všechny vlastnosti jazyka Python 2.7, což je poslední plánovaná hlavní verze série Python 2.x. Verze Python 2.6 a 2.7 vznikly jako přechodové verze mezi Python 2.x a Python 3.x. Ve svém důsledku to znamená, že IronPython 2.7 implementuje celou řadu syntaktických konstrukcí a dalších vlastností z jazyka Python 3.x (Python 2.7.1 byl uvolněn v listopadu 2010, Python 3.2 v únoru 2011).\n\nLicence byla změněna na Microsoft Public License. Proti dřívějším licencím se jeví jako příklon k Open Source.\n\nJedna z klíčových výhod, kterou IronPython přináší, spočívá v možnosti jeho využití v roli vrstvy pro rozšiřování funkčnosti aplikačního rámce (application framework) napsaného v nějakém jazyce prostředí .NET. Interpret jazyka IronPython může být poměrně jednoduše zabudován do existujícího aplikačního rámce .NET. Jakmile tomu tak je, mohou koncoví vývojáři používat pro interakci s objekty aplikačního rámce .NET skripty, které jsou napsány v IronPythonu. Tím lze rozšiřovat funkčnost rozhraní aplikačního rámce aniž bychom museli měnit základní kód .NET.\n\nIronPython široce využívá takzvané reflexe. Jakmile získáme odkaz na .NETový objekt, dojde k automatickému importu typů a metod, které má tento objekt k dispozici. Díky tomu se s .NETovými objekty pracuje v IronPythonovských skriptech velmi intuitivně.\n\n"}
{"id": "80004", "url": "https://cs.wikipedia.org/wiki?curid=80004", "title": "Konstituční monarchie", "text": "Konstituční monarchie\n\nKonstituční monarchie je forma monarchie, ve které panovník vykonává pravomoci na základě psané či nepsané ústavy. Konstituční monarchie se odlišuje od absolutní monarchie omezením moci panovníka ústavou, dále dodržuje zásadu dělby moci, přičemž panovník je hlavou státu s vymezenými pravomocemi, rozsah jeho pravomocí se liší podle ústavy a připadá mu především úloha reprezentativní. \n\nKonstituční monarchie může přestavovat systém, ve kterém panovník jedná jako ne-politická hlava státu podle ústavy ať už psané nebo nepsané. Přestože panovník disponuje formální autoritou a vláda jedná v jeho jménu, v Evropě panovník obvykle nerozhoduje o politických otázkách nebo určuje politické představitele. Politolog Vernon Bogdanor cituje Thomas Macaulay, když mluví o konstituční monarchii jako „Panovník panuje ale nevládne“. \n\n"}
{"id": "80007", "url": "https://cs.wikipedia.org/wiki?curid=80007", "title": "Karel II. z Lichtenštejna-Kastelkornu", "text": "Karel II. z Lichtenštejna-Kastelkornu\n\nKarel II. hrabě z Lichtenštejn-Kastelkornu (8. dubna 1624, Kladsko – 23. září 1695, Olomouc) byl v letech 1664–1695 olomouckým biskupem.\n\nPo studiích na jezuitském gymnáziu v Innsbrucku a právech na tamní univerzitě se stal kanovníkem salcburským (1637), olomouckým (1641) a pasovským (1653). Roku 1654 se stal děkanem salcburské kapituly, 12. března 1664 byl zvolen biskupem olomouckým.\n\nZnovu obnovil rekatolizační úsilí, zastavené za jeho předchůdců roku 1642. Již roku 1666 bylo jeho jménem vydáno \"„Monitorium sive instructio pro decanis ruralibus et parochis dioecesis Olomucensis“\", která zaváděla pořádek v kléru. Znovu rozdělil diecézi na děkanáty, zavedl děkanské a farní matriky, vizitoval diecézi a nařídil slavení svátku Cyrila a Metoděje v celé diecézi.\nZvláštní péči věnoval správě biskupských statků, zničených během třicetileté války. Obnovil zámek v Kroměříži, v roce 1665 zde nechal postavit biskupskou mincovnu (ta však byla v roce 1669 přesunuta do Vyškova), založil i tamní Květnou zahradu (stavba mezi lety 1666–1675), zámek na Mírově, obnovil a dostavěl biskupský zámek ve Vyškově a dal postavit nové křídlo na Hukvaldech. Kompletně zrekonstruoval biskupské sídlo v Olomouci. Od nástupu na biskupský stolec započal s opravami, které svěřil do rukou architekta Filiberta Lucheseho. V roce 1666 po srmti prvního architekta předal opravy do rukou italského mistra Giovannimu Pietru Tencallovi.\n\nPodporoval vzdělanost zakládáním piaristických škol. V roce 1687 založil v piaristické gymnázium a kolej v Kroměříži, v roce 1690 ve Staré Vodě (kde obnovil i poutní chrám a vybavil jej paramenty) a v roce 1694 v Příboře. V roce 1688 věnoval 15 000 zlatých v Kroměříži na fundaci zpěváckého semináře určeného pro výchovu dvanácti chlapců. V roce 1670 založil v Těšíně jezuitskou kolej. Zvětšil finanční dotace pro kapituly v Olomouci a Kroměříži.\n\nRoku 1680 dal souhlas s vyšetřováním a následnému upálení v roce 1685 Kryštofa Aloise Lautnera, obžalovaného soudcem Bobligem z Edelstadtu z čarodějnictví. Celkově nečinně přihlížel čarodějnickým procesům probíhajícím na Velkolosinsku a Šumpersku.\n\nPro své chabé zdraví od roku 1682 několikrát písemně žádal o požehnání kapucína Marka z Aviana a roku 1690 jmenoval svým koadjutorem (pomocným biskupem s právem nástupnictví) Františka Antonína Losensteina, který však zemřel ještě za jeho života, roku 1692. Roku 1694 proto byl i z politických důvodů jmenován koadjutorem lotrinský vévoda Karel Josef, jemuž v té době bylo 14 let.\nJe pohřben v kryptě katedrály svatého Václava v Olomouci.\n\nJako biskup používal Karel II. rodového erbu hrabat z Lichtenštejna-Kastelkornu, položeného jako srdeční štítek na znaku olomouckého biskupství.\n\nDalší vyobrazení jeho znaku v Olomouci jsou – kromě znaku na ulici Wurmova 13 (viz obrázek) – dvě také přímo na portálech budovy olomouckého arcibiskupství a jedno na portálu na ulici Křížkovského 3.\n\n\n"}
{"id": "80008", "url": "https://cs.wikipedia.org/wiki?curid=80008", "title": "Náměstí Míru", "text": "Náměstí Míru\n\nNáměstí Míru je několik:\n\n\n"}
{"id": "80010", "url": "https://cs.wikipedia.org/wiki?curid=80010", "title": "Mono (platforma)", "text": "Mono (platforma)\n\nMono je open-source projekt vedený společnosti Xamarin, dcerou Microsoftu (dříve firmou Ximian). Jeho cílem je vytvořit sadu nástrojů kompatibilních s prostředím .NET, které splňují standardy ECMA (Ecma-334 a Ecma-335). K těmto nástrojům patří i překladač jazyka C# a Common Language Runtime. Mono může běžet na počítačích s operačními systémy GNU/Linux, FreeBSD, UNIX, macOS, Solaris a MS Windows.\n\nZa projektem po celou dobu stojí Mexičan Miguel de Icaza, zaměstnanec Microsoftu (zodpovědný mj. i za projekt Mono) a někdejší zakladatel společnosti Ximian (poté pracoval pro Novell).\n\nAutor se zajímal o technologii .NET prakticky již od jejího vydání v prosinci 2000. Poté, co zkoumal interpret bajtkódu, zjistil, že nikde nejsou dostupné specifikace metadat. V únoru roku 2001 se poptával po chybějících informacích a ve stejné době začal pracovat na kompilátoru jazyka C#. Kompilátor psal rovněž v jazyce C#, aby si ho důkladně procvičil. V dubnu 2001 společnost ECMA publikovala chybějící informace, a tak na konferenci GUADEC (6. až 8. dubna 2001) mohl de Icaza předvést vlastnosti jeho kompilátoru (ten byl mimochodem schopen parsovat sám sebe).\n\nUvnitř společnosti Ximian mezitím vznikaly diskuze ohledně vývojových nástrojů pro zvýšení produktivity, tedy jak vytvářet více aplikací v kratší době, a tím i levněji. Po studii, zdali je vůbec možné takový plán provést, společnost Ximian přerozdělila zaměstnance. Tím vznikl Mono tým. Chybějící části nutné pro vývoj na platformě .NET tým doplnil vlastními, a tak se vyvinul Mono open source projekt. Vznik projektu byl oficiálně oznámen na konferenci O'Reilly 19. června 2001.\n\nLogem projektu Mono je opičí tvář. Mono je totiž španělským výrazem právě pro opici. Ostatně logo příbuzné s opicí přímo zapadá do výčtu dalších. Sama společnost Ximian má ve svém hlavním symbolu bezocasou opici, podobně GNOME má jako znak otisk opičí tlapy nebo Bonobo projekt, který je pojmenovaný podle druhu šimpanze. V sekci FAQ projektu Mono je dokonce uvedeno „We like monkeys“ ().\n\nVerze 2.10.8 z 19. prosince 2011 poskytuje jádro API .NET Framework a podporuje Visual Basic .NET a C# verze 2.0, 3.0 a 4.0. Částí distribuce je i LINQ to Object a XML, ale již ne LINQ to SQL. C# 4.0 je v této verzi výchozí mód kompilátoru. Windows Forms verze 2.0 je částečně podporován, nicméně z důvodu zastaveného vývoje je jeho podpora nekompletní.\n\nCílem MONO je plná podpora vlastností .NET Frameworku 4.0 kromě WPF, ADO.NET Entity Framework a WF, WCF pouze omezeně. Chybějící části projektu jsou vyvíjeny ve vlastním podprojektu se jménem Olive a je zatím ve stadiu experimentálního vývoje.\n\nOpen source implementace pluginu Silverlight [ˈsilvəˌlait], která se zde nazývá Moonlight [ˈmuːnˌlait], je již vyřešena a podporována od verze 1.9. Moonlight 1.0, který podporuje API ze Silverlight 1.0, bylo vydané 20. ledna 2009. Jeho verze 2.0, které zahrnuje podporu pro Silverlight 2.0 a některé prvky z 3.0, byla vydána v prosinci 2009.\n\nMono se skládá ze tří částí:\n\n\n\n\nDne 23. 10. 2014 Miguel de Icaza oznámil Mono pro Unreal Engine 4.\n\n"}
{"id": "80022", "url": "https://cs.wikipedia.org/wiki?curid=80022", "title": "Sídliště (archeologie)", "text": "Sídliště (archeologie)\n\nSídliště je obecně název používaný pro místo dlouhodobě obývané lidmi. V archeologii se tak označují již zaniklé lidské osady. Jsou-li opevněné, nazývají se hradiště nebo oppida. \nJde o místo na povrchu země, které v minulosti sloužilo pobytu lidské komunity, a nese tedy pozůstatky sídlení, tj. nálezy nemovité (objekty, archeologické situace) i movité (většinou fragmenty různých předmětů); tedy o pozůstatek osady, tvořené obydlími i objekty jiných funkcí, povrchovými i zahloubenými (chaty či domy, jámy, ohniště, pece, cisterny atd.). Nadpovrchové konstrukce z organických materiálů vesměs zanikly a jsou v naprosté většině dokumentovány zahloubenými (negativními) objekty – jámami, jamkami po kůlech a tyčích, základovými žlaby aj. Podle vztahu k terénu lze v zásadě rozlišit sídliště chráněná (jeskyně, převisy) a otevřená (ve volném terénu). Sídliště prvního typu jsou příznačná pro období paleolitu, pro mladší období hrají podstatnou roli sídliště otevřená, a to jak nížinná, tak výšinná, resp. hrazená. \n\nPoloha nížinných sídlišť je podmíněna především přírodními podmínkami. Obecně je pravěké osídlení v našich zemích vázáno na úrodné půdy v úvalech velkých řek. Pro vybudování sídliště byly vybírány polohy na svazích obrácených k jihu (eventuálně k jihozápadu či jihovýchodu), poblíž vodního toku či vodního zdroje, avšak mimo inundační (záplavovou) oblast. Především větší plošné odkryvy sídlišť umožňují poznání jejich uspořádání. Sídliště tvořilo seskupení obytných a hospodářských stavení či objektů – obydlí (především zahloubené chaty zemnice, polozemnice, ale i povrchové stavby), zásobní jámy, hliníky (jámy, z nich byla těžena hlína na stavbu domů, výrobu keramiky apod.), odpadní jámy, ohniště, pece aj. Pro různá období nebo kultury jsou typické jak různé typy nejen vlastních obydlí, ale i hospodářských (zásobní jámy) nebo doprovodných (hliníky) objektů, tak i různé typy sídel, jejich umístění v terénu, způsoby urbanistického řešení i velikost.\n"}
{"id": "80024", "url": "https://cs.wikipedia.org/wiki?curid=80024", "title": "Alois Musil", "text": "Alois Musil\n\nAlois Musil (30. června 1868 Rychtářov u Vyškova – 12. dubna 1944 Otryby u Českého Šternberka) byl český orientalista, biblista, cestovatel, etnograf a spisovatel a moravský katolický kněz. Je považován za jednoho z největších orientalistů a arabistů přelomu 19. a 20. století. Mezi Araby používal také jméno Músa ar Rueili či Músá šajch Číkí. \n\nFrancouzský filozof a esejista Ernest Gellner (1925–1995) mu dal v narážce na Thomase Edwarda Lawrence přezdívku \"Lawrence z Moravy\" (Moravian Lawrence), v českých zdrojích bývá tato přezdívka použita ve tvaru „\"český Lawrence z Arábie\"“\n\nči „\"moravský Lawrence z Arábie\"“.\n\nAlois Musil se narodil roku 1868 v Rychtářově u Vyškova jako nejstarší syn v selské rodině. Jeho blízkým příbuzným byl slavný rakouský spisovatel českého původu Robert Musil. Po maturitě na gymnáziu ve Vysokém Mýtě studoval v letech 1887–1891 na Bohoslovecké fakultě v Olomouci. Roku 1891 byl vysvěcen na kněze a roku 1895 získal doktorát teologie. Jeho snaha o prohloubení teologických studií jej přivedla k zájmu o arabský svět. Proto v letech 1895–1898 studoval na \"Dominikánské biblické škole\" v Jeruzalémě a na \"Jezuitské univerzitě sv. Josefa\" v Bejrútu. Při svých výzkumech v Jordánsku v okolí skalního města Petry objevil roku 1898 pouštní palác Kusejr Amra s barevnými freskami, který postavil umajovský chalífa al-Valíd II., což vzbudilo doslova světovou senzaci (palác je od roku 1985 památkou UNESCO). Své poznatky a objevy z této doby shrnul do svých knih \"Arabia Petraea\" (čtyři díly) a \"Kusejr Amra\" vydaných německy ve Vídni.\n\nRoku 1902 byl Alois Musil jmenován mimořádným a roku 1904 řádným profesorem na Bohoslovecké fakultě v Olomouci a roku 1909 řádným profesorem na teologické fakultě univerzity ve Vídni. S podporou pražských a vídeňských vědeckých ústavů podnikl v letech 1908 až 1912 několik dlouhých cest do Palestiny, Sýrie a Iráku, kde prováděl topografický výzkum, studoval předislámské a islámské archeologické památky, etnografii a folklór a vytvořil první použitelné podrobné mapy této oblasti. V severní Arábii žil dlouhodobě u beduínského kmene Rwala a stal se jeho členem pod jménem šejch \"Músa ar Rueili\". Studoval i místní jazyky a protože byl výjimečně nadaný, ovládal kromě klasických i moderních světových jazyků pětatřicet arabských nářečí.\n\nBěhem první světové války podnikl Alois Musil několik tajných politických misí se špionážním podtextem do arabských provincií Osmanské říše, jež měly získat arabskou podporu Turecka proti Velké Británii a napomoci hospodářskému pronikání Rakouska-Uherska na Blízký východ. Jeho vliv ještě vzrostl po nástupu císaře Karla I. na trůn v listopadu roku 1916, neboť byl zpovědníkem císařovny Zity. Byl zapojen do císařovy iniciativy uzavřít separátní mír, zasadil se o amnestii významných českých politiků Kramáře, Rašína, Klofáče a mnohých českých účastníků vzpoury v boce Kotorské.\n\nPo vyhlášení samostatného Československa se Alois Musil přestěhoval z Vídně do Prahy. Roku 1920 byl jmenován řádným profesorem na Univerzitě Karlově, kde působil až do roku 1938. Významně se zasloužil o založení Orientálního ústavu v roce 1922 a po vytvoření organizační struktury ústavu a jeho finančního zajištění se v roce 1927 stal jedním z jeho prvních členů. V letech 1923–1924 a 1925–1928 navštívil Musil New York, kde s pomocí \"Americké geografické společnosti (American Geographical Society)\" a financí amerického cestovatele a politika Charlese Crana, se kterým ho seznámil prezident Masaryk, publikoval anglicky výsledky svých cest a studií v rozsáhlé šestidílné sérii \"Oriental Explorations and Studies (Orientální výzkumy a studie)\".\n\nV letech 1929–1932 vydal Alois Musil zjednodušené verze svých cestopisů v osmi svazcích česky a z podnětu prezidenta Masaryka začal vydávat řadu \"Dnešní Orient\" o současném politickém a hospodářském vývoji na Arabském poloostrově, v Etiopii, Iráku, Egyptě, Indii, Íránu a Afghánistánu, Palestině, Sýrii, Libyi, Turecku a Súdánu. Dílo vyšlo v jedenácti svazcích, poslední svazek, věnovaný Francouzské severní Africe, Musil již nedokončil.\n\nMusilova vědecká práce na poli arabistiky dosáhla velkého mezinárodního uznání. Musil byl členem většiny evropských vědeckých společností a roku 1928 mu \"Americká geografická společnost\" udělila \"Zlatou medaili Charlese P. Dalyho\" a zapsala jej do síně slávy vedle Marca Pola a Livingstona. Velmi záslužná byla jeho snaha o širokou popularizaci svých poznatků zejména pro mládež. Za tímto účelem napsal Musil dvacet dobrodružných knih odehrávajících se v arabském světě, s vysvětlením arabských a islámských tradic. V roce 1933 byl jmenován konzistorním radou, později získal doktorát bonnské univerzity. V roce 1936 odešel do důchodu na svůj statek v Otrybech.\nAlois Musil zemřel roku 1944 v obci Otryby u Českého Šternberka. Po únoru 1948 byly informace o tomto knězi, vědci a cestovateli zcela potlačeny. Knihy, které Alois Musil napsal, byly vyřazeny z knihoven a prakticky bylo o něm zakázáno se jakkoli zmiňovat či psát.\n\n\n\nV roce 2008 Česká pošta vydala známku o hodnotě 21 Kč s portrétem Aloise Musila.\n\n\n"}
{"id": "80025", "url": "https://cs.wikipedia.org/wiki?curid=80025", "title": "Musil", "text": "Musil\n\nPříjmení Musil či Musilová mělo v roce 2011 v Česku 14 693 osob. Podobné příjmení \"Musílek\" a \"Musílková\" má 1 037 osob. Je to 36. nejčastější české příjmení a je odvozeno od slovesa \"musit\".\n\nZnámí nositelé tohoto příjmení:\n\n"}
{"id": "80026", "url": "https://cs.wikipedia.org/wiki?curid=80026", "title": "Nihilismus", "text": "Nihilismus\n\nNihilismus (z lat. \"nihil\", nic) je postoj nebo filosofické stanovisko, které pouze popírá a odmítá – například možnost pravdivého poznání (radikální skepse), ale zejména platnost všech hodnot, autorit a podobně. Obvykle se užívá jako hanlivé označení postojů druhých, například ruských „nihilistů“, kteří se ovšem sami pokládali za anarchisty.\n\nSlovo se poprvé vyskytuje jako teologický pojem u Augustina jako označení pro ty, kdo odmítají křesťanství a popírají Boží zjevení. U Abélarda a některých dalších scholastiků označuje ty, kdo dovozovali nesamostatnost Kristovy osoby a odtud i to, že Kristus není individuum a je tedy nic.\n\nVe filosofii slovo zavedl Friedrich Heinrich Jacobi (\"Poselství Fichtovi\", 1799). Často se rozlišuje\n\nRozhodující význam má však pojem nihilismu až u Friedricha Nietzscheho. Podle něho je nihilismus přímým důsledkem „smrti Boha“, kterou však dávno připravila a nepřímo způsobila celá západní tradice, počínaje Platónem, a zejména pak křesťanství. Platónem podle něho začíná tradice, která proti viditelnému světu, v němž člověk žije a umírá, staví jiný, „onen svět“, který měl být věčný a dokonalý. Vyzvedáním „onoho světa“ platonici i křesťané záměrně znehodnocovali tento svět a když se představa „onoho světa“ a věčných idejí zhroutila, jeví se jim skutečný svět jako bezcenný a lhostejný.\n\nTo ovšem většině lidí nebrání, aby si ve světě bez Boha zařídili „své malé pohodlí“, založené na lži a přetvářce. Tu vidí zejména v křesťanství, v jeho „otrocké morálce“, která vyzvedá slabošské postoje soucitu, a naopak podrývá lidskou sílu, odvahu a velikost. Nietzsche sám sice na několika místech vyjadřuje zděšení nad tím, že „Bůh je mrtev“ a „my jsme ho zabili“, a ptá se, jak budeme bez něho žít. Své vlastní poslání ale chápe jako překonání tohoto nihilismu vlastní vůlí a tvořivostí. Pokud se člověk k tomuto překonání vzchopí, pokud pochopí, že „člověk je něco, co musí být překonáno“ a že je „mostem k nadčlověku“, může se mu „nihilismus“ ukázat jako osvobození od falešných představ a nadějí.\n\n\n\n"}
{"id": "80028", "url": "https://cs.wikipedia.org/wiki?curid=80028", "title": "Aporetika", "text": "Aporetika\n\nAporetika (z řeckého \"aporetikos\" – nakloněný k pochybování, od \"aporos\", bezradný, bez prostředků, a od \"aporeó\" nevědět kudy kam, váhat) je umění diskutovat a rozebírat obtížné problémy, které nemají řešení a s nimiž si nikdo neví rady. Dovednost vidět je bez předsudků a nepodléhat snadným zjednodušujícím \"řešením\". Později také synonymum pro skepticismus.\n\nAporetika charakterizuje Platónovy rané dialogy (Lachés, Charmidés, Lysis, Eutyfrón, Menón) a někteří badatelé se domnívají, že se k ní opět vrátil v pozdním věku, zejména v dialogu Theaitétos. V moderní filosofii se k aporetice hlásí například Jacques Derrida.\n\nAporétikové čili \"pochybovači\" se podle Diogena Laertského nazývali žáci Zenóna z Eleje, na rozdíl od dogmatiků, kteří vědí a učí. První považují svět za záhadný, druzí za srozumitelný.\n\n\n\n"}
{"id": "80031", "url": "https://cs.wikipedia.org/wiki?curid=80031", "title": "Formule 1 v roce 1961", "text": "Formule 1 v roce 1961\n\nXII. Mistrovství světa jezdců a 4. ročník poháru konstruktérů zahájila 14. května Grand Prix Monaka a po 8 závodech 8. října při Grand Prix USA byl znám nový mistr světa. Mistrem světa pro rok 1961 se stal Phil Hill a v Poháru konstruktérů zvítězil tým Scuderia Ferrari.\n\n"}
{"id": "80032", "url": "https://cs.wikipedia.org/wiki?curid=80032", "title": "Formule 1 v roce 1962", "text": "Formule 1 v roce 1962\n\nXIII. Mistrovství Světa Formule 1 a 5. ročník poháru konstruktérů, byl zahájen 20. května Velkou cenou Nizozemska na okruhu Zandvoort. Posledním závodem ve kterém se bojovalo o mistrovské body byla jihoafrická Grand Prix pořádaná v East Londonu 29. prosince. Třináctého ročníku mistrovství světa se zúčastnilo celkem 61 pilotů, z tohoto počtu bylo 22 nováčků. Dvanáct konstruktérů představilo celkem 24 modelů či různých specifikací svých vozů. Oficiální kalendář mistrovství světa obsahoval 9 závodů, z toho se jich 7 pořádalo v Evropě a po jednom na americkém a africkém kontinentě. Sezóna 1962 zahrnovala krom, závodu započítávaných do mistrovství světa i dalších 22 nemistrovských Grand Prix, dále pak mezinárodní mistrovství Jihoafrické republiky, které sestávalo z dalších 12 Grand Prix.\n\nFormule 1 zahájila sezónu již 2. ledna v Jihoafrické republice, závod zde vyhrál Trevor Taylor. Největší událostí však byl závod v Goodwoodu, kde se jely hned dva podniky, Lavant Cup a Glover Trophy. Při závodě těžce havaroval Stirling Moss, který utrpěl mnohačetné zlomeniny a to byl konec jeho kariéry pilota formule 1. Dále byla sezóna poznamenána krizí uvnitř stáje Ferrari, kterou opustilo celé vedení a tým musel zahájit sezónu se starým modelem. První závody sezony ukázaly, že loňský vítězný tým Ferrari na konkurenci z britských ostrovů nestačí.\n\nStáj BRM přišla s novým motorem V8 a jezdeckou dvojicí Graham Hill a Richie Ginther, který přišel od Ferrari. Také Lotus renovoval celou koncepci vozu a přišel s revolučním řešením šasi u vozu Lotus 25, jako motor používal Climax V8, který používalo i několik dalších týmů. Lotus také experimentoval s motorem od BRM, což se posléze ukázalo jako ne příliš vhodné spojení. Ferrari se snažilo navázat na předešlé úspěchy a místo dosud úspěšného šestiválce zkoušelo i osmiválec a dvanáctiválec. Nic však nevedlo k výsledkům a tak se Ferrari posledních dvou závodů v USA a Jihoafrické republice nezúčastnil. Nováčkem byla stáj Lola, která najala Johna Surteese a Roye Salvadoriho.\n\nSezóna začala v květnu v nizozemském Zandvoortu, který byl vypsán zároveň jako Grand Prix Evropy. V závodě zvítězil Graham Hill s vozem BRM a protože tento úspěch v sezóně zopakoval ještě třikrát, získal titul. V Monaku zvítězil Bruce McLaren s vozem Cooper před úřadujícím mistrem světa Philem Hillem na Ferrari, který tak zaznamenal nejlepší výsledek pro Ferrari toho roku. V Belgii se poprvé prosadil Jim Clark na voze Lotus, v prvních třech závodech zvítězili tři různí piloti a tři různé značky. Ve stejném duchu se pokračovalo i ve Francii, kde zvítězil Dan Gurney na Porsche, v podstatě jen díky odstoupení svých soupeřů.\n\nPrvním kdo dokázal zvítězit podruhé byl Jim Clark, který získal prvenství v Aintree před Surteesem a Mclarenem. Graham Hill to vyrovnal hned v dalším závodě v Německu. Rozhodující krok k titulu učinil Hill v italské Monze, kterou vyhrál a Clark odstoupil. Jim Clark vykřesal teoretickou šanci na titul v USA, kde zvítězil před Hillem a snížil náskok konkurenta z BRM na 9 bodů, což znamenalo, že k titulu by ho dovedlo jedině vítězství a odstoupení Hilla. Vše, ale dopadlo přesně naopak, z vítězství a prvního titulu se tak radoval Graham Hill.\n\nZávody formule 1 si vyžádaly další život. Při tréninku na Grand Prix Mexika, který se jel mimo šampionát, zahynul nadějný Ricardo Rodriguez, který dojel čtvrtý v Belgii a ve věku 20 let byl novou vycházející hvězdou.\n\nBoduje prvních 6 jezdců podle klíče:\n\n\n"}
{"id": "80033", "url": "https://cs.wikipedia.org/wiki?curid=80033", "title": "Formule 1 v roce 1963", "text": "Formule 1 v roce 1963\n\nXIV. Mistrovství Světa Formule 1 a 6. ročník poháru konstruktérů, byl zahájen 26. května Velkou cenou Monaka v ulicích Monte Carla. Posledním závodem, ve kterém se bojovalo o mistrovské body, byla jihoafrická Grand Prix pořádaná v East Londonu 28. prosince. Třináctého ročníku mistrovství světa se zúčastnilo celkem 61 pilotů, z toho bylo 18 nováčků. Patnáct konstruktérů představilo celkem 29 modelů či různých specifikací svých vozů. Oficiální kalendář mistrovství světa obsahoval 10 závodů, z toho se jich 7 pořádalo v Evropě a po jednom v USA, Mexiku a Jihoafrické republice. Sezóna 1963 zahrnovala krom závodů započítávaných do mistrovství světa i dalších 16 nemistrovských Grand Prix, dále pak mezinárodní mistrovství Jihoafrické republiky, které sestávalo z dalších 11 Grand Prix.\n\nBoduje prvních 6 jezdců podle klíče:\n\n"}
{"id": "80034", "url": "https://cs.wikipedia.org/wiki?curid=80034", "title": "Formule 1 v roce 1964", "text": "Formule 1 v roce 1964\n\nXV. Mistrovství světa jezdců a 7. ročník poháru konstruktérů zahájila 10. května Grand Prix Monaka a po 10 závodech 25. října při Grand Prix Mexika byl znám nový mistr světa. Mistrem světa pro rok 1964 se stal John Surtees a v Poháru konstruktérů zvítězil tým Scuderia Ferrari.\n\n"}
{"id": "80035", "url": "https://cs.wikipedia.org/wiki?curid=80035", "title": "Formule 1 v roce 1965", "text": "Formule 1 v roce 1965\n\nXVI. Mistrovství světa jezdců a 8. ročník poháru konstruktérů zahájila 1. ledna Grand Prix JAR a po 10 závodech 24. října při Grand Prix Mexika byl znám nový mistr světa. Mistrem světa pro rok 1965 se stal Jim Clark a v Poháru konstruktérů zvítězil Lotus.\n\n\n\n\n\n"}
{"id": "80036", "url": "https://cs.wikipedia.org/wiki?curid=80036", "title": "Formule 1 v roce 1966", "text": "Formule 1 v roce 1966\n\nXVII. Mistrovství světa jezdců a 9. ročník poháru konstruktérů zahájila 22. května Grand Prix Monaka a po 9 závodech 23. října při Grand Prix Mexika byl znám nový mistr světa. Mistrem světa pro rok 1966 se stal Jack Brabham a v Poháru konstruktérů zvítězil Brabham.\n\n"}
{"id": "80037", "url": "https://cs.wikipedia.org/wiki?curid=80037", "title": "Formule 1 v roce 1967", "text": "Formule 1 v roce 1967\n\nXVIII. Mistrovství světa jezdců a 10. ročník poháru konstruktérů zahájila 2. ledna Grand Prix JAR a po 11 závodech 22. října při Grand Prix Mexika byl znám nový mistr světa. Mistrem světa pro rok 1967 se stal Denny Hulme a v Poháru konstruktérů zvítězil Brabham.\n\n\n"}
{"id": "80038", "url": "https://cs.wikipedia.org/wiki?curid=80038", "title": "Formule 1 v roce 1968", "text": "Formule 1 v roce 1968\n\nSezóna Formule 1 1968 byla v pořadí 19. v šampionátu FIA Formule 1.\n\nKonalo se 12 závodů, z nichž první se jel 1. ledna a poslední 3. listopadu. Body se jako dosud rozdělovaly podle pořadí 9-6-4-3-2-1. Platil limit objemu motoru 3 l (s kompresorem 1,5 l, ale všichni účastníci používali atmosférické motory), minimální hmotnost vozu byla 500 kg. Pneumatiky byly značek Firestone a Goodyear.\n\nGraham Hill v tomto roce podruhé v mistrovství celkově zvítězil. Lotus se potřetí stal vítězem poháru konstruktérů.\n\n\n\n\n\n\n\n"}
{"id": "80039", "url": "https://cs.wikipedia.org/wiki?curid=80039", "title": "Formule 1 v roce 1969", "text": "Formule 1 v roce 1969\n\nXX. Mistrovství světa jezdců a 12. ročník poháru konstruktérů zahájila 1. března Grand Prix JAR a po 11 závodech 19. října při Grand Prix Mexika byl znám nový mistr světa. Mistrem světa pro rok 1969 se stal Jackie Stewart a v Poháru konstruktérů zvítězil Matra.\n\n"}
{"id": "80040", "url": "https://cs.wikipedia.org/wiki?curid=80040", "title": "Formule 1 v roce 1970", "text": "Formule 1 v roce 1970\n\nXXI.Mistrovství světa jezdců a 13. ročník poháru konstruktérů zahájila 7. března Grand Prix JAR a po 13 závodech 25. října při Grand Prix Mexika byl znám nový mistr světa. Mistrem světa pro rok 1970 se stal Jochen Rindt a v Poháru konstruktérů zvítězil Team Lotus.\n\n"}
{"id": "80041", "url": "https://cs.wikipedia.org/wiki?curid=80041", "title": "Formule 1 v roce 1971", "text": "Formule 1 v roce 1971\n\nXXII.Mistrovství světa jezdců a 14. ročník poháru konstruktérů zahájila 6. března Grand Prix JAR a po 11 závodech 3. října při Grand Prix USA byl znám nový mistr světa. Mistrem světa pro rok 1971 se stal Jackie Stewart a v Poháru konstruktérů zvítězil Tyrrell.\n\n"}
{"id": "80042", "url": "https://cs.wikipedia.org/wiki?curid=80042", "title": "Formule 1 v roce 1972", "text": "Formule 1 v roce 1972\n\nXXIII.Mistrovství světa jezdců a 15. ročník poháru konstruktérů zahájila 23. ledna Grand Prix Argentiny a po 12 závodech 8. října při Grand Prix USA byl znám nový mistr světa. Mistrem světa pro rok 1972 se stal Emerson Fittipaldi a v Poháru konstruktérů zvítězil Team Lotus.\n"}
{"id": "80043", "url": "https://cs.wikipedia.org/wiki?curid=80043", "title": "Formule 1 v roce 1973", "text": "Formule 1 v roce 1973\n\nXXIV. mistrovství světa jezdců a 16. ročník poháru konstruktérů zahájila 28. ledna Grand Prix Argentiny a po 15 závodech 7. října při Grand Prix USA byl znám nový mistr světa. Mistrem světa pro rok 1973 se stal Jackie Stewart a v Poháru konstruktérů zvítězil Team Lotus.\n\n"}
{"id": "80044", "url": "https://cs.wikipedia.org/wiki?curid=80044", "title": "Formule 1 v roce 1974", "text": "Formule 1 v roce 1974\n\nXXV.Mistrovství světa jezdců a 17. ročník poháru konstruktérů zahájila 13. ledna Grand Prix Argentiny a po 15 závodech 6. října při Grand Prix USA byl znám nový mistr světa. Mistrem světa pro rok 1974 se stal Emerson Fittipaldi a v poháru konstruktérů zvítězil tým McLaren.\n\n"}
{"id": "80045", "url": "https://cs.wikipedia.org/wiki?curid=80045", "title": "Formule 1 v roce 1975", "text": "Formule 1 v roce 1975\n\nXXVI. mistrovství světa jezdců a 18. ročník poháru konstruktérů zahájila 12. ledna Grand Prix Argentiny a po 14 závodech 5. října při Grand Prix USA byl znám nový mistr světa. Mistrem světa pro rok 1975 se stal Niki Lauda a po jedenácti letech od úspěchu Johna Surteese se dočkala mistrovského titulu značka Ferrari. Rok 1975 je zajímavý i tím, že v celkové klasifikaci dokázala bodovat jediná žena, Lella Lombardi. Svoje účinkování ve formuli 1 ukončil po 18 sezonách Graham Hill. O to horší a více zarmucující byla zpráva o leteckém neštěstí 29. listopadu 1975, kdy Graham Hill zahynul ve svém soukromém letadle nedaleko Londýna. Při nehodě přišel o život kromě dalších cestujících i jezdec formule 1 Tony Brise.\n\nS formulí 1 se rozloučili jezdci Denis Hulme, Jean Pierre Beltoise a Mike Hailwood. Objevilo se i spousta nových jmen, ale jen hrstka mohla zůstat mezi elitou: Bob Evans, Guy Tunmer, Alan Jones, Roelof Wunderink, Tony Brise, Torsten Palm, Damien Magee, Hiroši Fušida, Brian Henton, Dave Morgan, Jim Crawford, Harald Ertl, Tony Trimmer, Brett Lunger, Jo Vonlanthen, Renzo Zorzi a Michel Leclère. Finanční potíže postihly tým March jenž do šampionátu nemohl nastoupit. Americká pneumatikářská firma Firestone omezila své působení ve formuli 1 pouze na tým Jonese Parnelliho v jehož barvách jezdil Mario Andretti. Ostatní týmy byly odkázány na pneumatiky od Goodyear, který se tak stal výhradním dodavatelem.\nDo formule 1 už nehodlal dále investovat ani kosmetický koncern Yardley a také John Player uzavřel s týmem Colina Chapmana smlouvu pouze na jeden rok.\n\nPoprvé se ve formuli 1 představil tým Fittipaldi, Williams a Beta Team March, který používal vozy March s podporou italské firmy Beta. Od Grand Prix Jihoafrické republiky se do skupiny jezdců, kteří začali konstruovat vlastní vozy, zařadil i Graham Hill. Ve svém vlastním týmu \"Embassy Racing with Graham Hill\" provozoval dva vozy, Lola T370 se kterým sám závodil a vůz vlastní konstrukce Hill GH1, jenž měl v F1 krátké trvání a definitivně zmizel ze scény po Grand Prix USA 1975.\n\nPrvní dva závody v sezóně, které se jely na jihoamerickém kontinentu, byly ve znamení brazilských pilotů. V Argentině zvítězil úřadující mistr světa Emerson Fittipaldi a na domácí půdě dojel na druhém místě za svým krajanem Carlosem Pacem. Celý kolotoč velkých cen se přesunul do Jihoafrické republiky, kde celý závod ovládl domácí idol Jody Scheckter.\n\nPoté přišla na řadu Evropa a i evropští jezdci. První evropský závod, Grand Prix Španělska, nedopadl vůbec dobře. Stávka jezdců, přerušený závod, chyby pořadatelů a funkcionářů FIA, ale především pět mrtvých a devět zraněných diváků. Jezdci ještě před zahájením prvního tréninku protestovali proti nedostatečným bezpečnostním opatřením na trati, kde upozorňovali především na chybějící svodidla nebo na jejich nedostatečné upevnění a odmítli startovat. Situace byla napjatá, na protest proti uskutečnění závodu nestartoval Emerson Fittipaldi. Nakonec do závodu nastoupilo 25 jezdců spolu s jedinou ženou Lelou Lombardiovou. Obavy jezdců se naplnily v 25. kole závodu, kdy došlo k tragické nehodě, vůz týmu Grahama Hilla řízený Stommelenem, přišel v rychlosti okolo 200 km/h o stabilizátor, havaroval a dopadl mezi diváky. Bilance byla hrozivá na místě přišlo pět lidí o život a dalších devět zraněno. Stommelen byl se zlomenou rukou a nohou dopraven do nemocnice. Závod pokračoval dál a až ve 29. kole byl zastaven.\n\nMistrovství světa pokračovalo závody v Monaku, Belgii a Švédsku, kde si pořadatelé vzali ponaučení z tragické Grand Prix Španělska a všechna bezpečnostní opatření byla bezchybná. Ve všech třech závodech exceloval Niki Lauda na novém Ferrari 312T a dostal se tak do vedení šampionátu. Dalším evropským závodem byla Grand Prix Nizozemska, která začínala na mokré trati a končila na suchu, v jeho průběhu proto jezdci přezouvali pneumatiky se vzorkem na sliky. Překvapivě zvítězil James Hunt o pouhou sekundu před Laudou. Ve Francii znovu dominoval způsobem start cíl Niki Lauda a zvýšil tak svůj náskok v čele šampionátu na 22 bodů.\n\nNejzajímavějším závodem sezóny byla britská Velká cena. Na okruhu v Silverstone pršelo a čelo závodu se celkem devětkrát změnilo a navíc v 56. kole došlo k hromadné havarii osmi jezdců a závod byl proto 12 kol před cílem ukončen. Jezdci pak byli klasifikováni podle umístění v jakém projeli 55. kolo. Zvítězil tedy Emerson Fittipaldi a oživil tak naději na obhajobu titulu, protože Lauda dojel až osmý. Do Německého \"Zeleného pekla\", jak je nazýván Nürburgring, nastoupil jako favorit Niki Lauda, který také až do poloviny závodu vedl, ale pak přišly problémy s pneumatikami a Lauda nakonec dojel třetí. Z vítězství se radoval Carlos Reutemann. Během Grand Prix Německa bylo oznámeno, že se z finančních důvodů ruší Velká cena Kanady. Österreichring, který hostil Grand Prix Rakouska, byl opět svědkem tragické události, během tréninku havaroval Američan Mark Donohue a svým zraněním později v nemocnici podlehl. Další nepříjemnou událostí, která ovlivnila Grand Prix Rakouska, byl hustý déšť a závod musel být ve 29. kole ukončen a stejně jako ve Španělsku, bylo udělováno jen poloviční počet bodů. Vítězem se stal Vittorio Brambilla. Bylo více než pravděpodobné, že o mistru světa se opět rozhodne v italské Monze, Niki Lauda potřeboval získat alespoň půl bodu. V kvalifikaci nenechal nic náhodě a vybojoval si pole position. V závodě, před 150 000 italských tifosi, jel velmi obezřetně, neutočil na vedoucího Regazzoniho a bez jakéhokoliv odporu přepustil druhé místo Fittipaldimu. Třetí místo mu zajistilo titul. Ve Watkins Glen šlo už jen o prestiž a Niki Lauda dokázal, že titul mistra světa získal oprávněně, zvítězil.\n\n\n\n\n"}
{"id": "80046", "url": "https://cs.wikipedia.org/wiki?curid=80046", "title": "Formule 1 v roce 1976", "text": "Formule 1 v roce 1976\n\nXXVII. Mistrovství světa jezdců F1 a XIX. pohár konstruktérů. Sezoná měla původně začít 11. ledna Grand Prix Argentiny, ale závod byl zrušen a zahajovalo se až o 14 dní později v Brazílii. Po šestnácti závodech se o titulu mistra světla rozhodlo pod horou Fudži při Grand Prix Japonska. Celý rok se nesl ve znamení dostihnout technický náskok týmu Ferrari. Ne každý tým se vydal stejnou cestou a tak přišla řada rozličných řešení. Tím asi nejzajímavějším pojetím byl projekt P34 týmu Tyrrell, který představil zdvojenou přední nápravu se čtyřmi malými koly na místo tradičních dvou. Tým Brabham přišel se změnou dodavatele pohonné jednotky, namísto dosavadního Fordu Cosworth sáhli konstruktéři po dvanáctiválci Alfa Romeo.\nBoduje prvních 6 jezdců podle klíče:\n\n\nMistrovství Velké Británie Shellsport Group 8 bylo vypsané pro vozy Formule 1, Formule 5000, Formule 2 a Formule Atlantic.\n\nPrvní v cíli získal 9 bodů, 6 bodů druhý, 4 třetí, 3 čtvrtý, 2 pátý a 1 bod za šesté místo. Neudělovaly se body za nejrychlejší kolo ani za pole position. Do šampionátu se započítávalo sedm nejlepších výsledků z prvních osmi závodů a sedm nejlepších výsledků z posledních osmi závodů.\n\nDo šampionátu se započítávalo sedm nejlepších výsledků z prvních osmi závodů a sedm nejlepších výsledků z posledních osmi závodů. Pouze McLaren přišel v první části o jeden bod.\n\n"}
{"id": "80047", "url": "https://cs.wikipedia.org/wiki?curid=80047", "title": "Formule 1 v roce 1977", "text": "Formule 1 v roce 1977\n\n"}
{"id": "80048", "url": "https://cs.wikipedia.org/wiki?curid=80048", "title": "Formule 1 v roce 1978", "text": "Formule 1 v roce 1978\n\n"}
{"id": "80049", "url": "https://cs.wikipedia.org/wiki?curid=80049", "title": "Formule 1 v roce 1979", "text": "Formule 1 v roce 1979\n\n"}
{"id": "80053", "url": "https://cs.wikipedia.org/wiki?curid=80053", "title": "Formule 1 v roce 1984", "text": "Formule 1 v roce 1984\n\nSezóna roku 1984 byla v pořadí již 35. ročníkem Mistrovství světa jezdců Formule 1 a 27. ročníkem poháru konstruktérů. Triumf mezi jezdci slavil pilot McLarenu Niki Lauda a pohár konstruktérů, který získal McLaren. Sezóna začala na brazilském okruhu Jacarepagua, 25. března a mistrovství světa uzavírala Grand Prix Portugalska 21. října. Z kalendáře byla vyškrtnuta Grand Prix New Yorku, a Grand Prix Španělska, která se měla jet 21. října, byla nahrazena portugalskou Grand Prix.\n\nNovinkou v pravidlech bylo omezení objemu nádrže na 220 l. Týmy se s tím dokázaly vyrovnat i některými nepovolenými praktikami, které se ovšem těžko dokazovaly, a to podchlazením paliva, což v reálu představovalo o 15 l pohonné látky navíc. Dalším přínosem bylo rozšíření elektroniky, která zlepšovala kontrolu nad vozem, a to především v oblasti vstřikování paliva. Již začátkem roku se za nejlépe připravené komponenty považovali McLaren MP4/2, navržený Johnem Bernardem a poháněný motorem Porsche Turbo od společnosti TAG.\nPředchozí boje mezi konstruktéry a Mezinárodní federací automobilového sportu (FISA), ustaly. Posledním počinem byl protest stájí Renault a Ferrari v závěru roku proti mistru světa Piquetovi, jenž v Grand Prix Německa a Grand Prix Itálie použil ve svém voze palivovou směs o oktanovém čísle 102,8, zatímco pravidla povolují jako maximální hranici 102. Celou záležitost uzavřel razantně předseda FISA Balestre, který oznámil, že použité palivo ve vozech Brabham bylo v mezích tolerance, která dle pravidel činí 0,9.\nV polovině ledna se na okruhu Jacarepagua u Rio de Janera, sešlo všech 11 týmů, které přijely testovat nové nebo předělané vozy. Téměř ve všech vozech se jako pohonná jednotka objevil přeplňovaný motor turbodmychadlem, jedinou výjimku tvořil tým Tyrrell, který spoléhal na osvědčený atmosférický motor Cosworth. Tým Kena Tyrrella ze začátku sezóny pociťuje omezený rozpočet v důsledku malého zájmu sponzorů. Nicméně Ford Motor Compa ohlásil zahájení prací na novém revolučním motoru, který bude bude přeplňovaný abude mít větší výkon. S klasickým motorem Ford Cosworth zvítězily vozy formule 1 ve 155 Grand Prix.\n\nBoduje prvních 6 jezdců podle klíče:\n\n\n\nPrvní pole position sezóny a druhé ve své kariéře získal talentovaný Říman Elio de Angelis na voze Lotus. Start se ale nejlépe povedl jeho krajanovi Michele Alboretovi, který se tak ujal vedení, zatímco Lauda a Warwick mírně kolidovali a Nelson Piquet měl problém s motorem.\nJiž se zdálo že Michele Alboreto jedoucí v čele rozhodl o závodě, když z jeho vozu unikla brzdová kapalina a v 11. kole tak přišel o vedení a ve 14. odstoupil definitivně. Vedení převzal Niki Lauda a Nelson Piquet prokázal, že jeho Brabham je nejrychlejším monopostem v poli, když se probojoval na 7. pozici. Také Laudovi nebylo dáno, aby viděl šachovnicový praporek - ve 38. kole ho zradila elektronika. Na čele se mihl Prost, ale vzápětí pozici přenechal Warwickovi, protože musel zamířit do boxu. Deset kol před cílem zradila technika i Warwicka a tak se do čela vrátil Prost a vedení udržel až do cíle. Jako další projeli cílem Rosberg (Williams-Honda), De Angelis, Cheever (Alfa Romeo), Brundle (Tyrrell-Ford) a Tambay (Renault ).\n\nNelson Piquet získal první pole position v sezóně a patřil mezi nejrychlejší v celém závodním víkendu, do doby než jeho motor během závodu explodoval. Do čela se tak dostal Niki Lauda a vedení si udržel až do cíle. Jeho týmový kolega Alain Prost startoval z boxu v náhradním voze a skvělou stíhací jízdou si vybojoval druhé místo. Zbytek světa jen přihlížel a na třetím místě dokončivší Warwick ztrácel již celé kolo. Riccardo Patrese s Alfou Romeo dojel čtvrtý, Andrea de Cesaris na Ligieru pátý a šestým místem poprvé v kariéře bodoval i Ayrton Senna.\n\n"}
{"id": "80058", "url": "https://cs.wikipedia.org/wiki?curid=80058", "title": "Formule 1 v roce 2007", "text": "Formule 1 v roce 2007\n\nSezóna roku 2007 byla v pořadí již 58. ročníkem Mistrovství světa jezdců Formule 1 ve kterém zvítězil jezdec Ferrari, Kimi Räikkönen a 50. ročníkem poháru konstruktérů, který získalo Ferrari. Začalo se již tradičně v Austrálii, 18. března a skončilo se 21. října závodem v Brazílii. Sezóna byla ve znamení zásadních změn, kdy končila stará Concordská dohoda a očékavalo se podepsání nové. Dále to byla první sezóna jediného dodavatele pneumatik Bridgestone (potvrzeného až do roku 2009). Sezóna byla také poznamenaná kauzou spy-story mezi týmy Ferrari a McLaren a nesčetných polemik vzniklých během několika Grand Prix, které často vyžadovaly zásah pověřených orgánu FIA.\n\nKalendář se zredukoval z 18 Grand Prix z roku na 17 závodů. Poprvé od sezóny nebyly ani jediný závod pořádán dvakrát v jedné zemi. 29. srpna 2006 FIA zveřejnila provizorní kalendář ve kterém chyběli Grand Prix San Marina a Grand Prix Evropy zatímco Grand Prix Belgie se po pauze do kalendáře vrátila.\n\nItalská vláda potvrdila pomoc při rekonstrukci a obnově Autodromo Enzo e Dino Ferrari, zároveň podepsala smlouvu na organizování Grand Prix San Marina, a 7. září 2006 byl dodatečně doplněn do kalendáře jak 18 závod s termínem 29. dubna. Nicméně konkrétní podmínky smlouvy záviseli na technických prohlídkách a následné analíze v březnu 2007. Starý paddock bude zbourán a hned od začátku bylo jasné, že práce na okruhu nebudou jen povrchové upravy, ale že se jedná o důkladnou renovaci celého okruhu. V zhledm k těmto událostem se FIA rozhodla pro rok 2007 Grand Prix San Marina do kalendáře nezařadit. Také další motoristická událost, kterou okruh v Imole hostil, MotoGP byla přesunuta na okruh Misano Adriatico jako \"Grand Prix San Marian a Riviera di Rimini\".\nPrvní informace, které se dostali na veřejnost po zrušení Grand Prix Evropy, hovořili o alternaci Velkých cen Německa a Itálie. Grand Prix Německa se měla střídavě pořádat na Nürburgringu a Hockenheimu a Grand Prix Itálie měla alternovat mezi Monzou a Imolou. \n\nDalší změnou v kalendáři bylo místo konání Grand Prix Japonska. 14. března bylo s konečnou platností oznámeno, že místem konání japonské Grand Prix bude, namísto tradiční Suzuky, která je majetkem Hondy, nově zrekonstruovaná trať ve Fuji, která patří konkurenční Toyotě.Na okruhu ve Fuji se naposledy konal závod F1 v roce .\nZ politického a organizačního hlediska, bylo největším krokem v této sezoně podepsání Concordské dohody sepsané v roce 1997 mezi aktuálními konstruktéry vozů formule 1 a Bernie Ecclestonem. Zvláště pak, Mercedes-Benz, BMW, Renault e Honda od května 2005 sdružené v GPMA, Grand Prix Manufacturers Association, měli několik neshod s FIA a s Ecclestonem ohledně financí a techniky. Již v únoru vyhrožovali blokováním formule 1 od roku 2008 a následným založením konkurenčního šampionátu pod názvem GPWC Grand Prix World Championship, ale během Grand Prix Španělska 2006 se vše vrátilo do starých kolejí a všechny týmy podepsaly \"Memorandum of Understanding\".\n8. ledna 2007 FIA oznámila vznik výkonného výboru za garance zájmů konstruktérů pojmenovaný \"Formula One Manufacturers' Advisory Commission\" (FOMAC), do funkce presidenta byl dosazen Burkhard Goeschel a členy se staly automobilky BMW, DaimlerChrysler (Mercedes), Ferrari, Honda, Renault a Toyota. Předchozí organizace GPMA zanikla odchodem Renaultu, v únoru 2007.\nByla to první sezóna po 15 letech bez Michaela Schumachera, který loni v Monze oznámil konec kariéry závodního pilota. Ze scény zmizely i dvě stálice na nebi F1, mistr světa z roku 1997 Jacques Villeneuve a Juan Pablo Montoya. Čerstvý mistr světa Fernando Alonso odešel k McLarenu a od stříbrných šípu odešel Kimi Räikkönen, který zamířil k Ferrari. Návrat do závodního kokpitu plánují dva dosavadní testovací piloti Alexander Wurz a Anthony Davidson. Pod drobnohledem budou oba nováčci z loňské sezóny Robert Kubica a Nico Rosberg. Do světa velkých cen míří nový talent Heikki Kovalainen a vítěz série GP2 Lewis Hamilton, který se tak stane prvním pilotem tmavé pleti ve formuli 1.\n\nVýznamnou novinkou v roce 2007 z pohledu vývoje pneumatik, byl fakt, že v seriálu zůstal jediný dodavatel pneumatik a to firma Bridgestone, která by měla zásobovat všechny vozy Formule 1 až do roku 2010. Pneumatiky, stejně jako v sezóně 2006 zůstanou drážkované a to čtyřmi drážkami, naopak změnou jsou nové směsi, tak aby nebyly zvýhodněny týmy, které v loňské sezóně používali japonskou značku. Na výběr byly čtyři směsi na suchou trať označené jako tvrdé, střední, měkké a super měkké. Pro závod výrobce určil pouze dvě směsi, které museli být povinně použity v závodě. Každý pilot pak měl možnost volby, v jaké části závodu kterou směs použije.\n\nAby bylo viditelné, kdo na jaké směsi jede, byla každá měkčí směs označena bílou tečkou. Protože tento systém označení při prvním závodě selhal, od Grand Prix Malajsie byla použita jedna z drážek, která byla vymalována bílou barvou.\n\nKaždý tým může mít na závodní víkend dva typy pneumatik pro suchou trať, jeden pro mokrou trať a jeden pro extrémně mokrou trať. Celkový počet je stanoven na 4 suché sady, 4 mokré sady a 3 extrémně mokré sady. Suché pneumatiky jsou čtyři přední a čtyři zadní vyhrazeny pouze pro použití v pátečních trénincích. Po zbytek víkendu je povoleno použití deseti sad.\n\n\njakmile se objeví na trati, jezdci jezdící o kolo zpět musí všechny předjet i Safety car, objet jedno kolo a zařadit se na konec skupiny. Tím se zamezí, aby pomalejší jezdci bránili při restartu závodu soupeření mezi nejlepšími. Než se dokončí tento proces nesmí nikdo z jezdců do boxu.\n\nDalší novinkou je vybavení monopostu třemi diodami (žlutá, modrá a červená), které signalizují vyvěšení vlajek stejných barev. Diody jsou o minimalni velikosti 5 mm a jsou umístěny v zorném úhlu pilota. Dále je na voze lékařské světlo. Jeho zapnutím dává pilot najevo, že je při vědomí a může komunikovat se záchranáři.\n\nBoduje prvních 8 jezdců podle klíče:\n\n\nPřed sezónní testy začaly v listopadu 2006 na Circuit de Catalunya, za účasti deseti týmů z jedenácti. Z jezdců chyběl Fernando Alonso a Kimi Räikkönen, kteří měli smlouvu s Renault a McLaren.\nFelipe Massa překonal své rekordní časy v prvních dvou dnech testů. Druhý pilot Ferrari, Luca Badoer, zajel nejrychlejší čas ve třetím dnu testů, i když zájem médií se soustředí na dvojnásobného mistra světa Mika Häkkinena, který doprovázel Lewise Hamiltona a de la Rosu v týmu McLaren, jeho časy byly o tři sekundy pomalejší než čas Badoera.\n\nDle názoru některých odborníku, měl jediný dodavatel pneumatik zvýhodnit především Ferrari, které hned od začátku vykazovalo v testech vynikající výsledky a téměř dokonalou souhru s pneumatikami. Navzdory tomu japonský výrobce prohlásil, že pneumatiky pro roku 2007 jsou naprosto odlišné konstrukce tak, aby se minimalizovala výhoda pro stáje, které v sezóně 2006 obouvaly Bridgestone (Ferrari, Toyota, Williams, Midland/Spyker a Super Aguri).\nToyota byla jediným týmem, který testoval čtyři dny v Barceloně. Jak Ralf Schumacher tak Jarno Trulli zajížděli kola v lepších časech než Massa a Badoer v předchozím testu. Testy pokračovaly 6. prosince v Jerezu, s největším počtem týmu. Dvě Ferrari, Massi e Badoera obsadili první dvě místa, před McLarenem Lewise Hamiltona. Hamilton se zlepšil následující den, když skončil druhý ztrácejíc sekundu na Renault Giancarla Fisichelli.\nDruhý den testů se mezi nejrychlejší zařadily i oba japonské týmy Honda a Toyota které výsledek zopakovali i následující den: Honda, kterou pilotoval Rubens Barrichello a Toyota , kterou řídil Franck Montagny byly nejrychlejší díky volné trati v Jerezu. Heikki Kovalainen a Pedro de la Rosa byli nejrychlejší ve čtvrtém a pátém dni testů. V posledním dnu testů se na trati poprvé představil i Fernando Alonso při svém debutu s McLarenem.\n\nDalší testy v roce 2007 jsou znázorněny v tabulce.\n\n Všechny motory jsou specifikace 2.4 V8, ze sezony 2006.\n\n\n\n(‡) Tým získal v závodě double, tmavě šedý odstín znamená hattrick pro jezdce\n\nÚvodní závod sezóny přivítala znovu Austrálie a to 16. března; byl to první závod od Grand Prix Španělska 1986 ve kterém na startu chyběl motor Cosworth. Již v kvalifikaci se strhla bitva o pole position, jejímiž aktéry byli Kimi Räikkönen a Fernando Alonso. Jako úspěšnější z této fáze závodního víkendu vyšel pilot Ferrari; což potvrdil také v závodě, ve kterém dominoval od prvního do posledního kola, zatímco jeho rival Alonso musel odolávat útokům týmového kolegy a nováčka v týmu Hamiltona, který se po první zatáčce dostal před španělského pilota a zůstal před ním víc jak polovinu závodu.\nNakonec, díky hazardní strategii při pit stopu, získal zpět druhou pozici, kterou udržel až do konce. Hamilton při své premiéře dojel na třetím místě, na dalších bodovaných místech se umístili Nick Heidfeld (4.), Giancarlo Fisichella (5.), Felipe Massa (6.), Nico Rosberg (7.) e Ralf Schumacher (8.). V závodě se perfektním výkonem blýskl i Massa, který startoval z 16. pozice na startu, kam byl posunut za výměnu převodovky, a v cíli byl klasifikován na 6. místě. Zklamáním byl Robert Kubica, který poté co v závodě jezdil před svým kolegou Heidfeldem, musel odstoupit pro poruchu převodovky. Závod plný menších výletů mimo trať zažili Heikki Kovalainen a Adrian Sutil, ale také Christijan Albers e Scott Speed. David Coulthard a Alexander Wurz byli protagonisti poněkud zvláštní nehody, která se obešla bez vážných následků pro oba zúčastněné.\n\nMcLaren se snažil o odvetu z Austrálie a v druhém závodě sezóny kterým byla Grand Prix Malajsie chtěl zvítězit. V kvalifikaci ovšem částečně nestačili na Ferrari Felipe Massa a Kimi Raikkonen obsadili první respektive třetí místo, zatímco Fernando Alonso a Lewis Hamilton skončili na druhém a čtvrtém místě. Start se vůbec nepovedl Ferrari a do čela se tak dostal McLaren a tuto pozici již během závodu nikomu nepřepustil. Po několika pokusech o předjetí chyboval Massa a dostal se tak na okamžik mimo dráhu, kdzž se vrátil zpět ocitl se na devátém místě. Räikkönen se během celého závodu snažil o předjetí Hamilton a rozdělení obou vozu McLaren, ale jeho snaha se míjí účinkem, i když i během posledních kol nepříjemně dotírá na Hamilton. Závod končí doublem McLaren, zvítězil Alonso v závěsu s Hamiltonem, třetí je Räikkönen. Na dalších místech dojíždí Nick Heidfeld, Felipe Massa, Giancarlo Fisichella, Jarno Trulli a Heikki Kovalainen. Překvapením začátku sezóny je Hamilton: který ve dvou závodech dvakrát vystoupil na stupně vítězů. Ze závodu odstoupili Nico Rosberg, Adrian Sutil, David Coulthard a Christijan Albers; za zmínku stojí i umístění týmu Renault, který není tak silný jako v předešlé sezóně. Výborně znovu zajelo BMW Sauber, které se tak pasovalo do třetího nejsilnějšího týmu šampionátu. Robert Kubica se znovu musel vypořádat s technickými problémy, které ho během závodu potkaly.\n\nVe třetím závodě Ferrari vrátilo úder a dominovalo celému víkendu včetně kvalifikace. Felipe Massa povzbuzen výsledky z tréninků získal pole position, nejrychlejší kolo v závodě a nakonec i vítězství v Grand Prix Bahrajnu. Hned po startu Massa nedal nikomu šanci a ujal se vedení, které si udržel až do cíle. Na druhém místě se umístil Lewis Hamilton, který se tak stal jedním z nejlepších nováčků ve formuli 1, když v prvních třech závodech kariéry získal tři pódiová umístění. Třetím mužem v cíli byl Kimi Räikkönen, čtvrté místo získal překvapivě Nick Heidfeld s vozem BMW který se dokázal protlačit před Fernanda Alonsa (klasifikován na 5. místě) v jediném důležitém předjížděním manévru během závodu. Kubica, poprvé v sezóně boduje a náležitě si to užívá, zatímco Jarno Trulli a Giancarlo Fisichella na sedmém respektive osmém místě neskrývají zklamání. V závodě je zaznamenáno šest odpadlíků; nešťastný David Coulthard, autor neslavného prvenství, ve třech závodech třikrát odstoupil. Tento závod ukázal jaké je rozložení sil ve startovním poli a kde je třeba hledat kandidáta na titul: McLaren a Ferrari, s BMW za zády a možná také Renault, který zatím hledá správné nastavení vozu a hlavně rychlost. V průběžné kvalifikaci pilotů nastala situace, která se nastala od sezóny ; do čela šampionátu se dostali hned tři piloti se shodným počtem 22, Fernando Alonso, Kimi Raikkonen a Lewis Hamilton. V roce 1950 to byli Giuseppe Farina, Juan Manuel Fangio a Johnnie Parsons s 9 body, i když posledně jmenovaný se zúčastnil jen závodu na 500 mil v Indianapolis . V poháru konstruktérů McLaren získal náskok 5 bodů před Ferrari. Po tomto závodě následovala měsíční pauza, způsobená nezařazením Grand Prix San Marina do kalendáře.\n\nPrvní tři závody měly tři různé vítěze, Grand Prix Španělska ale přála vítězi posledního závodu Massovi, a tak Ferrari mohlo slavit už třetí vítězství v sezóně. Felipe Massa si počínal bezchybně již v kvalifikaci a za svými zády nechal všechny své pronásledovatele včetně svých největších konkurentů v boji o titul. Fernando Alonso, Kimi Räikkönen a Hamilton se seřadili na startovním roštu přesně v tomto pořadí. Hned po startu se do čela vrhl Massa, zatímco Räikkönen na startu zaváhal a dostal se před něho Hamilton. Alonso se hned v první zatáčce dostal mimo trať a přenechal svou pozici týmovému kolegovi stihl se však vrátit před druhým Ferrari. Räikkönen, se trápil a devátém kole musel odstoupit pro problémy s elektronikou. V závodě s přehledem zvítězil Felipe Massa, druhý byl opět Hamilton a třetí Alonso. Další pořadí bylo Robert Kubica (4.), David Coulthard (5.), Nico Rosberg (6.), Heikki Kovalainen (7.) a bodovanou osmičku uzavřel Takuma Sató, který tak získal první bod pro týmSuper Aguri.\n\nNa konci tohoto závodu Super Aguri oznámilo jméno nového testovacího pilota, jimž se stal James Rossiter.\n\nPátým podnikem sezóny byla tradičníGrand Prix Monaka. Začátek víkendu se nepovedl Ferrari: Kimi Räikkönen, z důvodu poškození vozu během první sekce, kdy jeho vůz skončil ve zdi a nemohl se tak účastnit dalších částí kvalifikace. To znamenalo, že startoval až ze 16. pozice na startu, což je na trati jakou je Monte Carlo, téměř nemožné pomýšlet na dobrý výsledek. Zatímco Massa dokázal držet krok s konkurencí a zajistil si třetí pozici na startu. McLaren v kvalifikaci dominoval a zajistil si tak pro nedělní závod první řadu, s Alonsem a Hamiltonem. Během závodu, v úzkých uličkách města, bylo téměř nemožné předjíždět a tak v závodě stejně jako v kvalifikaci dominovala stáj McLaren. Již během závodu se objevily hlasy o ovlivňování výsledku a šéf týmu Ron Dennis tak musel čelit obvinění z týmové režie.\nFelipe Massa dojel na třetím místě, na čtvrtém místě dojel Giancarlo Fisichella, pátý byl Robert Kubica, šestý Nick Heidfeld, sedmý Wurz a osmý nakonec zklamaný Kimi Räikkönen. Boj o titul byl i po tomto závodě zcela vyrovnaný: Alonso a Hamilton v čele šampionátu se 38 body, Massa se 33 body na dalším místě a Räikkönen, zůstává s 23 body na čtvrtém místě.\n\nPo pěti závodech, ve kterých bylo pořadí v cíli téměř totožné s pořadím na startovním roštu, bez větších předjížděních manévrů, byl závod v Kanadě pestrým obohacením šampionátu. Závod byl plný duelů a předjíždění, byli jsme svědky několika menších výletů mimo trať a hrůzostrašně vypadající havárie Roberta Kubici. Safety Car se na trati objevil dokonce čtyřikrát.\nLewis Hamilton poprvé ve své kariéře zvítězil a to dokonce z pole position. Druhé místo získal Nick Heidfeld na BMW, třetí byl Alexander Wurz s vozem Williams: je to poprvé co se na stupních vítězů objevil jiný tým než Ferrari nebo McLaren. Heikki Kovalainen získal čtvrté místo poté co v kvalifikaci rozbil vůz o zeď, měnil motor a startoval z posledního místa. Takuma Sató se v závěrečných kolech dokázal skvělými manévry dostat jak před Ralfa Schumachera tak před Fernanda Alonsa a pro svůj tým Super Aguri získal další tři body. V závodě, který byl poznamenán několika výjezdy Safety Caru a ne zcela zažitými pravidly, byli diskvalifikování Giancarlo Fisichella a Felipe Massa, kteří vyjeli z pitlane v okamžiku, kdy na semaforu svítilo červené světlo. Nejdramatičtější okamžik celého závodu přišel ve 26. kole, kdy havaroval Robert Kubica. Přestože první zprávy hovořily o frakturách nohou, polský pilot jako zázrakem vyvázl z nehody bez zranění. Jarno Trulli měl v závěru problém s přítlakem a v jedné ze zatáček najel do zdi, zatímco Jenson Button odstoupil ze závodu v jeho samém začátku.\nPo této GP se situace v čele šampionátu změnila Hamilton se 48 body se vzdálil svým pronásledovatelům na 8 bodů, které ztrácí jeho týmový kolega Alonso. Oba jezdci Ferrari se propadli: Massa stále s 33 body a Räikkönen s 27.\n\nTýden po kanadské Grand Prix se seriál formule 1 přesunul do Indianapolis, dějiště Grand Prix USA. Hamilton dokázal podruhé ve formuli 1 zvítězit a to na okruhu na kterém startoval poprvé. Tentokrát vítězství nepřišlo tak snadno jako před týdnem v Kanadě, na okruhu ve staré cihelně musel tvrdě odrážet útoky svého týmového kolegy Alonsa. Ferrari dorazilo do cíle hned po obou vozech McLaren v pořadí Felipe Massa a Kimi Räikkönen.\n\nJiž v kvalifikaci měly převahu vozy McLaren, v prvních dvou částech byl nejrychlejší Fernando Alonso, který ve druhé části kvalifikace zajel dokonce nejlepší čas, přesto v závěrečné části, do které nastoupilo deset nejrychlejších vozu, musel přenechat pole position svému týmovému kolegovi. Závod byl bohatý na předjíždění a bojovalo se dokonce i o poslední bodované místo: více jak polovinu závodu bojovali čtyři vozy o osmou příčku, kterou nakonec získal nováček Sebastian Vettel, který nastoupil do monopostu za Roberta Kubicu. Tímto výsledkem se stal Vettel nejmladším pilotem, který získal body v Grand Prix; bylo mu 19 let 11 měsíců a 14 dní. Bodově své konto vylepšili i Heikki Kovalainen, Jarno Trulli a Mark Webber. Ferrari, začalo citelně ztrácet na svého rivala McLaren, Hamilton zvýšil svůj náskok na Felipeho Massu o 20 bodů.\n\n\n"}
{"id": "80062", "url": "https://cs.wikipedia.org/wiki?curid=80062", "title": "Fénické písmo", "text": "Fénické písmo\n\nFénické písmo bylo ve starověku souhláskové písmo používané pro zaznamenání textů ve féničtině a později i v dalších příbuzných kanaánských jazycích. Z fénického písma se (nepřímo) vyvinulo mnoho dnes používaných písem, jak souhláskových (hebrejské, arabské), tak slabičná řecká alfabeta, z které je odvozena cyrilice i světově nejrozšířenější latinka.\n\nFénické (resp. fénicko-kanaánské) písmo se vyvinulo z písma protosinajského patrně někdy v 14. - 11. století př. n. l. v oblasti Předního východu (Fénicie nebo Kanaán v širším smyslu). Fénické písmo, vycházející z akrofonického protosinajského písma, je písmem hláskovým, fonetickým. Má celkem 22 znaků označujících souhlásky. Oproti moderním písmům původem z řecké alfabety včetně latinky, nezná znaky pro samohlásky, podobně jako většina písem vytvořených pro semitské jazyky. Psalo se jím zprava doleva.\n\nPodle místních variant se toto písmo vyvíjelo dál do mnoha zpočátku velmi podobných forem. Fénické písmo tedy stojí u zrodu mnoha dnešních písem. Mezi písma, která z něj vznikla, se řadí\n\n"}
{"id": "80065", "url": "https://cs.wikipedia.org/wiki?curid=80065", "title": "HMS Dreadnought (1906)", "text": "HMS Dreadnought (1906)\n\nHMS Dreadnought (v překladu „Nebojácný“ či „Nepromokavý plášť“) byl šestou lodí tohoto jména sloužící v Royal Navy a představoval revoluční bitevní loď; do služby vstoupil roku 1906 jako nejrychlejší a nejlépe vyzbrojená válečná loď na světě. Jeho konstrukce přinesla několik zásadních novinek – zejména nesl výrazně silnější výzbroj než dosavadní typy a také se stal první válečnou lodí poháněnou parními turbínami. Kuriózní je, že \"Dreadnought\" je dodnes jedinou bitevní lodí, která kdy potopila ponorku. Stalo se tak 29. března 1915, kdy taranoval německou ponorku U-29.\n\nByla to tak pokročilá loď, že dala jméno celé generaci moderních bitevních lodí – dreadnoughtům, zatímco lodě, které učinila zastaralými, se začaly nazývat predreadnoughty (například francouzská třída Danton). Uvedení \"Dreadnoughtu\" podnítilo námořní závody ve zbrojení, kdy se jí námořnictva po celém světě snažila vyrovnat, hlavně německé císařské námořnictvo do první světové války.\n\nDuchovním otcem Dreadnoughtu byl admirál John Arbuthnot \"Jackie\" Fisher, který byl od roku 1904 prvním lordem admirality. Fisher zahájil program rozsáhlé modernizace námořnictva a přišel s konceptem rychlé válečné lodě, vyzbrojené velkým počtem těžkých děl (dosavadní bitevní lodě obvykle nesly čtyři těžká děla).\n\nLoď byla vyprojektována v první polovině roku 1905 a její stavba začala v loděnici \"Portsmouth Dockyard\" 2. října téhož roku. Trvala vlastně pouhý rok. Trup lodi byl spuštěn na vodu 10. února 1906 a 2. listopadu 1906 byl \"Dreadnought\" dokončen. Od svého přijetí do služby až do roku 1912 pak byl vlajkovou lodí britského Domácího loďstva (\"Home Fleet\").\n\nHlavní výzbroj představovalo deset 305mm kanónů typu \"Mk X\" o délce hlavně 45 ráží, soustředěných v pěti dělových věžích typu \"B Mk VIII\". Jedna věž byla vpředu, dvě na křídlech a dvě vzadu na zádi lodi. Jedním směrem mohlo najednou střílet až osm z nich, což bylo dvakrát více, než u dosavadních bitevních lodí.\n\n\"Dreadnought\" nenesl děla sekundární ráže a na boj proti lehkým silám protivníka nesl jen 24 kusů 76mm kanónů typu \"Mk I\" s délkou hlavně 50 ráží, lafetovaných po jednom. Dále měl pět pevných podhladinových 457mm torpédometů.\n\nBoční pancéřový pás se táhl po celé délce boku lodi a měl nejvyšší sílu 279 mm. Loď dále měla tří pancéřové paluby o síle 102, 70 a 17 mm. Dělové věže, barbety věží a velitelský můstek chránil 279mm pancíř. Trup byl dále rozdělen do řady vodotěsných oddělení, aby byla zajištěna odolnost při zásahu torpédem.\n\n\"Dreadnought\" byl první válečnou lodí, kterou poháněly parní turbíny. Celkem 18 tříbubnových kotlů Babcock & Wilcox dodávalo páru turbínám Parsons. Ty roztáčely čtyři lodní šrouby. Loď dosahovala rychlosti 21 uzlů, což bylo až o 3–4 uzly více, než u dosavadních bitevních lodí.\n\n\"Dreadnought\" byl v aktivní službě po celou dobu první světové války. Od roku 1914 do května roku 1916 byl součástí 4. bitevní eskadry (\"4th Battle Squadron\"), operující v Severním moři. Největšího námořního střetnutí celé války, bitvy u Jutska, se však neúčastnil. Vzhledem k určení lodi je trochu paradoxní fakt, že \"Dreadnought\" je dodnes jedinou bitevní lodí, která kdy potopila ponorku. Stalo se tak 29. března 1915, kdy taranoval německou ponorku \"U-29\".\n\nOd května 1916 byl \"Dreadnought\" vlajkovou lodí 3. bitevní eskadry (\"3rd Battle Squadron\"), která měla hlavní operační prostor v oblasti ústí Temže. Válečným nasazením opotřebovaná loď byla v roce 1919 převedena do rezervy a v roce 1921 prodána k sešrotování. Sešrotována byla v roce 1923.\n\n\n"}
{"id": "80066", "url": "https://cs.wikipedia.org/wiki?curid=80066", "title": "Moravské hnutí", "text": "Moravské hnutí\n\nMoravské hnutí je obecný termín, kterým se v období po listopadu 1989 souhrnně označují různé politické strany, politická hnutí, sdružení a spolky usilujících o obnovu samosprávy Moravy a Českého Slezska (v podobně jednotné Země moravskoslezské), buď jako vyššího územněsprávního celku v rámci České republiky, spolkové země spojené s Čechami a Prahou ve federaci (před rokem 1992 v československé trojfederaci), konfederaci nebo v radikální formě její odtržení od ČR a osamostatnění. Příznivcům moravského hnutí se říká také moravisté a jejich ideologii moravismus.\n\nNa počátku devadesátých let 20. století se jednalo o významný proud, který však rychle ztratil na důležitosti a dnes je okrajovou částí politického spektra ČR.\n\nPolitický boj za zájmy Moravy se objevuje již v začátcích 1. československé republiky, kdy z vládních kruhů, především Ministerstva vnitra ČSR pod vedením Antonína Švehly z agrární strany vzešel návrh na zrušení do té doby platného zemského zřízení a navrženo zřízení župní (resp. krajské). Společně s moravským hnutím se tehdy ozvalo i slezské hnutí. Podle župního zákona z roku 1920, měla být Morava a České Slezsko rozděleny na šest žup (Brno, Jihlava, Olomouc, Uherské Hradiště, Moravská Ostrava, Český Těšín). Historická česko-moravská hranice však měla být zachována, na rozdíl od pozdějších krajských členění včetně toho platného v současnosti z roku 2000. Zrušení moravské zemské samosprávy na Moravě odmítaly takřka všechny politické strany, zástupci zemských a okresních úřadů a místní tisk. Důvodem byla obava z podřízenosti vůči Praze, strach z vlivu Němců v některých pohraničních župách (to platilo v Čechách i na Moravě) i snaha zachovat to, co se po staletí osvědčilo (zemské uspořádání Koruny české). Proti uvedení zákona do praxe se stavěla z významných politických stran především klerikální Československá strana lidová (s převažujícím elektorátem na Moravě) a pravicově nacionální Československá národní demokracie. Zákon na českém území do praxe uveden nebyl; v roce 1927, došlo k reorganizaci politické správy ve prospěch zachování zemského uspořádání, takže od 1. 1. 1928 vznikla sloučením Moravy s československým Slezskem země Moravskoslezská, i když s omezenou samosprávou. Zemské zastupitelstvo, nejvyšší zákonodárný zemský orgán, bylo totiž z jedné třetiny jmenováno československou vládou.\nV období německé okupace českých zemí působila na Moravě marginální Moravská nacionální sociální strana a na Moravském Slovácku původně iredentistická organizace Národopisná Morava. Tyto organizace byly podporovány Velkoněmeckou říší s cílem rozdělit český národ. Zřejmě proto po skončení 2. světové války téměř všichni česky mluvící obyvatelé Moravy sdíleli nezpochybnitelnou jednotu českého národa v Čechách i na Moravě. Toto všeobecné mínění krátce po osvobození vyjádřil moravský vědec Čestmír Jeřábek, který se jednoznačně přihlásil k jednotě českého národa a budování československého státu, neboť „Moravané představují můstek mezi Čechy a Slováky“, což ale neznamená, že budou „v obecném kulturním dění hrát tradiční roli Popelky“. Odmítl názor, že by Moravané chtěli „pěstit malichernou svojskost a separatistickou odlišnost“. Důsledně ke spravedlivému rozdělování prostředků v Čechách a na Moravě vystupovali zástupci orgánů Země moravskoslezské, zejména předseda Zemského národního výboru prof. František Loubal, zvolený za Československou stranu národně socialistickou. Ten uvedl v tehdejším tisku, že „... se například dovídáme, že domácí otop uhlím bude v Čechách kryt ze 30 procent a v zemi Moravskoslezské jen z 20 procent. Marně se táži proč? Či snad proto, že jsme proti zimě otužilejší? ... Připomínám to také proto, aby i čtenáři v Čechách věděli, proč se tak často ozývají ze země Moravskoslezské i nevrlé hlasy a brojí proti tak zvanému pražskému centralismu.“\nPo Únoru 1948 bylo zemské uspořádání Československa k 1. 1. 1949 komunisty zrušeno a byly zavedeny kraje (13 krajů v českých zemích). Země moravskoslezská tím zanikla, což mělo velký vliv na rozvoj moravského hnutí v dalších letech. Tento akt byl v roce 1990 československým parlamentem označen za „akt nespravedlivý a poplatný totalitní byrokraticko-centralistické praxi“.\n\nHnutí vzniklo jako reakce na zrušení zemského zřízení v Československu (1949), v důsledku čehož přestala existovat Moravou dominovaná země Moravskoslezská (Morava jako politická entita zanikla v roce 1928 spojením Českého Slezska a Moravy do země Moravskoslezské). Nespokojenost s nastolením krajů (zreformovány v r. 1960 a znovu v r. 2000), jejichž hranice nerespektovaly původní hranice historických zemí, vedla postupně u nemalé části obyvatel Moravy (zejména jižní) k nespokojenosti, což logicky vyústilo v požadavek opětného obnovení samosprávy – poprvé během celospolečenského tání za pražského jara (1968). V souvislosti s přípravou československé federace, vyvolali pracovníci Moravského muzea v Brně svým prohlášením z 2. dubna vlnu požadavků na autonomii Moravy, kterou podpořil například i jihomoravský krajský národní výbor. Veřejná diskuse v květnu téhož roku vyústila ve vznik Společnosti pro Moravu a Slezsko, která v srpnu měla již 200 000 registrovaných členů v 600 místních výborech po celé Moravě; v jejím čele stál Boleslav Bárta. Sovětská invaze ale tyto snahy odsunula na dlouhá léta do pozadí.\n\nJiž koncem 80. let se soustředila významná diskuse o Moravě a obnovení moravské samosprávy kolem brněnské verze samizdatového periodika Střední Evropa. Zde se k tématu vyjádřili například básník Zdeněk Rotrekl, historik Jaroslav Mezník, básník Jiří Kuběna nebo spisovatel Jan Trefulka. Zemská větev moravského hnutí se v uvolněných poměrech po pádu komunistů soustředila především na obnovu Moravou dominované (Moravskoslezské) samosprávné země. Upozorňovala na to, že moravská samospráva zde existovala „tisíc let“ a že Federální shromáždění v roce 1990 označilo zrušení Moravskoslezské země komunistickým režimem za nespravedlivé a totalitní. Již v létě 1990 navrhli poslanci Federálního shromáždění za HSD-SMS během projednávané novely československé ústavy roku 1960 a ústavního zákona o československé federaci z roku 1968, aby byl název Česká republika změněn na \"Českomoravskou republiku\" a parlament z České národní rady na „\"Českomoravskou národní radu\" (z níž se na základě dělby zákonodárné moci a dělby práce vydělují sněm Země české a sněm Země moravskoslezské)“. Toto zemské uspořádání České republiky mělo být předstupněm k realizaci koncepce československé trojfederace, spolkového státu Čech, Moravy se Slezskem a Slovenska, kterou hnutí prosazovalo. Návrh však navzdory deklarované podpoře moravskoslezské samosprávy z úst vrcholných představitelů Občanského fóra a KDU nebyl přijat. Podobný osud měly i další legislativní návrhy ve Federálním shromáždění i České národní radě, kde hnutí podávalo návrh na zemské uspořádání ČR opakovaně. Předsedkyni ČNR Dagmar Burešové byly předloženy petice občanů požadujících rehabilitaci Země moravskoslezské, které podepsalo více jak 630 000 osob, což je v polistopadové historii zatím nepřekonaný počet podpisů pod jednou peticí. K jejich přání nebylo přihlédnuto. Hnutí si uvědomovalo, že ochota ústřední vlády vyhovět moravským požadavkům se zmenšuje. Proto začal Bárta organizovat moravské kulaté stoly všech politických stran působících na Moravě včetně komunistů. Dohodli se, že budou bez ohledu na svá různá politická stanoviska v Praze společně hájit zájmy Moravy. Tato stanoviska byla na počátku roku 1991 podporována také masovými demonstracemi v moravských městech (Brno, Olomouc, Ostrava) organizovanými HSD-SMS, které vyvrcholily 29. 4. 1991 protestním pochodem Moravanů Prahou. Snahy hnutí zkomplikovalo rozdělení poslaneckých klubů ve Federálním shromáždění i ČNR na klub HSD-SMS I. a klub HSD-SMS II., z nichž druhý se profiloval více pravicově a v praktické politice více slevoval ze svých požadavků. Proti Bártovi se navíc množily osobní útoky, byl nařčen ze spolupráce s StB, přestože v době totality byl sám komunistickou tajnou policií sledován, musel opustit filozofickou fakultu, vzdát se místa ředitele jím založené Dětské psychologické poradny v Brně a musel se též vzdát autorství řady vlastních odborných metod. Toto obvinění se mu nepodařilo do své náhlé smrti 31. 5. 1991 vyvrátit. Jeho smrt moravské hnutí značně oslabila. Ještě ke konci federace, v roce 1992, moravští poslanci poněkolikáté neúspěšně navrhovali v České národní radě zemské uspořádání České republiky na zemi Českou, Moravskoslezskou, a Prahu se statutem spolkové země.\n\nPo rozdělení Československa moravští poslanci znovu několikrát navrhovali v Poslanecké sněmovně obnovení tří zemí, když opět neuspěli, zkusili v roce 1995 předložit poslanci Jiří Drápela a Jaroslav Sýkora (oba Českomoravská unie středu) návrh ústavního zákona na vytvoření pěti zemí (pražské, východočeské, západočeské, moravské a slezské), Nakonec však bylo vytvořeno 14 (tzv. malých) krajů v podstatě ve variantě z let 1949–1960, které nerespektovaly historické hranice českých zemí.\n\nMoravští aktivisté založili několik politických stran, z nichž největšího úspěchu dosáhlo Hnutí za samosprávnou demokracii - Společnost pro Moravu a Slezsko, které vzniklo z obnovené Společnosti pro Moravu a Slezsko při příležitosti manifestace a sněmu pod názvem \"Moravskoslezská neděle\" 1. dubna 1990 v Kroměříži. K zaregistrování politického hnutí bylo třeba deset tisíc podpisů. V průběhu několika dní jich však právoplatných bylo na 47 tisíc a další přicházely. Ve volbách v roce 1990 stalo třetí nejúspěšnější stranou. Ve volbách do ČNR dosáhlo 10 %, přestože kandidovalo jen na Moravě, kde získalo v průměru 25 % hlasů.\n\nPostupem času (především v průběhu 80. let) ale zesílil i druhý proud moravského hnutí. Tato národní větev hnutí usilovala a usiluje o posilování moravského národního vědomí, většinou žádá federativní uspořádání státu. Hlásí se mimo jiné k odkazu Velké Moravy a Moravského markrabství. Za svůj jazyk považuje „moravštinu“. Velké vzpruhy se jí dostalo při sčítání lidu v roce 1991, kdy se poprvé k moravské národnosti přihlásilo 13,2 % obyvatel České republiky, v roce 2001 3,7 % a v roce 2011 5,0 %. Politickým reprezentantem této větve byla Moravská národní strana v čele s Ivanem Dřímalem.\n\nJedním z nejradikálnějších moravistických subjektů na počátku 90. let 20. století bylo Moravské a Slezské informační centrum Josefa Pecla a Aleny Ovčačíkové.\n\nJeště ve volbách v roce 1992 se HSD-SMS společně s Moravskou národní stranou podařilo získat 14 mandátů v České národní radě (budoucí Poslanecké sněmovny Parlamentu České republiky). Od té doby vliv moravistů rychle klesal a v žádných následujících celostátních volbách se ani nepřiblížili hranici vstupu do parlamentu. Během 2. půle 90. let moravské hnutí spíše skomíralo a štěpilo se na různé strany a proudy.\n\nV roce 2005 se část příznivců promoravských myšlenek sloučila v politické straně Moravané, která usiluje o obnovu samosprávy Moravy (na území římskokatolické Moravské církevní provincie, tj. včetně Českého Slezska) na základě práva českého a moravského národa na sebeurčení. Cílem strany Moravané je změna unitární České republiky na Českou a Moravskou Federativní Republiku, federaci dvou rovnoprávných národů Čechů a Moravanů. Moravané jsou stranou euroskeptickou, vymezující se především vůči likvidaci moravského národního povědomí. Strana je aktivní v propagaci svých názorů (demonstrace, petice, vlajkové pochody) a prostřednictvím souputníků v dalších moravských organizacích se jí dařilo na sebe upozorňovat. Přestože nemá valné volební úspěchy (cca 6599 = 0,27 % voličů ve volbách do EP 2019), tak má (na moraviskou stranu) vysoký volební potenciál až 3 % a do budoucna nejsou lepší výsledky vyloučené.\n\nV roce 2018 vzniklo Moravské zemské hnutí, které je (na rozdíl od politické strany Moravané) založeno na zemském, nikoliv národním principu, je proevropské (usiluje o členství v Evropské svobodné alianci), liberální a umírněné. Moravské zemské hnutí na základě Preambule platné Ústavy ČR, která hovoří o „občanech ČR v Čechách, na Moravě a ve Slezsku“, usiluje demokratickou cestou v rámci ČR a EU usilovat o sloučení čtrnácti krajů do zemí Čechy, Morava, Slezsko a metropolitní země Praha a jejich vybavení samosprávnými kompetencemi dle vyspělých vzorů spolkových zemí sousedních států ČR. Silnou územní samosprávu a moderní pojetí silných tradičních regionů, které přirozeně konkurují tendencím sílícího centralismu, považuje za jeden ze základních kamenů a podpěrných sloupů demokratického zřízení. Moravské zemské hnutí tak navazuje na Hnutí za samosprávnou demokracii - Společnost pro Moravu a Slezsko.\n\nMoravské hnutí bylo nejsilnější v Jihomoravském kraji, ale též v širší oblasti Jeseníků. V Českém Slezsku existuje povědomí slezské a moravské hnutí se zde výrazněji neprosadilo. Ve Slezsku a v průmyslové oblasti ostravské aglomerace se však i tak nadále většina obyvatel hlásí k národnosti české.\n\n\n\n\n\n"}
{"id": "80070", "url": "https://cs.wikipedia.org/wiki?curid=80070", "title": "Fencyklidin", "text": "Fencyklidin\n\nFencyklidin (PCP, andělský prach, PeaCe Pill) je droga původně vyvinutá jako veterinární anestetikum. Řadí se mezi disociativní anestetika. Jedná se o naprosto syntetickou, bílou krystalickou a ve vodě rozpustnou látku, vyráběnou zpravidla v ilegálních laboratořích za použití řady silně toxických látek. V současné době nemá oficiální lékařské využití a používá se téměř výhradně jako omamná látka.\n\nPCP je návyková látka, která se užívá v práškové, tabletové či tekuté (ve vodě rozpuštěné) formě. Může se totiž kouřit, šňupat, polykat či podávat injekčně. Nejčastější je kouření PCP, účinky v takovém případě nastupují po několika minutách, vrcholí během třicáté minuty a trvají 4 až 6 hodin. Účinky se liší podle dávky:\n\nS užíváním PCP jsou občas spojeny nepředvídatelné a velmi nepříjemné stavy přirovnávané k nočním můrám. Byly popisovány i stavy, kdy člověk pod vlivem PCP věřil v nadpřirozené schopnosti své osoby, což vedlo k útokům na velké skupiny osob či policisty, stejně jako např. k neohroženým skokům z výšky se smrtelnými následky. Pod vlivem PCP byl vrah Antron Singleton.\n\n\nDlouhodobí uživatelé si stěžují na ztrátu paměti, problémy s řečí i s myšlením, deprese a ztrátu tělesné hmotnosti. Tyto příznaky mohou trvat až 1 rok.\n"}
{"id": "80072", "url": "https://cs.wikipedia.org/wiki?curid=80072", "title": "Zubří", "text": "Zubří\n\nZubří () je město v okrese Vsetín ve Zlínském kraji, 4 km severozápadně od Rožnova pod Radhoštěm. Žije zde obyvatel.\n\nPrvní písemná zmínka o vzniku vesnice Zubří pochází z 8. července 1310. Vznikla na místě původní lovecké osady přesněji na 40 lánech a byla založena pány z Krásna. Patřila mezi první a největší „hornické vesnice“ rožnovského panství.\n\nV roce 1712 byly postaveny v železné hutě – hamry, v nichž se vyrábělo železo. Jediným pozůstatkem těchto hamrů jsou Hamerské rybníky. \n\nPředstavitel obce býval fojt. Posledním fojtem byl Jiří Palacký, otec známého historika Františka Palackého. Rodina Palackých pocházela z nedalekých Hodslavic. V Zubří se k rodině váže i dům nazývaný \"Na Petrohradě\", ve kterém je v současnosti umístěno Muzeum města Zubří.\n\nRoku 1850 si samostatná obec Zubří zvolila svého prvního starostu, obchodníka Josefa Alexandra. Od té doby se obci začne dařit. Největší pozornost je kladena na rozvoj školství, proto jsou postaveny tři školní budovy. Velký význam mělo železniční spojení mezi Rožnovem pod Radhoštěm a Valašským Meziříčím, které vybudovali roku 1892.\n\nPo první světové válce v letech 1920–1932 učitelka Marie Schoberová založila školu valašského vyšívání, která dala základ \"zuberské výšivce\". O tři roky později těsně před okupací Československa a před začátkem druhé světové války, tedy roku 1935 byly založeny Gumárny Zubří, jako nejstarší společnost středoevropské gumárenské společnosti Optimit v Odrách.\n\nZubří je známé svým oddílem házené a také řemesly jako je pletení metel. Házenkářský klub byl založen v roce 1926 v Zubří a dodnes patří k jedněm z nejlepších házenkářských klubům v České republice.\n\nDne 22. února 2002 se díky rozhodnutí předsedy Poslanecké sněmovny Parlamentu ČR Zubří stalo městem.\n\n\nDo města zajíždí autobusové linky z Rožnova p. R. a Valašského Meziříčí. Další linky jezdící mezi těmito městy projíždějí dolní částí města. Ve městě je vlaková zastávka na trati Valašské Meziříčí – Rožnov p. R. (281). Dolní částí města prochází také Cyklostezka Bečva. Městem prochází význáná silniční cesta přes Rožnov p. R. na Slovensko.\n\nMěsto má rozvinuté inženýrské sítě a je plně elektrifikováno. Ve městě vychází měsíčník \"Zuberské noviny a internetové zprávy Zubřan.cz\".\n\nMěsto má smlouvu s Městskou policií Rožnov pod Radhoštěm, která má pravomoc zasahovat na území města Zubří. Město má dvě hasičské stanice, jednu v centru v Zubří a druhou na Starém Zubří.\n\n\nKnihovna města Zubří sídlí od roku 2016 v centru obce v tzv. Domě služeb na ulici Hlavní, č. p. 79. Dříve sídlila v Klubu Zubří. Jde o základní knihovnu zřizovanou městem. Poskytuje základní knihovnické a informační služby.\n\nV roce 2018 měla ve svém fondu 19 776 knih, 62 audioknih a odebírala 33 titulů periodik. Knihovna měla 584 čtenářů, kteří měli za rok 32 910 výpůjček. Knihovna města Zubří kromě klasických knihovnických akcí organizuje ve svých prostorách přednášky Virtuální univerzity 3. věku, pravidelně promítá dokumenty z projektu Promítej i ty! a zapojuje se do větších kulturních akcí obce.\n\nV roce 2018 získala ocenění Knihovna Zlínského kraje roku 2018 za přínos k rozvoji veřejných knihovnických služeb a informačních služeb a nadstandardní aktivity knihovny.\n\n\n\nV roce 2013 v Zubří založil Aleš Měrka a Martin Pšenica portál Zubran.cz – nezávislý informační portál města\n\n"}
{"id": "80073", "url": "https://cs.wikipedia.org/wiki?curid=80073", "title": "Lenzův zákon", "text": "Lenzův zákon\n\nLenzův zákon (Lenzovo pravidlo) je fyzikální zákon popisující vztah mezi elektrickým proudem a změnou magnetického indukčního toku. Zákon formuloval německý fyzik Heinrich Lenz.\n\nZnění: \"Indukovaný elektrický proud v uzavřeném obvodu má takový směr, že svým magnetickým polem působí proti změně magnetického indukčního toku, která je jeho příčinou.\"\n\nToto pravidlo je důsledkem obecného fyzikálního principu setrvačnosti, tj. snahy k udržení původního stavu soustavy. Zákon se dá odvodit z Faradayova zákona elektromagnetické indukce. Stačí si v něm jen všimnout znaménka mínus.\n"}
{"id": "80078", "url": "https://cs.wikipedia.org/wiki?curid=80078", "title": "Dušan Jurkovič", "text": "Dušan Jurkovič\n\nDušan Samo Jurkovič (23. srpna 1868 Turá Lúka, nyní součást Myjavy – 21. prosince 1947 Bratislava) byl slovenský architekt, návrhář nábytku a etnograf.\n\nDušan Samo (Samuel) Jurkovič byl výrazným představitelem secesní architektury. Vytvořil velice osobitý styl, výrazně ovlivněný lidovou architekturou. Inspiraci hledal i u anglického hnutí Arts and Crafts. Byl vnukem Samuela Jurkoviče – zakladatele Spolku gazdovského v Sobotišti, prvního úvěrového družstva na evropském kontinentu a spoluzakladatele Matice slovenské.\n\nKořeny Jurkovičova směřování k práci s lidovými formami lze hledat už v rodinném zázemí, otec patřil k známým slovenským vlastencům, matka byla znalkyní lidového umění. Po studiu na nižším gymnáziu v Šoproni odešel do Vídně, kde v letech 1884 – 1889 studoval na Státní průmyslové škole, v jejímž čele stál v té době Camillo Sitte.\n\nBěhem krátké praxe v ateliéru architekta Bully v Martině ho zaujaly práce lidových tesařů ve dřevě. Šest let pracoval v ateliéru architekta Michala Urbánka ve Vsetíně. Za jeho částečné pomoci realizoval stavby pro Národopisnou výstavu ve Vsetíně a Národopisnou výstavu českoslovanskou v Praze v roce 1895. Ocenění práce mu přineslo zakázku na stavbu souboru výletních ubytoven Pustevny na Radhošti (1897 – 1899).\n\nRoku 1899 získal nabídku Františka Mareše, ředitele brněnské dívčí školy Vesna, na vytvoření návrhu zařízení tzv. malého internátu náležejícího ke škole, která pro něj byla impulsem pro přestěhování do Brna. Ve stejném roce vytvořil v Brně ještě návrhy zařízení vlastního bytu v ulici Veveří a interiérů dalších dvou bytů. Záhy se také zapojil do brněnského kulturního života, navázal přátelské vztahy s Jiřím Mahenem, bratry Mrštíkovými, Josefem Merhautem. Stal se členem Klubu přátel umění, s jehož podporou vydal publikaci \"Pustevny na Radhošti\" (1900).\n\nV Brně vytvořil i několik architektonických realizací. Největšího významu dosahuje vlastní vila v Žabovřeskách navržená roku 1905 a postavená v následujícím roce, která je jedinečným příkladem syntézy principů lidové tvorby s aktuálními podněty vídeňské moderny a britských vzorů. Blízký vztah k vídeňskému prostředí dokládají i další realizace, jako je výstavní síň KPU (1904), která má blízký vztah k formálnímu řešení výstavních prostor Wiener Werkstätte. Vídeňský geometrismus je patrný z plakátu Výstavy architektury a uměleckého průmyslu, kterou Jurkovič uspořádal ve svém domě u příležitosti jeho dokončení. Plakát vytiskla tiskárna Bohumíra Jaroňka.\n\nBiedermeierské principy vídeňské modernistické architektury je možné odhalit také na nájemním domě Benedikta Škardy (1908), majitele sklářského závodu, který dodal sklo pro mozaiku na Jurkovičově vile. Mezi další Jurkovičovy realizace v Brně patří stavba části Pomologického ústavu v Bohunicích (1900–1901), spolupodílel se také na stavbě dělnické kolonie 16 domků v Novém Lískovci (1908). Navrhl také rozsáhlou kolekci nábytku pro brněnský vdělávací spolek Vesna, dochovaná část je nyní vystavena v budově Vesny v brněnské Údolní ulici. Během své „brněnské“ životní etapy realizoval také projekty lázeňských domů v Luhačovicích (1901–1903), úpravy zámku v Novém Městě nad Metují (1908–1913).\n\nZa 1. světové války realizoval řadu vojenských hřbitovů v lidovém stylu v polské Haliči. Po vzniku Československé republiky se vrátil na Slovensko a usadil se v Bratislavě. Roku 1919 se stal přednostou Památkového úřadu v Bratislavě. Vedle bohaté architektonické a návrhářské tvorby se usilovně věnoval i objevování krás slovenské krajiny a její propagace v Čechách a na Moravě.\n\nVýznamná je i budova Slovenského domu ve Skalici na Slovensku; secesní stavba z roku 1905 s mozaikovou fasádou podle návrhu Mikoláše Alše, s původním vnitřním zařízením, s divadelním sálem s dekoracemi od Joži Uprky aj.\n\nJeho manželka Božena Bartelmusová byla vnučkou Josefa Františka Friče a pratetou právníka Jiříka Fleischera.\n\nV prosinci 2016 byla po Dušanu Jurkovičovi pojmenována nově dodaná tramvaj Škoda 13T Dopravního podniku města Brna. Stalo se tak na návrh městské části Brno-Žabovřesky.\n\n\n\n\n"}
{"id": "80083", "url": "https://cs.wikipedia.org/wiki?curid=80083", "title": "Turbovrtulový motor", "text": "Turbovrtulový motor\n\nTurbovrtulový motor nebo také proudovrtulový motor či turboprop se dá považovat za hybrid vrtulového a proudového motoru - většina částí je stejná jako u proudového motoru (vstupní ústrojí, kompresor, spalovací komora, turbína, výstupní ústrojí). V podstatě to je proudový motor, jehož energie se však použije k pohonu vrtule a pouze necelých 10 % výkonu se přímo podílí tahovou silou na pohonu letadla. \n\nPohon vrtule je řešen dvěma způsoby:\n\nNěkteré typy ruských letadel jsou vybaveny motory s dvojicí souosých protiběžných vrtulí. Toto řešení umožňuje dosahovat vysokých rychlostí, ale také se vyznačuje značným hlukem.\n"}
{"id": "80085", "url": "https://cs.wikipedia.org/wiki?curid=80085", "title": "The Songs of Distant Earth", "text": "The Songs of Distant Earth\n\nThe Songs of Distant Earth je patnácté studiové album britského multiinstrumentalisty Mika Oldfielda. Bylo vydáno na podzim 1994 (viz 1994 v hudbě) a v britském žebříčku prodejnosti hudebních alb se dostalo nejlépe na 24. příčku.\n\nAlbum \"The Songs of Distant Earth\" je inspirováno sci-fi románem Arthura C. Clarka \"Zpěv vzdálené Země\" z roku 1986. Oldfield, který je velkým fanouškem sci-fi, nahrál \"de facto\" soundtrack ke knize, neboť děje na albu i v románu jsou shodné. Album je zcela instrumentální a evokuje atmosféru sci-fi. Pro nahrání \"The Songs of Distant Earth\" použil Oldfield (na rozdíl od několika předešlých alb) ve velkém množství syntezátory a počítačové smyčky.\n\nV úvodní skladbě „In the Beginning“ je použit zvukový záznam z lodi Apollo 8, ve kterém astronaut William Anders předčítá na Vánoce 1968 při oběhu lodi kolem Měsíce \"Genesis – 1. knihu Mojžíšovu\".\n\nKrátce po vydání alba na CD a LP byla uvedena na trh nová verze na CD s odlišným přebalem. Ta obsahuje navíc datovou stopu s interaktivní aplikací a několika videosekvencemi.\n\n\n\n"}
{"id": "80090", "url": "https://cs.wikipedia.org/wiki?curid=80090", "title": "Seznam románských rotund v Česku", "text": "Seznam románských rotund v Česku\n\nSeznam předrománských a románských rotund v České republice:\n\n\n\"<nowiki>*</nowiki> Rotundy na Moravě tvoří souvislý pás s těmito dolnorakouskými rotundami na sever od Dunaje:\"\n\n\n\n"}
{"id": "80093", "url": "https://cs.wikipedia.org/wiki?curid=80093", "title": "Treťjakovskaja (stanice metra v Moskvě)", "text": "Treťjakovskaja (stanice metra v Moskvě)\n\nTreťjakovskaja () je přestupní stanice moskevského metra.\n\nStanice se nachází jižně od centra města, křižují se zde linky Kalininskaja (ta zde končí) a Kalužsko-Rižskaja. Pojmenována je podle nedaleké Treťjakovské galerie. Je konstruována jako dvě na sobě nezávislá nástupiště spojená přestupním tunelem pro pěší; obě jsou trojlodní ražené s pilíři a nacházejí se vedle sebe, v jedné úrovni. Kromě toho je také umožněn přestup na stanici Novokuzněckaja na Zamoskvorecké lince. Pro vlaky ve směru Medvědkovo a Novogirejevo slouží v současnosti starší jižní nástupiště.\n\nJako klasická stanice na lince Kalužsko-Rižskaja byla zprovozněna 3. ledna 1971, přestupní je od roku 1986. Do roku 1983 nesla název \"Novokuzněckaja\", ten dodnes platí pouze pro stanici na Zamoskvorecké lince.\n\nDne 1. ledna 1998 došlo ve vestibulu stanice k teroristickému útoku. Strojvůdce našel malou kabelku, která mu byla podezřelá, proto ji předal dozorčí stanice, která přivolala policii. Ještě před jejím příjezdem zařízení explodovalo, výbuch zranil dozorčí a dvě uklízečky. Síla výbuchu byla odhadnuta na ekvivalent 150 g TNT.\n\n"}
{"id": "80094", "url": "https://cs.wikipedia.org/wiki?curid=80094", "title": "Sálání", "text": "Sálání\n\nSálání (vyzařování, radiace) je fyzikální proces, při kterém látka emituje do prostoru energii ve formě elektromagnetického záření. Na rozdíl od přenosu tepla vedením nebo prouděním se může prostřednictvím sálání teplo přenášet i ve vakuu, tzn. bez zprostředkování přenosu látkovým prostředím.\n\nEnergie, která je sáláním vyzařována, závisí na několika faktorech:\n\nTeoreticky se sáláním zabývá termodynamika záření a statistická fyzika fotonového plynu. Důležitými zákony jsou zejména:\n\nTepelné záření v obecném smyslu je totožné se sáláním, tedy vyzařováním celého elektromagnetického spektra. Z termodynamického hlediska jde o tepelný přenos při jakékoli vlnové délce.\n\nV užším smyslu se tím rozumí infračervené záření, nebo záření trochu užšího intervalu vlnových délek 0,7–10 μm, které odpovídají maximům elektromagnetického vyzařování teplých těles a je i smyslově pociťované jako teplé. Naopak, někdy se v zobecněném smyslu používá pojem tepelné záření i pro vyzařování hmotných částic (s nenulovou klidovou hmotností), např. v astrofyzice pro kvantové vyzařování černých děr.\n\n"}
{"id": "80095", "url": "https://cs.wikipedia.org/wiki?curid=80095", "title": "Jíl", "text": "Jíl\n\nJíl je nezpevněná usazená hornina složená z více než 50 % jílovité složky. Tvoří ji jílové minerály, pelitové frakce s velikostí jednotlivých zrn pod 2 μm (resp. 4 μm). Hornina může mít různou barvu závisející na obsahu příměsí. Jíly s 25 – 75 % vápenaté příměsi jsou označovány jako slíny. Jíly s významnou příměsí kalcitu a písku se označují jako šlíry. Zpevněním jílu vzniká jílovec a jílovitá břidlice.\n\nJíl je tvořen jílovými minerály rozdělenými do různých skupin, kterými jsou například podskupina kaolinitu, skupina smektitu, skupina vermikulitu a dále smíševrstevné jílové minerály a další. Vyjma jílových minerálů obsahuje jíl častokrát i další složky jako jsou slídy, křemenný prach, další skupiny minerálů a organickou hmotu a fluidy. Pokud převažuje v jílovité hornině uhličitan vápenatý, hovoříme o vápnitém jílu, který byl dříve označován jako slín. Podle původu a složení se dělí na kaolinitické jíly, montmorillonitické jíly a illitové jíly.\n\nMinerály jílové skupiny patří mezi fylosilikáty. Jsou velmi jemnozrnné a mohou být hydratované. Jsou strukturně podobné slídám. Jejich minerální struktura je složena z tetraedrů SiO a oktaedrů XO (kde X je Mg alebo Al). Obě tyto vrstvy jsou různým způsobem spojeny pomocí atomů kyslíku. Do své struktury a mezivrstevních prostor mohou přijímat různé ionty nebo molekuly, což způsobuje jejich různorodé vlastnosti. Jíl kromě toho běžně obsahuje příměsi jiných minerálů, jako křemenná zrna prachové frakce. Běžná jsou též zrna živců, slíd, chloritu, glaukonitu a zejména uhličitanů. Někdy jsou součástí jílu i zrnka pyritu. Pokud nad jílovitou hmotou převažuje uhličitan vápenatý, sediment se označuje jako vápnitý jíl nebo slín.\n\nJíl zásadně mění své vlastnosti v přítomnosti vody, v suché podobě je jíl sypkou horninou. Přítomnost vody je značně závislá na stupni zpevnění. Nezpevněné jíly jsou plastické, sypké jsou jen v případě, že byly vysušeny. Při styku s vodou mají tendenci nabývat, naopak při vysoušení se smršťují. Projevem smršťování jeou například bahenní praskliny. Jíl po vypálení tuhne. K vypálení může dojít i přírodními procesy, například při kontaktní metamorfóze, kdy vznikají tzv. porcelanity a kontaktní rohovce. Jíly mají po usazení až 80% pórovitost, při kompakci však zmenšují objem, lupínky jílovitých minerálů se stlačují a řadí se při tom rovnoběžně, díky vzájemné vazbě na atomární úrovni poté drží při sobě. Z chemického hlediska obsahují jílové sedimenty hlavně SiO, AlO a HO. V menším množství i TiO, FeO, FeO, CaO, MgO, KO, NaO a jiné. Mezi jejich nejtypičtější textury patří laminace nebo masivní textura. Laminace je typická pro časté změny sedimentačních podmínek, známá je například z čtvrtohorních jezerních varvitů. Jemnozrnné jílovité sedimenty mohou velmi dobře uchovávat zkameněliny, příkladem jsou kambrické burgesské břidlice. Barva jílů závisí na minerálních příměsích. Zatímco červená a fialová barva je způsobena přítomností trojmocného železa, zelenou barvu způsobuje dvojmocné železo.\n\nVýskyt jílu je vázán na jejich vznik, který je spojen s mořskou sedimentací v rozsáhlých abyssálních plošinách, kam se drobné částečky dostávaly pomocí vodních toků (samozřejmě se můžeme setkat i s jíly vzniklými na pevnině). Vzhledem k vázání výskytu jílu na mořské prostředí je jeho hojné zastoupení i na území ČR, kde vznikl převážně v období druhohor až čtvrtohor.\n\nJíly jsou známy z celého světa, recentně vznikají ve všech známých sedimentačních prostředích. Mezi stratigraficky známé lokality s jílovými sedimenty patří například oblast Ruské tabule s tzv. Leningradskými modrými jíly s glaukonitem. Tyto horniny usazené v kambriu s maximální mocností asi 80 m jsou dodnes nezpevněné a obsahují četné fosilie. Podobně například paleogénní londýnské jíly z anglo-pařížské pánve obsahují množství zkamenělin fauny. V Čechách se jíly nacházejí blízko Žatce, Loun, v chebské a budějovické pánvi. Taktéž se vyskytují na jižní Moravě.\n\nJíly se používají jako ideální těsnicí vrstva v mokrém stavu, jelikož při nasycení vodou se stávají pro další vodu naprosto nepropustnými. Jíl je vhodný jako podklad pro přehrady, hráze či podklad pod skládky. Dále se používá v cihlářství, jako pojivo hliněných omítek, na dusané podlahy, k výrobě přírodního linolea, v hrnčířství a pro další keramické výrobky, k čištění vlny a suken a k výrobě žáruvzdorného vybavení jako například provizorní pec...\n\nDále se přimíchává do grafitu při výrobě tužek. Poměr jílu a grafitu určuje tvrdost tužky.\n\nUrčité druhy jílu se používají v medicíně jako léčivé prostředky pro pleť (například zelený jíl, který má údajně absorpční, antioxidační a čisticí vlastnosti). Může se také použít proti rezistentním bakteriím.\n\n"}
{"id": "80098", "url": "https://cs.wikipedia.org/wiki?curid=80098", "title": "Xenofobie", "text": "Xenofobie\n\nXenofobie je projev chování, který spočívá v nedůvěře, odporu a nepřátelství ke všemu cizímu. Vedle lidských jedinců je pozorována i u dalších živočichů. Je to forma strachu ze všeho neznámého, především z cizinců a všeho cizího (tedy z projevů odlišných kultur, zemí, náboženství, apod.), resp. všeho, co přichází z ciziny, případně co je (co pochází) mimo vlastní sociální útvar (skupinu, podnik, kmen, národ, stát apod.) Tento strach může přejít až v nenávist.\n\nSlovo xenofobie pochází z řečtiny (\"ξενοφοβία\") a skládá se ze dvou částí: \"xénos\" (\"ξένος\") znamená cizí, příchozí, cizinec, ale také najatý, námezdný a \"fobos\" (\"φόβος\") znamená strach, bázeň, úzkost. V překladu tedy xenofobie značí strach z cizinců spojený s pocitem ohrožení a nedůvěry. Xenofobní chování je založeno na rasových, etnických, kulturních a náboženských předsudcích. Do jisté míry může být xenofobie přirozeným projevem. Obavu z cizích můžeme u člověka pozorovat již na kojencích ve věku od tří měsíců.\n\nJde o společenskovědní termín na pomezí oblasti psychologie (neboť jde o individuální psychický stav) a sociologie (neboť má vážně společenské důsledky). Xenofobie je často spojována s různými formami rasismu jako jejich původce. Z psychologického hlediska nejde o klasickou fobii. Jejím opakem xenofilie neboli přehnaná, často neurotická záliba ve všem, co je cizí. \n\nXenofobie je spojena se silným heterostereotypem (způsob posuzování jiných na základě tradice své etnické či národnostní menšiny či obecněji vlastní společenské skupiny) a tím i autostereotypem (způsob posuzování své vlastní etnické či národnostní menšiny). Z těchto zkreslení pohledu na realitu pak vychází konkrétní společenské předsudky, tedy zakořeněné, ale nespolehlivě zdůvodněné (či zcela neověřené) názory a postoje, většinou negativního rázu. Tato stanoviska si jedinec osvojuje vlivem prostředí či je přejímá od vnější autority. Člověk tedy může mít strach z cizinců, přistěhovalců nebo příslušníků jiné rasy či kultury, aniž by se někdy s někým takovým setkal. Tento strach pak obecněji pramení z nedostatku objektivních informací a z generalizovaných zpráv o všem, co je cizí a co nás zdánlivě ohrožuje.\n\nV praxi je pak xenofobie často uměle živena a podporována různými ideologiemi a propagandistickými akcemi, případně z nich přímo vyrůstá, pokud není sama původcem.\n\nXenofobie však není totožná s pojmem rasismus. Rasismus je založen především na fyzických odlišnostech, jako jsou barva pleti, obličejové rysy, vlasy aj. Naopak xenofobie tkví především na nedůvěře v cizince, která souvisí prvotně například s příslušností k určité národnosti, komunitě či skupině a až druhotně si uvědomujeme fyzické odlišnosti onoho cizího člověka. \n\nXenofobie však může přejít v tzv. xenoagresi – chorobnému strachu a nenávisti, když se naplní následující kroky:\n\n\n\nS pojmem xenofobie souvisí i termín etnocentrismus, který může být jednou z  příčin vzniku xenofobního chování. Etnocentrismus lze definovat jako vědomé či nevědomé přesvědčení o vlastní nadřazenosti nad ostatními rasami, kulturami a komunitami. Xenofobie tedy působí jako logický doplněk etnocentrismu, ale není vázaná výhradně na etnicitu.\n\nVýše uvedené platí o xenofobii jako dlouhodobém postoji. Z psychologického hlediska lze však také nahlížet strach z neznámého jako reflexivní automatickou reakci organismu. Některé pokusy empirické psychologie nasvědčují tomu, že strach z neznámého je geneticky zakořeněný a evolučně vzniklý přirozený obranný mechanismus.\n\nJedním z těchto pokusů je například výzkum australského psychologa Ricka van der Zwana. Ten s týmem spolupracovníků vytvořil proměnlivý světélkující obrys lidské postavy. Čím více postava vzdálená v šerosvitu znázorňovala muže, tím více měli dobrovolníci obou pohlaví pocit, že se přibližuje. Čím více postava připomínala ženu, tím více se vzdalovala. Toto smyslové zkreslení je připisováno evolučnímu vývoji, neboť střet s neznámým mužem znamená nebezpečí (na rozdíl od střetu s neznámou ženou) a chvilkový poplach je daní za připravenost. To také vysvětluje, proč je xenofobie častější vůči jedincům, kteří se odlišují fyziognomií (v českém prostředí především Romové či Vietnamci).\n\nV tomto obecnějším smyslu lze také xenofobii definovat nejen jako strach, ale jako nadměrný strach z neznámého. Pokud tedy mluvíme o prvotní příčině xenofobie jako takové, je sporné a dosud empiricky neověřené, zda je xenofobie plodem specifických heterostereotypů, nebo zda heterostereotypy jsou důsledkem xenofobie, i když pravděpodobnější se zdá být první možnost.\n\nXenofobie je základem různých druhů a forem nenávisti (rasismus, antisemitismus) nebo šovinismu, nacionalismu, fašismu apod. Projevuje se různými formami a v různé intenzitě (písemné a mluvené projevy, fyzické napadání, šarvátky až fyzická likvidace).\n\nRozdíl mezi xenofobií a rasismem lze obecně popsat tak, že xenofobie představuje reakci vůči cizincům (jakkoliv definovaným), zatímco rasismus je reakcí na rodovou skupinu (jakkoliv definovanou). Je také nejníže položenou základnou problémů minorit a jejich napětí vůči většinové společnosti, pramení z ní pronásledování cizinců a stojí v pozadí vytváření segregovaných území. Xenofobie a její projevy vzrůstají v období, kdy se sociální útvary ocitají v sociální, ekonomické či politické krizi nebo kritické situaci. Cizí, tudíž subjektivně prožívané jako nebezpečné, se stává obětním beránkem jakožto snadno definovatelný domnělý původce buď současných nebo v budoucnu větších nesnází.\n\nV sociologii je xenofobie spojena s konceptem \"my\" a \"oni\". Ono \"my\" znamená podle Erica Hobsbawma například Francouzi, Němci, popřípadě příslušníci politicky definovaných regionů, jako například Lombarďané. Ovšem \"my\" jsme odlišní od \"nich\", kteří k nám přicházejí, my jsme totiž „praví“ Francouzi, Němci či Britové. „Pravost“ se pozná podle původu a délky usazení. \"Oni\" jsou odlišní a ne my. Nejčastěji se liší jazykem, barvou kůže a dalšími fyzickými znaky. Opozice „my a oni“ slouží podle Zygmunta Baumana k rozlišení mezi mým benevolentním a dobře smýšlejícím národem a jeho agresivními, zlými a neustále intrikujícími sousedy. Naplněním dalších kroků se může xenofobie rozvinout až v xenoagresi (přechod z \"my a oni\" na \"my kontra oni\"; generalizace a ocejchování celé skupiny; idelogizace – konkrétně ospravedlňování negativních pudů).\n\nMíru xenofobie v České republice dokládají výzkumy CVVM (Centrum pro výzkum veřejného mínění). Češi považují cizince spíše za zátěž a riziko, netolerují příliš jejich odlišnost od sebe samých a požadují od nich asimilaci s českým prostředím. Přes to všechno ale v České republice není etnicky napjatá situace. Rozdíly v názorech se projevují především podle životní úrovně domácnosti respondentů a osobní zkušenosti s cizinci. Podle výzkumu prováděného v březnu 2013 48 % občanů soudilo, že v České republice žije příliš mnoho cizinců. Že je cizinců v ČR přiměřeně, soudilo 43 % veřejnosti. Toto rozložení názorů se významně neliší od let 2010–2012. Od roku 2009 zřetelně klesl (o devět procentních bodů) podíl respondentů, kteří hodnotili množství cizinců v ČR jako přílišné.\n\nVýzkum prováděný v březnu 2018 ukázal, že Češi projevují největší sympatie ke Slovákům, další v pořadí jsou Poláci. Jako nesympatické označila většina respondentů Rumuny, Albánce a Araby. Výrazně nejhorší vztah mají občané k Romům, vůči nimž nesympatie vyjádřilo 78 % dotázaných. Řeky označilo 38 % dotázaných za sympatické, 14 % za nesympatické, Židy označilo 30 % dotázaných za sympatické, 16 % za nesympatické, Němce označilo 34 % dotázaných za sympatické, 25 % za nesympatické, Vietnamce označilo 37 % dotázaných za sympatické, 21 % za nesympatické, Rusy označilo 25 % dotázaných za sympatické, 34 % za nesympatické a Ukrajince označilo 21 % dotázaných za sympatické a 39 % za nesympatické.\n\nPodle výzkumu CVVM z listopadu 2013 týkajícího se bezpečnostních rizik pro Českou republiku představující cizinci žijící v ČR velkou hrozbu pro 23 % respondentů a malou hrozbu pro 55 % respondentů. U těchto hodnot převládá v průběhu let stoupající tendence. Lidé se obávají zvyšování celkové nezaměstnanosti, nárůstu kriminality a zdravotního rizika. Od roku 2012 se zvýšilo negativní hodnocení problémovosti cizinců o 4 procentní body. V roce 2013 se 58 % dotázaných domnívalo, že cizinci, kteří se přistěhovali v posledních letech do České republiky, představují riziko. Co se týče rozdílů v názorech z hlediska sociodemografických charakteristik, názor, že cizinci problém nepředstavují, převažuje u lidí s dobrou životní úrovní, u sympatizantů politické pravice a u těch, kteří mají přátele nebo známé mezi cizinci žijícími dlouhodobě v ČR. Jako problém vnímají cizince častěji lidé z větších měst.\n\nV rámci šetření prováděného v březnu 2013 zkoumalo CVVM názory české veřejnosti na to, jak by se mělo přistupovat k zaměstnávání cizinců. 43 % obyvatel považuje zaměstnávání cizinců za nesprávné. Těch, kteří se přiklánějí k tomuto názoru, za poslední roky mírně přibývá. Výzkum také ukázal, že podpora zaměstnávání cizinců roste se stupněm dokončeného vzdělání a se zlepšujícím se hodnocením životní úrovně domácnosti respondenta. 81 % občanů se kloní k názoru, že cizí levná pracovní síla ohrožuje současné zaměstnávání českých občanů, a u 79 % občanů převažuje mínění, že zaměstnávání cizinců by se mělo omezit v oblastech s vysokou nezaměstnaností. 69 % si myslí, že by se měli cizinci zaměstnávat jen v profesích, o které čeští uchazeči o práci nemají zájem.\n\nCVVM (Centrum pro výzkum veřejného mínění) se v rámci šetření (Romové a soužití s nimi očima české veřejnosti) prováděného v dubnu 2013 zabývalo otázkou vzájemného soužití romské menšiny s ostatními obyvateli ČR. Z výsledků průzkumu veřejného mínění plyne, že soužití Romů a ostatních obyvatel je výraznou většinou veřejnosti vnímáno jako problematické. Za špatné je označilo 87 %, z toho 36 % dokonce za „velmi špatné“. Pouze 9 % respondentů hodnotí soužití jako dobré. 4% dotázaných na otázku odpověděla, že neví. Oproti roku 2012 se hodnocení soužití Romů a neromské většiny v ČR zhoršilo. Podíl příznivého hodnocení poklesl a podíl nepříznivého hodnocení vzrostl o pět procentních bodů. (Průzkum v roce 2012: příznivé hodnocení 14 %; nepříznivé hodnocení 82 %) Hodnocení z roku 2013 je nejhorší za dobu provádění výzkumu. Výzkum se poprvé prováděl roku 1997. Srovnatelné s výsledky z roku 2013 jsou výsledky z roku 2009 (tehdy označilo soužití za špatné 85 % respondentů, za dobré 10 %).\n\nVietnamská komunita je třetí největší komunita v České republice. Dle výzkumu Českého statistického úřadu z roku 2010 žije v České republice kolem 60 tisíc legálně přistěhovalých Vietnamců. Vysoký počet Vietnamců v České republice je důsledkem dlouhodobého procesu migrace, který započal již v 50. letech 20. století, v rámci utužování vztahu tehdejší ČSSR a Vietnamské demokratické republiky.\n\nPřestože Vietnamci patří mezi cizince již s nejdelším pobytem v České republice, stále jsou v očích české společnosti vystavováni xenofobnímu chování a jejich integrace se doposud zcela nepodařila. Dle českého sociologa Ivana Gabala souvisí odmítavý postoj vůči vietnamské komunitě především se silně odmítavým postojem české společnosti vůči cizincům a migraci vůbec. Podle Ivana Gabala se cizinci dělí do třech kategorií, přičemž Vietnamci společně s např. Araby, Číňany, Afričany aj. patří do takzvané skupiny nejcizejších cizinců, tedy skupiny, která je pro českou společnost nejméně kulturně přijatelná.\n\nDle tiskové zprávy Sociologického ústavu AV ČR, týkající se vztahů Čechů k národnostním menšinám žijících v ČR z března 2014, se postavení Vietnamců v české společnosti mění. Jejich přítomnost v ČR není brána tolik negativně, ale na žebříčku oblíbenosti vůči cizincům jejich postavení stoupá. Tedy dle výzkumu z března 2014 je vztah Čechů k Vietnamcům spíše neutrální (ani sympatičtí, ani nesympatičtí).\n\nXenofobní chování české společnosti vůči vietnamské komunitě je dáno i faktem, že samotní Vietnamci jsou velice uzavřená komunita, která do svých komunit nenechává nahlédnout. Přestože žijí v České republice, jejich styky s českou společností jsou leckdy minimální. Lpí se na dodržování tradic a zvyků. Dále pak se Vietnamci stýkají především mezi sebou, vytvářejí si svá centra, kde se shromažďují (největší vietnamská tržnice TTTM Sapa) a jejich schopnost hovořit česky je většinově velice slabá, což v očích české společnosti může vyvolávat pocit neochoty se přizpůsobit.\n\nJiná situace je u mladší generace Vietnamců, kteří jsou leckdy více sžití s českým prostředím, protože se v ČR narodili nebo zde žijí dlouho a podařilo se jim se do české společnosti začlenit.\n\nDůležitou roli při bourání předsudků a integraci vietnamské menšiny hrají neziskové organizace. Ty například realizují kurzy češtiny, asistenci při obcházení českých úřadů, podporu kulturních aktivit a jiné činnosti. Například organizace Klub Hanoi, Česko-vietnamská aj.\n\nVědecký tým Jiřího Horáčka a Ladislava Kesnera z Národního ústavu duševního zdraví v reakci na migrační krizi v roce 2015 a zkoumal extrémní (pozitivní a negativní) postoje lidí k migrantům. Ke zjištění byly použity postojové dotazníky, zavedené a validizované osobnostní dotazníky a dotazníky na neuroticismus a k monitoringu aktivity emočních center mozku magnetická nukleární rezonance. Psycholog Cyril Höschl popsal výsledek experimentu jako překvapivý, neboť se krom jiného zjistilo, že u těch, kteří migranty odmítají, nejde o přímou xenofobii (ve smyslu strachu z neznámého), jelikož na pozadí není strach, ale názor (viz xenoagrese).\n\nMinisterstvo školství, mládeže a tělovýchovy České republiky se snaží propagovat multikulturní výchovu jako prevenci proti rasismu a xenofobii. Cílem projektu je vytvořit a podpořit zavedení vzdělávacího materiálu, který vhodným způsobem rozvíjí a doplňuje výuku multikulturního vzdělávání na školách. Projekt byl zahájen 1. 7. 2009 a ukončen 31. 12. 2011. Napříč 3 kraji bylo zapojeno 18 škol a organizací pracujících s dětmi a mládeží ve volném čase. Součástí tohoto programu bylo vytvoření příruček a e-learningových modulů, které se šíří po školách, a konání různých seminářů.\n\n\n"}
{"id": "80100", "url": "https://cs.wikipedia.org/wiki?curid=80100", "title": "Anarchosyndikalismus", "text": "Anarchosyndikalismus\n\nAnarchosyndikalismus je anarchistický směr, který podporuje syndikalismus (sdružování se do odborových organizací) jakožto nejvhodnější prostředek k dosažení anarchistické společnosti bez kapitalistických ekonomických vztahů pro jejich nahrazení samosprávou dělníků. Prosazuje kolektivismus a revoluční vystoupení dělníků, které může mít podobu násilných činů, teroru, či pacifismu, obecněji však generální stávky.\nVznikl v 19. století, jeho nejvýraznějším teoretikem byl Georges Sorel. V roce 1922 vznikla anarchosyndikalistická organizace Mezinárodní asociace pracujících.\n\nAnarchosyndikalismus byl hlavním myšlenkovým základem hnutí španělských anarchistů, kteří získali významný vliv ve Španělsku zejména v roce 1936 a posléze měli nezanedbatelnou roli na straně republikánů ve španělské občanské válce. Na straně anarchistů tehdy poblíž Barcelony bojoval i spisovatel George Orwell. Anarchosyndikalisté se účastnili také tehdejšího povstání radikální levice uvnitř republikánských sil, jehož výsledkem bylo oslabení pozic španělské lidové fronty. Tento vývoj ovšem zjevně souvisel se značnou dvojznačností vojenské pomoci republikánům ze strany tehdejšího Sovětského svazu – diktátor Stalin se v té době na jednu stranu chystal uzavřít smlouvu o neútočení s nacistickým Německem a Španělsko nemohl pokládat za součást svoji sféry vlivu, na druhou stranu ani nemohl potřebovat, aby kdekoliv ve světě získaly jakýkoliv vliv či pozitivní ohlas anarchistické myšlenky a činy, odmítající autoritu Třetí internacionály – tedy v podstatě autoritu jeho osoby.\n\nAnarchosyndikalismus si ve druhé polovině 20. století jisté pozice udržel víceméně pouze v některých zemích Latinské Ameriky.\n\n\n"}
{"id": "80105", "url": "https://cs.wikipedia.org/wiki?curid=80105", "title": "Brazilská kosmická agentura", "text": "Brazilská kosmická agentura\n\nBrazilská kosmická agentura se v originále jmenuje \"Instituto Nacional de Pesquisas Espacias\" (odvozená zkratka INPE). Název se překládá jako \"Národní Institut pro Vesmírný Výzkum\" (z anglického The National Institute for Space Research). INPE byla vytvořena převážně z podnětů mnoha Brazilců, kteří se chtěli spolupodílet na vesmírném výzkumu v 50. letech dvacátého století.\n\nHistorie INPE je podobně jako v mnoha jiných případech propletena vznikem mnoha jiných organizacích, na kterých pak INPE vyrostla. Počátek je situován do 3. srpna 1961, kdy brazilský prezident Jânio Quadros podepsal výnos o vytvoření Organizační skupinu národní komise pro výzkum vesmíru (\"Organizing Group for the National Commission on Space Activities\", což je zkracováno na COGNAE - zkratka pochází ale ze španělského originálu) jako oddělení Národního výzkumného centra (\"National Research Council\" - CNPq). Spojením těchto dvou organizací pak vznikla právě INPE.\n\nCOGNAE, později známa jako CNAE a ještě později jako INPE, začala se svými aktivitami na poli shromažďování dostupných informací o vesmírných letech a o možnostech konstrukce a vyslání vlastního satelitu. Výzkumný program rozvinutý CNAE se začal soustředit do laboratoří v Sao José dos Campos. Dnes má INPE i vlastní studijní areál, kde se studenti a vědci zaobírají otázkami gravitace, vakua a atmosféry (převážně studií ionosféry pomocí raket odpalovaných z Barreira do Inferno).\n\n22. dubna 1971 došlo k další významné události v historii INPE, na základě prezidentského výnosu byla INPE předána z rukou armády do civilní sféry vlivu. INPE se tak stala státní vědeckou organizací přímo podřízenou prezidentovi Brazilské republiky. Z oblasti vojenské techniky se začaly více dostávat do popředí projekty civilní, jako budování atmosférických či komunikačních satelitů, pozemských observatoří a dalších (podle aktuálních potřeb Brazílie). Rozběhly se projekty jako MESA (série satelitů na sledování počasí a pořizování fotografií povrchu), dále SERE (pro sledování komunikace a leteckého provozu) a SACI (komunikační série satelitů). V 70. letech tyto projekty plně zaměstnávaly pracovníky INPE.\n\n15. května 1985 bylo vytvořeno \"Ministerstvo Vědy a Technologií\", INPE se stala jednou z jeho součástí se zvláštním postavením, jelikož INPE si mohla ponechat samostatnost v otázkách financí a struktury. V průběhu 80. let se rozběhly projekty MECB, čínsko-brazilský projekt sond pro geologický průzkum Země, AMZ (výzkum Amazonského pralesa) a CPTEC (program na sledování klimatu a jeho změn). Také rozvinula spolupráci s jinými zeměmi, které pronikaly do vesmíru. V této dekádě byly založeny i LIT laboratoře pro specializované aktivity Brazilského vesmírného programu.\n\nV 90. letech minulého století pokračovalo naplnění brazilského snu, jež vyústilo v roce 1993 vysláním prvního brazilského satelitu pomocí brazilského nosiče. Jednalo se o SCD-1. V roce 1998 byl vyslán druhý satelit (SCD-2). Poté následovaly ještě satelity CBERS-1 a SACI-1. Dnes se Brazílie spolupodílí s dalšími 16 zeměmi na budování Mezinárodní vesmírné stanici (ISS). V roce 2006 se podařilo vyslat prvního brazilského kosmonauta – Marcose Pontese – na ISS.\n"}
{"id": "80106", "url": "https://cs.wikipedia.org/wiki?curid=80106", "title": "Pólo", "text": "Pólo\n\nPólo (z tibetského \"pu-lu\") je kolektivní jezdecký sport, ve kterém proti sobě nastupují na venkovním hřišti dva čtyřčlenné týmy jezdců na koních. Cílem je dostat za pomoci dlouhé pálky míček do branky soupeře. \n\nHra vznikla v Persii pravděpodobně v 6. století př. n. l., zachovaly se zmínky v perských básních. Peršané stanovili první pravidla hry. Z Persie se hra do Japonska a Indie dostala jako zábava urozených. V 50. letech 19. století se pólo od indické šlechty naučili hrát v Manipuru britští husaři – kolonizátoři. V roce 1859 byl v Silcharu založen první klub póla. Hra byla importována do Velké Británie, v roce 1876 pak zásluhou J. G. Benneta do Spojených států, s novými osadníky se dostává do Argentiny.\n\nDnes se kromě výše zmíněných zemí nejvíce hraje v Číně, Japonsku, Tibetu, Manipuru, Mongolsku a ve Švýcarsku. Je rozšířen v 39 státech světa, kde působí 583 klubů póla. Několik klubů působí i na území České republiky.\n\nDva týmy po čtyřech jezdcích proti sobě nastupují na hřišti 274 × 146 metrů. Zápas je rozdělen na několik úseků. Jeden úsek, tzv. „čaka“ (chukka) trvá 7 minut, odděluje je 3 až 5 minut dlouhá přestávka. Jeden zápas se obvykle skládá z 6, někdy jen ze 4 nebo až z 8 úseků. \n\nNa hřišti je vyznačeno několik čar odpalu (27, 36 a 54 metru), středové T pro úvodní vhazování a postranní čáry. Na užších stranách jsou umístěny branky, branka je tvořena dvěma sloupky 7,63 m vzdálenými bez příčného břevna. U každé branky jsou dva brankoví rozhodčí, kteří sledují, zda míček prošel brankou regulérně. Hru řídí jeden rozhodčí, kterému sekundují čároví.\n\nJe také možné, aby byl zápas odehrán ve speciální hale na koňské pólo. Ta je ale menší než samotné hřiště (např. 66 × 33). Díky tomu se koně nedají tolik ovládat a počet hráčů je oproti klasickému venkovnímu pólu snížen.\n\nKaždý hráč má přidělený handicap v rozsahu -2 až +10, součet handicapů všech hráčů určuje celkový handicap týmu. Rozdíl handicapů určuje počáteční skóre zápasu.\nK vybavení hráče patří pálka (mallet), rukavice, přilba, chrániče kolen a samozřejmě kůň. \n\nTěch má každý hráč několik, většinou s jedním neodehraje více jak 2 úseky hry. Nejlepšího koně si nechává na závěrečný úsek, který bývá většinou rozhodující. Kůň musí mít na nohou bandáže, které ho chrání před úderem pálkou, ocas musí být zapletený aby se do něj pálka nezamotala.\nKoně jsou kříženci argentinských Criollos a Anglických plnokrevníků (k. v. do 150 cm). Říká se jim Pólo pony. Nejsou ovšem zapsáni jako samostatné plemeno. Musejí být rychlí, obratní. \n\nPálka je 122 až 135 cm dlouhá, hlava je doutníkového tvaru a má 25 cm. Hráč musí pálku držet v pravé ruce.\nMíček je buď plastový nebo z vrbového kořene, průměr 7,6 až 8,9 cm a váha 99 až 128 gramů.\n\nV českých zemích tento sport není příliš rozšířený, ale působí zde několik klubů. Nejstarší Prague Polo Club vznikl v roce 2008. Jeho působištěm jsou stáje „Ostrov“ u Chlumce nad Cidlinou, které patří šlechtickému rodu Kinských, majitelům chlumeckého zámku Karlova Koruna. Zdejší chov nechal zřídit hrabě Oktavián Kinský, jenž byl vášnivým milovníkem koní, spoluzakladatel Velké pardubické. Dnes ke stájím patří dvě venkovní hřiště na pólo a jedna krytá hala. Zde se také konal první zápas Česka proti Slovensku.\n\nJiným kolektivním sportem hraným na koních je horseball. \n\n\n\n"}
{"id": "80111", "url": "https://cs.wikipedia.org/wiki?curid=80111", "title": "Indická kosmická agentura", "text": "Indická kosmická agentura\n\nIndická kosmická agentura, oficiálně \"Indian Space Research Organisation\" známá pod zkratkou ISRO, je státní indická vesmírná agentura zastřešující indické kosmické ambice se sídlem ve městě Bengalúru. Organizace zaměstnává přibližně 20 000 lidí a disponuje rozpočtem okolo 866 miliónů amerických dolarů (k roku 2008).\n\nZaložena byla v červnu roku 1972, kdy indická vláda zřídila Vesmírnou komisi (\"Space Commission\") a Oddělení pro vesmír (\"Department of Space\"), pod kterými byla později zřízena organizace ISRO.\n\nKořeny indického vesmírného programu sahají na počátek 60. let 20. století v roce 1962, kdy byl založeno středisko pro start raket v indické Thumbě (TERLS – Thumba Equatorial Rocket Launching Station). O rok později Indie sestrojila první funkční raketu (start byl 21. listopadu 1963). O dva roky později bylo v Thumbě založeno \"Vesmírné vědecko-technické centrum\" (SSTC), které se později stalo páteří indického vesmírného projektu. 1. dubna v roce 1975 se podařilo Indii úspěšně vyslat svůj první satelit do vesmíru v podobě satelitu Aryabatha. V roce 1984 se na palubě sovětské lodi podíval do vesmíru i první kosmonaut z Indie v podobě Rakeshe Sharmy.\n\nOtcem indického vesmírného projektu byl doktor Vikram Sarabhai (1919-1971), který po dlouhá léta vedl a udával zaměření indického programu. Byl si vědom skutečnosti, že Indie nemá prostředky na vyslání svého kosmonauta do vesmíru, či aby přistála na Měsíci, a tak vedl Indii k reálnějším cílům, jako byla výstavba vlastního raketového nosiče, vysílání telekomunikačních satelitů, meteorologických družic atd. Věřil, že Indie by se měla aspoň touto cestou pokoušet prorazit do vesmíru.\n\nISRO se zaměřuje převážně na vývoj, výrobu a vypouštění satelitů, vývoj a vypouštění nosných raket, odpalovacích vozidel a na výrobu připojeného pozemního zařízení. Experimentuje se satelity pro televizní vysílání, či pro telekomunikaci. Její zařízení se používá také ke komerčním záměrům. ISRO spolupracuje s mnoha jinými zeměmi (ESA, Kanada, či s čínskou CNSA). ISRO má své výrobní závody, vědecká pracoviště a pobočky roztroušené po celé zemi.\n\nAgentura má k dispozici indický Kosmodrom Šríharikota a od roku 2005 zprovoznila druhý startovací komplex SLP (Second Lauch Pad).\n\nDne 1. ledna 2019 ředitel ISRO zveřejnil zprávu \"\"2018 : A Year of many ‘firsts’ and ‘beginnings’\"\".\n\nIndie od konce 70.let 20.století vyrábí své nosné rakety pro vynášení družic Země. První takovou raketou pro kosmonautiku byla SLV-3-E1, která při startu s družicí Rohini-1A dne 10. dubna 1979 havarovala. O rok později raketa SLV-E2 absolvovala start úspěšně. Od roku 1983 začaly startovat se střídavými úspěchy rakety ASLV a v roce 1993 byl zaznamenán první start rakety PSLV. V dubnu 2001 poprvé startovala nová raketa GSLV Mk.1 po předchozím desetiletém vývoji, který stál Indii 305 milionů dolarů. Cena jednoho startu je udávána částkou 60 milionů dolarů.\n\nDne 5. listopadu 2013 odstartovala z indického kosmodromu Satiš Davan sonda Mangalján s pomocí upravené rakety Polar Satellite Launch Vehicle C-25. Cílem mise je průzkum atmosféry Marsu. Let brzy po startu doprovázely problémy. 24. září 2014 byla sonda úspěšně navedena na oběžnou dráhu Marsu.\n\nV prosinci 2014 byl na suborbitální dráhu úspěšně vynesen návratový modul CARE pomocí nové nosné rakety GSLV Mk.3 (LVM 3).\n\nDne 8. září 2016 Indie vyslala na geostacionární dráhu meteorologickou družici INSAT 3DR pomocí svého kosmického nosiče GSLV Mk.2 .\n\nV noci ze 14. na 15. února 2017 byla z kosmodromu Šríharikota pomocí nosiče ISRO – PSLV – vypuštěno 104 družic, z toho 88 družic Flock 3P na polární dráhu.\n\nDne 5. června 2017 byla nosičem GSLV Mk.3 na dráhu přechodovou ke geostacionární vynesena družice GSAT-19 o hmotnosti 3136 kg.\n\n23. června 2017 bylo nosičem PSLV vypuštěno asi 30 satelitů, mezi nimi český VZLUSat-1 a slovenský skCube.\n\nDne 12. ledna 2018 byla nosičem PSLV na polární dráhu vypuštěno 31 družic, včetně družice řady Cartosat-2 o hmotnosti 710 kg.\n\nDne 30. listopadu 2018 byla nosičem GSLV Mk.3 na dráhu přechodovou ke geostacionární vypuštěna GSAT-29 o hmotnosti 3877 kg.\n\nDne 22. července 2019 byla nosičem GSLV Mk.3 M1 na dráhu přechodovou ke geostacionární vypuštěna sonda Čandraján-2 o hmotnosti 3890 kg. \n\n\n"}
{"id": "80113", "url": "https://cs.wikipedia.org/wiki?curid=80113", "title": "Sérá fuku", "text": "Sérá fuku\n\nSérá fuku (: セーラー服; \"sérá-fuku\", někdy také nazývaná sailor fuku) je japonská dívčí školní uniforma, kterou nosí studentky vyšších základních a středních škol. Poprvé byla zavedena v roce 1921 ředitelkou školy Fukuoka-džo-gakuin (福岡女学院) \"Elizabeth Leeovou\". Ta měla zkušenosti se školními uniformami z doby svého pobytu ve Velké Británii jako výměnná studentka, a to ovlivnilo návrh nových uniforem, které byly navrženy podle vzoru uniforem používaných britským Královským námořnictvem v té době. Japonský název \"sérá fuku\" znamená \"námořnický oblek\" – první slovo (sérá) je přejatý anglický výraz \"sailor\" (námořník) s japonskou výslovností a druhé slovo (fuku) je obecný japonský výraz pro oblek či šaty.\n\nStejně jako chlapecká uniforma gakuran vykazuje i sérá-fuku jistou podobnost s různými vojenskými námořními uniformami. Uniforma se skládá z blůzy spojené s límcem (襟; \"eri\") v námořnickém stylu a skládané sukně. Letní a zimní varianta se liší délkou rukávů a použitým materiálem. Vepředu se uvazuje stužka provlečená poutky v blůze. Stužka může mít podobu kravaty, bolo tie („kovbojských šňůrek“) nebo mašle. Mezi běžné barvy patří tmavě modrá, bílá, šedá a černá.\n\nNěkdy jsou součástí uniformy i boty, ponožky a další doplňky. Ponožky bývají typicky tmavě modré nebo bílé a boty hnědé nebo černé mokasíny. Loose socks („shrnuté ponožky“) sice nejsou součástí předepsané uniformy, ale často se s ní nosí.\n\nSérá fuku má pro bývalé studentky nádech nostalgie a často jim připomíná poměrně bezstarostné mládí. Napodobeniny sérá fuku, které jsou populárním kostýmem o svátku Halloween a při dalších příležitostech (párty ap.), se prodávají v obchodech po celém Japonsku.\n\nŠkolní uniformy jsou také populárním fetišistickým předmětem. Použité sérá fuku se prodávají v speciálních obchodech (tzv. burusera), byť v posledních letech je díky novým zákonům tento prodej velmi ztížen.\n\nUniforma je obecně teenagery považována za symbol konformity, a tak jejími úpravami některé odvážnější studentky vyjadřují svou individualitu. Mezi nejčastější úpravy patří prodlužování nebo zkracování sukně, vyhrnování rukávů, nenošení stužek, zakrývání nášivek a odznaků límcem atd. V minulosti nosili křiklavé sérá fuku členky některých japonských motorkářských gangů bósózoku. \n\nSérá fuku a školní uniformy obecně hrají velkou roli v otaku kultuře a japonském sexuálním kánonu, o čemž svědčí obrovské množství postav oblečených ve školních uniformách v anime, manga a dódžinši.\n"}
{"id": "80115", "url": "https://cs.wikipedia.org/wiki?curid=80115", "title": "PF", "text": "PF\n\nSpojení písmen P a F může mít různé významy:\n\n"}
{"id": "80118", "url": "https://cs.wikipedia.org/wiki?curid=80118", "title": "Den zamyšlení", "text": "Den zamyšlení\n\nDen zamyšlení ( ) (česky dřív taky Vzpomínkový den či Den sesterství) je mezinárodní svátek přátelství, který slaví skautky a skauti celého světa 22. února. Toho dne se narodili zakladatel skautingu, sir Robert Baden-Powell (22. února 1857) a jeho žena Olave Baden-Powell (22. února 1889). Proto toho dne skauti přemýšlí o sobě, vzájemně si přejí, organizují různé hry v terénu nebo se setkávají u ohňů. Některé skautské organizace tento den využívají ke sbírce peněz na nějaký charitativní účel, např. pro nemocnici či dětský domov v místě svého působiště.\n\nSvátek má skautům připomínat, že je jich na celém světě hodně a že všichni jsou si bratry a sestrami bez ohledu na barvu kůže, národnost či věk.\n\nV květnu 1926 na 4. mezinárodní konferenci skautek, jejímž tématem byl „Svět“, navrhla zástupkyně Francie, aby byl určen jeden den v roce, kdy na sebe budou moci všechny skautky myslet. Vybraly 22. únor, narozeniny obou skautských zakladatelů, manželů, světového náčelníka Robert Baden-Powell a jeho manželky Olave. První oslava 22. února, nazvaného Thinking Day, se v Praze konala už v roce 1927 pod názvem „Vzpomínkový den“. Později byly oslavy přejmenovány na „Den sesterství“. Dnes užíváme přesnější název, který nezahrnuje jen skautky, ale i skauty, neboť je to náš společný svátek: „Den zamyšlení“.\n"}
{"id": "80127", "url": "https://cs.wikipedia.org/wiki?curid=80127", "title": "Brno-Útěchov", "text": "Brno-Útěchov\n\nBrno-Útěchov je městská část na severním okraji statutárního města Brna. Je tvořena městskou čtvrtí Útěchov, původně samostatnou obcí, která byla k Brnu připojena v roce 1980 jako dosud poslední obec. Její katastrální území Útěchov u Brna má rozlohu 1,18 km² a žije zde obyvatel. Jedná se o nejsevernější a nejvýše položenou část Brna, střed vesnice se nachází v nadmořské výšce 465 m. Svou rozlohou jde také o nejmenší městskou část Brna. Čtvrť je zcela obklopena lesy Soběšické vrchoviny.\n\nPrvní zmínka o Útěchovu pochází z roku 1365, kdy jej vlastnili Lichtenburkové. Dalšími majiteli vsi byl moravský markrabě, Boskovicové a zejména Lichtenštejnové. Mezi lety 1850 a 1923 byla vesnice součástí sousedního Vranova, následně byla samostatnou obcí a roku 1980 se stala součástí Brna. Až do konce 20. století byl Útěchov malou vsí, na přelomu tisíciletí však prošel masivní suburbanizací a stalo se z něj brněnské satelitní město.\n\nZalesněné okolí Útěchova je turisticky a rekreačně využíváno Brňany. Ve vesnici se nachází památkově chráněná kaple a soubor božích muk poutní cesty do Vranova.\n\nMístní jméno Útěchov je tvořeno osobním jménem Utěch a přivlastňovací příponou \"-ov\", název tedy znamená „ves Utěchova“.\n\nBěhem historie se vyskytlo množství variant místního jména Útěchov. Poprvé je ves roku 1365 uváděna jako \"Utyechaw\", roku 1567 se píše dvořák na \"Autiechowie\". Koncem 17. a v první polovině 18. století je kromě tvaru \"Autiechow\" zvána též Tři Dvory (německy \"Drey hofen\"), případně Tři Dvory u Útěchova (německy \"Drey hofen b. Autiechow\"), neboť byla tvořena právě třemi statky. Během 19. století převažuje v němčině varianta \"Autiechau\", na přelomu 19. a 20. věku potom \"Autěchau\". V češtině se používaly v této době verze \"Autěchow\", \"Autěchov\" a \"Outěchov\". Jako Útěchov je vesnice poprvé označena v letech 1854 a 1881. Toto jméno bylo také zvoleno při úředním stanovení jména vsi v roce 1923. V době Protektorátu byl v letech 1939–1945 používán v němčině název \"Autiechau\".\n\nPoprvé je Útěchov zmiňován v písemných pramenech v roce 1365. Tehdy jej v rámci nového panství nedalekého hradu Ronov vlastnil Čeněk Krušina z Lichtenburka z lichtenburského rozrodu Ronovců, jenž tehdy na tomto panství zapsal do zemských desk věno své manželce. V letech 1371 a 1376 se uvádí Havel z Útěchova, který byl pravděpodobně lichtenburským manem. Novým centrem panství se v té době stal Nový hrad, kam Čeněk Krušina přesídlil. Protože zemřel bezdětný, připadlo panství i s Útěchovem odúmrtí moravskému markraběti Joštovi. Ten ho v roce 1411 dal do zástavy Vaňkovi Černohorskému z Boskovic. Černohorská větev pánů z Boskovic potom držela novohradské zboží, s výjimkou krátkých období kolem roku 1419 a 60. let 15. věku, až do přelomu 16. a 17. století, přičemž roku 1562 jim ho král Ferdinand I. prodal. K tomuto roku se váže zmínka o svobodném dvoře v Útěchově. Po smrti Jana Šembery v roce 1597, kterým vymřeli Boskovicové po meči, zdědila panství jeho dcera Kateřina, která se toho roku provdala za Maxmiliána z Lichtenštejna. Ten se v roce 1604 stal spolumajitelem novohradského panství, čímž tento majetek i s Útěchovem získali Lichtenštejnové. Novohradské panství bylo tehdy spojeno s pozořickým, které mělo sídlo v Pozořicích na místním zámku. Útěchov byl součástí lichtenštejnského pozořického panství až do zrušení patrimoniální správy v roce 1848.\n\nÚtěchov byl malou vsí, či spíše osadou, i když samostatnou, v čele s rychtářem. Po třicetileté válce tvořily ves pouze tři usedlosti, od nichž bylo odvozeno tehdejší variantní pojmenování sídla, Tři Dvory, doložené poprvé k roku 1667. O osm let později zde podle lánového rejstříku hospodařili čtyři osedlí a počet domů i obyvatel se postupně zvyšoval. Téměř všichni Útěchovští se živili zemědělstvím.\n\nPo vzniku obecního zřízení v roce 1850 se Útěchov stal součástí sousedního Vranova a tvořil jeho místní část. Vždy jeden útěchovský obyvatel měl být jedním z vranovských radních, čímž měly být zajištěny zájmy obyvatel vsi. Společně s Vranovem byl Útěchov od toho roku součástí politického okresu Brno-venkov a soudního okresu Brno-horní předměstí. Roku 1855 byly brněnské soudní okresy spojeny v jeden s názvem Brno, jenž byl v roce 1892 opětovně rozdělen. Vranov s Útěchovem od té doby spadal do soudního okresu Brno-okolí, a to až do roku 1949, kdy byly tyto územní jednotky zrušeny. V roce 1923 se Útěchov stal samostatnou obcí. Příslušnost k (politickému) okresu Brno-venkov si udržel až do roku 1980, kdy byla ves přičleněna k Brnu a zahrnuta tak do okresu Brno-město.\n\nOkolní lesy zůstaly i po zrušení patrimoniální správy v polovině 19. století v majetku Lichtenštejnů a spadaly pod lesní statek Adamov v rámci pozořického velkostatku, který byl s 14 711 hektary největším statkem tohoto rodu v českých zemích. Kolem roku 1864 byla postavena silnice mezi Soběšicemi a Vranovem (v Útěchově dnes ulice Adamovská). V roce 1911 pak byla vybudována silnice dolů do vsi k potoku (dnes ulice Boří). Ve druhé polovině 19. století pracovala většina obyvatel v zemědělství nebo lesnictví, někteří domkáři se živili jako dělníci v brněnských továrnách. Od roku 1850 funguje v Útěchově hospoda, jejíž umístění se zpočátku měnilo dle provozovatele. Stálý hostinec čp. 24 (dodnes restaurace) byl realizován roku 1905. Dalších živností (krejčí, kotlář, obuvník, kovář, zámečník, tkadlec) nebylo příliš, jejich množství odpovídalo malé vsi. Roku 1903 byla založena útěchovská organizace sociální demokracie, o dva roky později vznikla dělnická tělocvičná jednota. Na bojištích první světové války padli dva útěchovští občané. Již v roce 1921 zde vznikla organizace nové Komunistické strany Československa, jež měla velkou podporu, zároveň s ní i federovaná dělnická tělocvičná jednota. Roku 1923 byl založen místní Sokol a o tři roky později také sbor dobrovolných hasičů, jenž se stal hlavním pořadatelem společenských událostí. Téhož roku došlo v rámci pozemkové reformy k vyvlastnění lichtenštejnského lesního statku Adamov. Stal se z něj školní statek tehdejší Vysoké školy zemědělské a od roku 1932 nesl název Školní lesní statek Masarykův les.\nV roce 1923 se Útěchov, který byl do té doby částí Vranova, stal samostatnou obcí. V prvních obecních volbách zvítězili komunisté (sedm mandátů), zatímco občanský blok získal mandátů pět. Katastrální území Útěchova bylo do té doby tvořeno intravilánem vsi a zemědělsky obhospodařovanými pozemky, takže bylo poměrně malé a jeho hranice byla tvořena tehdejší hranicí lesa (ta se téměř shodovala se současnou hranicí lesa). Právě na úkor Vranova byl útěchovský katastr tehdy rozšířen o lesní pozemky. Zatímco v roce 1845 měl výměru pouze 0,50 km², o 103 let později, roku 1948, již 1,16 km². Konec druhé světové války byl poznamenán boji mezi ustupující německou armádou, která Útěchov využila jako opěrný bod, 23. dubna 1945 se zde opevnila a z hostince si vytvořila lazaret, a útočící rumunskou armádou. Obyvatelé vsi většinou utekli do lesů, přesto několik osob zemřelo. Krátce po válce byl u silnice na Vranov postaven kříž na památku ukončení bojů. Po osvobození vládli v obci komunisté, kteří pro sídlo místního národního výboru (MNV) opravili dům čp. 15, jenž při bojích v roce 1945 vyhořel. Důležitými okamžiky pro občany byla elektrifikace obce (1947), připojení k telefonní síti (1949), prodloužení autobusové linky Dopravního podniku města Brna Královo Pole – Soběšice do Útěchova (1. září 1952) a stavba obecního rozhlasu (1956). K 1. červenci 1953 byl katastr Útěchova zvětšen o kolonii domů u severozápadního rohu lesa, které do té doby byly součástí Vranova. Ke kolektivizaci zemědělství zde došlo ve druhé polovině 50. let: roku 1957 bylo založeno místní jednotné zemědělské družstvo, které však existovalo pouze krátce. V roce 1959 byl jeho majetek převeden na Státní statek Jehnice. V obci fungovala místní lidová knihovna, Osvětová beseda (zrušena 1970) či odbočka Socialistického svazu mládeže (zrušena 1974). Během 60. let a 70. let 20. století byly zbudovány dvě požární nádrže, hasičská zbrojnice, došlo k rekonstrukci hostince a obchodu, úpravě sportovního areálu, opravám veřejného osvětlení a úpravě parčíku u MNV. Tyto akce byly často prováděny s brigádnickou pomocí občanů. V 70.–80. letech vznikl na severním okraji katastru útěchovský vodojem, a poblíž něj, těsně za hranicí Útěchova, v katastru Vranova, závod pro vranovské polesí Školního lesního podniku Křtiny tehdejší Vysoké školy zemědělské. Mezi lety 1977 a 1980 byla lesní Hrádková cesta, vedoucí z Útěchova kolem hradu Ronov do Adamova, upravena na veřejně přístupnou komunikaci.\nV roce 1977 byl stávající název katastrálního území \"Útěchov\" doplněn o přídomek; katastr tedy od té doby nese název Útěchov u Brna. K 1. červenci 1980 byl Útěchov, jako dosud poslední sídlo, začleněn do města Brna a stal se součástí městského obvodu Brno V. Roku 1982 byly pojmenovány ulice ve vesnici. Při novém rozčlenění Brna po sametové revoluci se Útěchov stal k 24. listopadu 1990 samosprávnou městskou částí Brno-Útěchov, rozlohou je nejmenší v Brně. V roce 1992 byla ves plynofikována, později byla také realizována kanalizace. V roce 2014 byl přestavěn sportovní areál tělovýchovné jednoty, který získal nové zázemí, včetně tělocvičny.\n\nPodobu Útěchova zachytil v roce 1826 stabilní katastr. Samotné katastrální území Útěchov vzniklo již před tímto rokem. Ves se nacházela východně od cesty spojující Soběšice a Vranov. Dva největší domy, statky (dnes ulice V koutku), stály na vyvýšeném místě nad Útěchovským potokem. Kolem této vodoteče vedla dolů do lesů cesta směrem na Bílovice nad Svitavou, podél jejíž horní části vznikla nepravidelná roztroušená rolnická a domkářská zástavba (dnes ulice Boří). Domy byly již v té době postaveny až na dvě výjimky z nehořlavých materiálů, dřevěné zůstávaly pouze stodoly.\n\nStavební rozvoj Útěchova byl velmi pomalý, teprve na přelomu 19. a 20. století se začaly objevovat první nové domy kolem severojižní silnice ze Soběšic do Vranova (dnes ulice Adamovská), která se později stala hlavní osou celé vsi. Za první republiky vznikla samostatná kolonie rodinných domů u severozápadního rohu lesa, západně od silnice do Vranova. Tato zástavba, tvořená domy mezi dnešními ulicemi Doubí a Chlumy, sice urbanisticky souvisela s Útěchovem (i když od něj byla stále oddělena), katastrálně i správně však byla součástí Vranova. K Útěchovu byla přičleněna až v roce 1953. Ve 30. letech bylo ve vsi postaveno několik málo domů a hájovna. Od 60. let 20. století se na území Útěchova objevovaly první rekreační chaty Brňanů a během 70. a 80. let zde byly stavěny rodinné domy (ulice Bažinka a Mladá), byť v ne příliš rychlém tempu. Počet obyvatel až do začátku 90. let 20. století stagnoval v okolí hodnoty 200, počet domů mírně narůstal. Obrovský stavební rozmach Útěchova však nastal od 90. let. Počet obyvatel i domů dosáhl za 20 let (1991–2011) přibližně 3,5 násobku. Vzniklo zde množství nových ulic a z vesnice se vlivem suburbanizace stalo brněnské satelitní městečko tvořené převážně rodinnými domy a vilami bez občanské vybavenosti (obchod, lékař, pošta, kulturní centrum). Převážná většina nezalesněné části katastru byla do roku 2007 zastavěna. V roce 2020 se v Útěchově nacházelo 20 ulic.\n\nÚtěchov se nachází v severní části Brna v okrese Brno-město, 10 kilometrů od centra Brna; jedná se o nejseverněji položenou část tohoto města. Leží na silnici mezi brněnskou čtvrtí Soběšice a obcí Vranov v okrese Brno-venkov, čtyři kilometry severně od Soběšic, dva kilometry severovýchodně od brněnské čtvrti Ořešín, tři kilometry jihovýchodně od obce Vranov, dva kilometry jihozápadně od města Adamova a pět kilometrů severozápadně od obce Bílovice nad Svitavou. Katastrálně sousedí na západě se čtvrtí Ořešín, na severu a severovýchodě s obcí Vranov, na jihu a jihovýchodě s obcí Bílovice nad Svitavou (obě okres Brno-venkov) a na východě jediným bodem s městem Adamov v okrese Blansko. Katastrální území Útěchov u Brna má rozlohu 1,18 km². Z toho tvořila v roce 2019 orná půda 0,23 km², zahrady 0,15 km², ovocné sady 0,02 km², travní porosty 0,02 km², lesní pozemky 0,62 km², zastavěná plocha 0,06 km² a ostatní plocha 0,09 km².\n\nVesnice leží ve vrcholové poloze výrazného, zcela zalesněného hřbetu Drahanské vrchoviny, směřujícího na jih směrem k Brnu, který je z východu ohraničen řekou Svitavou a ze západu říčkami Rakovcem a Ponávkou. Nadmořská výška katastrálního území se pohybuje v rozmezí od 385 m (Útěchovský potok na jihovýchodní hranici katastru) do 497 m (severní výběžek katastru u silnice na Vranov). Střed městské části poblíž radnice se nachází v nadmořské výšce 465 m. Nejsevernější část útěchovského území o výšce přibližně 497 m n. m. je zároveň nejvyšším bodem města Brna (nejvyšším vrcholem je ale Kopeček u Žebětína o výšce 479 m n. m.). V katastru čtvrti se nachází jediný výraznější vrchol, zalesněná kóta o nadmořské výšce 475 m v jižní části území, u silnice na Soběšice, označovaná jako Kněží hora.\n\nPo geologické stránce spadá území Útěchova do brněnského masivu, jenž je součástí Českého masivu. Z hornin zde převládá granodiorit. Z geomorfologického hlediska patří útěchovský katastr do okrsku Soběšické vrchoviny, který je částí podcelku Adamovské vrchoviny, celku Drahanské vrchoviny, oblasti Brněnské vrchoviny, v rámci soustavy Česko-moravské subprovincie v provincii Česká vysočina.\n\nZ půdních typů převládají v útěchovském katastrálním území kambizemě, příkré svahy kolem Útěchovského potoka v jihovýchodní části jsou klasifikovány jako silně svažité půdy.\n\nPodle Quittovy klasifikace podnebí spadá Útěchov do mírně teplé oblasti MT11, dle Köppenovy klasifikace podnebí patří do mírného oceánického podnebí Cfb. Na nejbližší profesionální meteorologické stanici v Brně-Tuřanech činila v roce 2018 průměrná roční teplota 11,7 °C a roční úhrn srážek 414,40 mm.\n\nÚzemí Útěchova patří do úmoří Černého moře a povodí Dunaje. Vzhledem k vrcholovému umístění vsi se na jejím území nenachází větší vodní tok nebo vodní plocha. V severojižním směru prochází čtvrtí rozvodnice: zatímco východní část je odvodňována do Svitavy, západní část do Ponávky. V jihovýchodní části Útěchova pramení u ulice Boří, v historickém jádru vsi, Útěchovský potok, který teče jihovýchodním směrem hlubokých údolím lesnaté Soběšické vrchoviny. V dolní části toku je potok zvaný též Myšina. Po třech kilometrech se vlévá jako pravostranný přítok do Svitavy. Na úplném jihozápadním okraji katastru Útěchova pramení v lesích potok Rakovec (délka 5 km), jenž je přítokem Ponávky.\n\nZ hlediska biogeografického leží Útěchov v brněnském bioregionu na jihovýchodním okraji hercynské podprovincie v rámci provincie středoevropských listnatých lesů. Podle fytogeografického členění spadá do okresu Moravské podhůří Vysočiny, jenž patří do českomoravského mezofytika v rámci mezofytika. Potenciálně přirozenou vegetací je černýšová dubohabřina.\n\nLesy v katastru Útěchova i okolí, které se řadí podle lesnické typologie ke třetímu lesnímu vegetačnímu stupni (dubobukovému), patří brněnské Mendelově univerzitě, která je spravuje skrze Školní lesní podnik Masarykův les Křtiny. Stará se o ně jedno ze tří školních polesí, polesí Vranov, které sídlí v areálu na Hrádkové cestě v katastru Vranova, těsně za hranicí Útěchova. Lesy slouží převážně k výuce posluchačů univerzity, odborným výzkumům, částečně i ke komerční lesnické činnosti. Porost je tvořen převážně dubem zimním, bukem lesním, smrkem ztepilým a borovicí lesní. V podrostu se vyskytují trávy (lipnice hajní, lipnice úzkolistá, strdivka nící, strdivka jednokvětá) a hájové byliny (zvonek broskvolistý, hrachor černý, jahodník truskavec, ptačinec velkokvětý), i když místy byla tato vegetace nahrazena stínomilnější a kyselomilnější. Pastviny a lady ovládají rumištní rostliny s některými pionýrskými druhy (třtina křovištní, turan kanadský, zlatobýl kanadský, merlík bílý, pelyněk černobýl, kopřiva dvoudomá, přeslička rolní, pampeliška lékařská, rmen rolní, heřmánkovec přímořský, druhy svízele).\n\nSložení fauny je ovlivněno jednak blízkostí velkého města, jednak samotným umístěním Útěchova na rozhraní hercynské, severopanonské a západokarpatské podprovincie. Z ptáků se zde vyskytují hrdlička zahradní (po roce 1945), strakapoud jižní, lelek lesní, krkavec velký, čáp černý, králíček ohnivý, různé druhy sýkor, sojka obecná, kos černý, drozd brávník, z dravců pak káně lesní, občas i jiní. V okolních lesích žijí srnci obecní, prasata divoká, mufloni, lišky obecné, objevuje se ježek východní, myšice lesní, hraboš polní, hrabošík podzemní, z netopýrů netopýr rezavý či netopýr hvízdavý.\n\nV katastru Útěchova se nenachází žádné zvláště chráněné území, území soustavy Natura 2000, ani žádný památný strom. Nejvýchodnější cíp katastru tvoří západní hranici evropsky významné lokality Údolí Svitavy.\n\nNa území Útěchova byly vyhlášeny dva významné krajinné prvky (VKP). VKP Útěchovský potok zahrnuje tok a nejbližší okolí horní části stejnojmenné vodoteče, včetně jeho přítoků. Druhým je VKP Midlochův pomník, jenž je tvořen mýtinkou v okolí památníku lesního inspektora Adolfa Midlocha.\n\nV roce 1667 byli v Útěchově tři osedlí, roku 1675 zde hospodařili čtyři osedlí. V roce 1750 zde bylo sedm osedlých (jeden půlláník, tři čtvrtláníci a tři domkáři). Roku 1771 čítal Útěchov 76 obyvatel hovořících česky, v roce 1790 však klesl počet obyvatel v 11 domech na 60. Roku 1834 žilo ve čtrnácti domech 86 osob, v roce 1843 již 97 obyvatel (z toho dva půlláníci, tři čtvrtláníci, sedm domkářů) a roku 1850 celkem 121 lidí. Útěchov byl vždy českou vesnicí, počet německy mluvících obyvatel byl do roku 1945 minimální, většinou nulový.\n\nPodle údajů Sčítání lidu, domů a bytů 2011 (SLDB 2011) se v Útěchově nacházelo 241 domů (z toho 238 rodinných domů a 2 bytové domy, zbývající dům byl zařazen mezi „ostatní budovy“), z nichž 220 bylo obydleno. Z celkového počtu 241 jich 167 bylo postaveno po roce 1991. Dle SLDB 2011 žilo v Útěchově 760 obyvatel, z toho 366 mužů a 394 žen. Celkem 438 osob uvedlo národnost českou, 134 osob národnost moravskou, 4 národnost slovenskou a 2 národnost německou; ostatní národnost neuvedli.\n\nPoutní místo v sousedním Vranově dosáhlo značného věhlasu stavbou nového kostela Narození Panny Marie v první třetině 17. století. Kolem Útěchova vedla z jedna poutních cest a na ní byla v roce 1674 postavena zastavení s biblickými výjevy. Odstraněna byla asi za josefinských reforem v 80. letech 18. století. Na konci toho věku (jiný zdroj uvádí až druhou polovinu 19. století) zde byla postavena zastavení v podobě hranolových božích muk, a to na cestě z Králova Pole do Vranova.\n\nV rámci římskokatolické farní správy spadal Útěchov do roku 1679 do farnosti Babice nad Svitavou, poté do řečkovické farnosti. Od roku 1784 je vesnice součástí farnosti Vranov u Brna. Obyvatelé Útěchova byli pohřbíváni u farních kostelů, včetně Řečkovic, respektive od konce 19. století také v sousedních Jehnicích a Soběšicích. Od roku 1980 je pak využíván brněnský Ústřední hřbitov. Ve vsi žádné pohřebiště nebylo, stejně ani žádný kostel. Obyvatelé, až do vzniku Československa v drtivé většině římští katolíci, pro náboženské účely využívali dřevěný kříž postavený roku 1849, vysvěcený o dva roky později a obnovený roku 1872, jenž stál na tehdejším okraji vsi (dnes křižovatka ulic Boří a V koutku). Ten byl v roce 1898 nahrazen nedalekou zděnou kaplí se zvonicí, která stojí dodnes a na kterou přispěl i kníže Lichtenštejn. Po vzniku Československa prudce vzrostl počet obyvatel bez vyznání (50 v roce 1921), což bylo způsobeno zdejší převážnou levicovou orientací. Ve 20. letech se vyhrocená situace na levici uklidnila a podle sčítání lidu se roku 1930 hlásilo 138 osob k římskokatolické církvi, 16 k československé církvi a 21 bylo bez vyznání. Území Útěchova spadalo ve 20. letech ke kuřimské náboženské obci církve československé, ve 40. letech 20. století pak k řečkovické náboženské obci.\n\nPři SLDB 2011 se k římskokatolické církvi přihlásilo 95 osob, k církvi československé husitské 7 osob, k českobratrské církvi evangelické 3 osoby, ke Svědkům Jehovovým 3 osoby a k pravoslavné církvi v českých zemích 2 osoby.\n\nMěstská část Brno-Útěchov zahrnuje celé katastrální území Útěchov u Brna, ve kterém se nachází evidenční část obce Útěchov. Celý Útěchov je také jedinou základní sídelní jednotkou.\n\nPro účely senátních voleb je území celé městské části Brno-Útěchov zařazeno do volebního obvodu č. 60.\n\nMěstská část má sedmičlenné zastupitelstvo, v jehož čele stojí starosta. Od roku 2004 je starostou Zdeněk Drahoš.\n\nJe známý jediný pečetní typář Útěchova. Pečeť má opis PECZET DIEDINII AVTIECHOWA, v poli dvě skřížené sekery a kolem nich kotouče – čtyři nahoře, tři po stranách, dole jeden. Podle perokresby pečetě, poskytnuté útěchovskou radnicí, se má nahoře v opisu nacházet letopočet 1662. Dochovaný exemplář pečetě (z dokumentů josefínského katastru z roku 1788, uložených v Moravském zemském archivu) je však v tomto místě poškozený a nečitelný.\n\nZnak a vlajka městské části Brno-Útěchov odkazují na historii vesnice. Znak, přijatý v roce 1995, je tvořen modro-zlato polceným štítem. V heraldicky pravém poli půl moravské orlice, v heraldicky levém poli dvě černé zkřížené ostrve, které jsou odkazem na erb Ronovců. List vlajky, přijaté roku 2000, je tvořen třemi vodorovnými pruhy v poměru 1:2:1 (modrý – žlutý – modrý); ve žlutém pruhu jsou na střed umístěny dvě černé zkřížené ostrve o šesti sucích. Poměr šířky listu k jeho délce je 2:3.\n\nÚtěchov je satelitní městečko bez větších provozoven. V roce 2019 mělo na území městské části zapsáno sídlo celkem 52 obchodních společností a 194 živností. Nacházela se zde restaurace Za Sedmero, Zahradnictví Útěchov, fungovala tu také občerstvení U Dana a ve sportovním areálu. Těsně za hranicemi katastru Útěchova, na území Vranova, se nachází hospodářský areál Školního lesního podniku Křtiny, jenž byl využíván také soukromými společnostmi, jimž byl dovozce komunální techniky ALFA PROFI a výrobce dřevěných příhradových vazníků KARPEN PLUS. Celá městská část spadala v roce 2019 pod pobočku České pošty v Soběšicích (Brno 44). Na severním okraji čtvrti, v sousedství sportovního areálu, se nalézá sběrný dvůr městského podniku SAKO Brno. Na jižním i severním okraji Útěchova stojí dvě základnové převodní stanice BTS, tvořené příhradovými stožáry.\n\nV roce 1908 je doložena v Útěchově výrobna lihovin, ve 20. letech 20. století se zde nacházely dva mlýny.\n\nV severojižním směru prochází Útěchovem silnice III/37915 (ulice Adamovská), která tvoří osu čtvrti a zároveň hlavní silniční spojení vesnice se zbytkem Brna. Tato silnice začíná v Brně na Velkém městském okruhu a pokračuje přes Lesnou, Soběšice, Útěchov a Vranov do Šebrova. Při Celostátním sčítání dopravy 2016 projelo Útěchovem 3033 motorových vozidel za den. Druhé veřejnosti přístupné spojení je tvořeno původně lesní Hrádkovou cestou, jež začíná na severním okraji Útěchova, pokračuje východním směrem a kolem hradu Ronova se stáčí do údolí Svitavy v Adamově. Tato cesta byla veřejnosti zprůjezdněna v roce 1980, nadále však patří Školnímu lesnímu podniku Křtiny a je zařazena mezi účelové komunikace.\n\nVeřejná hromadná doprava je zajišťována v rámci Integrovaného dopravního systému Jihomoravského kraje městskými autobusovými linkami Dopravního podniku města Brna. V roce 2019 jezdila přes Útěchov denní linka č. 57 a noční linka č. N93, které směřovaly z Brna dále do Vranova. Některé spoje obou linek byly ukončeny přímo ve čtvrti. Nejbližší železniční stanice Adamov se nachází v údolí Svitavy na koridorové trati Brno – Česká Třebová, 2,5 km východně od Útěchova.\n\nOd konce 18. století se útěchovské děti učily v jednotřídní škole ve Vranově, která v průběhu let vystřídala ve vsi několik umístění. Dvojtřídní školní budova ve Vranově byla postavena v roce 1885. Ani později nevznikla v Útěchově žádná škola, v roce 2019 zde nebyla evidována žádná školní instituce, ale fungovala zde jedna dětská skupina. Celá čtvrť byla roku 2019 součástí spádového obvodu Základní školy a Mateřské školy Zeiberlichova v Soběšicích (MŠ, ZŠ 1.–5. ročník) a Základní školy a Mateřské školy Blažkova na Lesné (ZŠ 6.–9. ročník).\n\nV Útěchově funguje sbor dobrovolných hasičů, jehož hasičská zbrojnice stavebně navazuje na budovu úřadu městské části. Ve čtvrti působí tělovýchovná jednota TJ Útěchov s volejbalovými a nohejbalovými oddíly, která sídlí ve sportovním areálu na severním okraji Útěchova. Ženský nohejbalový oddíl hraje 1. ligu a v letech 2008 a 2010 se stal českým mistrem v soutěži družstev. Historie útěchovského sportovního areálu je spjatá také s lyžařským oddílem TJ Start Brno, jenž sídlí na Lesné. Právě v Útěchově si v roce 1969 postavili jeho členové chatu jako základnu ke sportovním i společenským událostem. V dalších desetiletích tvořila jediné zázemí areálu. Budova byla zbořena při jeho přestavbě v roce 2014, kdy zde vznikla nová budova s tělocvičnou a dvěma klubovnami, vedle které se nachází venkovní hřiště a tenisové kurty. V 90. letech 20. století pořádal Start Brno Přebor města Brna v běžeckém lyžování, jenž se podle klimatických podmínek uskutečňoval buď v Útěchově, nebo u Nového Města na Moravě. Od roku 1970 je lyžařský oddíl TJ Start Brno pořadatelem každoročního přespolního Běhu Útěchovskými lesy (Memoriálu Poldy Umláška).\n\nLesnaté a kopcovité okolí Útěchova, součást Lesnického Slavína, využívají k rekreační turistice Brňané. V roce 2019 vedly Útěchovem čtyři značené turistické trasy Klubu českých turistů.\n\nPamátkově chráněny jsou v Útěchově následující objekty:\n\nDále se v Útěchově nachází několik malých kulturních pamětihodností:\n\nV katastru městské části Brno-Útěchov se také nalézají dva významné krajinné prvky.\n\n\n\n"}
{"id": "80128", "url": "https://cs.wikipedia.org/wiki?curid=80128", "title": "Foo Fighters", "text": "Foo Fighters\n\nFoo Fighters je americká rocková kapela, kterou v roce 1995 založili Dave Grohl, Nate Mendel, William Goldsmith a Pat Smear.\n\nPojmenovali se podle výrazu \"Foo fighter\", který se za druhé světové války používal jako označení pro neidentifikovaný létající předmět. Jejich vznik je tak trochu náhoda, po smrti Kurta Cobaina složil Dave Grohl z legrace píseň „This Is a Call“ po níž se dala kapela dohromady. Tři z jejich šesti studiových alb byly oceněny cenou Grammy v kategorii Best Rock Album. Jejich písně se staly součástí mnoha soundtracků (např. \"Godzilla\", \"Thor\", \"Mission: Imposible 2\", \"Vřískot 2, Californication\"). Celosvětového ohlasu dosáhly singly „This Is a Call“, „Everlong“, „Learn to Fly“, „All My Life“, „Times Like These“, „Best of You“, „DOA“, „The Pretender“ a „Long Road to Ruin“.\n\nSložení skupiny se mnohokrát měnilo. Williama Goldsmithe za bicími vystřídal v roce 1997 Taylor Hawkins. Kytarista se v kapele měnil dvakrát, nejprve v roce 1997 Pata Smeara vystřídal Franz Stahl a toho v roce 1999 nahradil Chris Shiflett. Smear se roku 2011 do skupiny vrátil. V roce 2017 se ke skupině jako regulérní člen připojil dlouholetý koncertní hráč na klávesové nástroje Rami Jaffee.\n\nV červnu 2017 vystoupili Foo Fighters v pražské O2 areně a jejich výkon byl hodnocen velmi pozitivně.\n\nEP\n\n\n\n\n\n"}
{"id": "80130", "url": "https://cs.wikipedia.org/wiki?curid=80130", "title": "Útěchov", "text": "Útěchov\n\nÚtěchov může být:\n\n"}
{"id": "80134", "url": "https://cs.wikipedia.org/wiki?curid=80134", "title": "Loose socks", "text": "Loose socks\n\nLoose socks (japonsky: ルーズソックス, \"rúzu sokkusu\"; česky: \"shrnuté ponožky\") je druh ponožek, který je populární mezi náctiletými japonskými dívkami.\n\nJsou skoro vždy bílé a velmi dlouhé, v některých případech až dva metry. Obvykle se nosí pod koleny a aby nesklouzly ještě níž lepí se speciálním lepidlem (tzv. „socks glue“ nebo také „sock touch“) přímo na pokožku.\n\nStředoškolačky často nosí tyto ponožky společně s předepsanou školní uniformou sérá fuku. Některé školy to ale zakazují, a tak se dívky převlékají do těchto ponožek vždy, když opouštějí půdu školy. Nošení loose socks se začíná šířit i mezi žákyněmi některých základních škol.\n\nV Japonsku jsou „loose socks“ módní od poloviny 90. let minulého století.\n\n"}
{"id": "80136", "url": "https://cs.wikipedia.org/wiki?curid=80136", "title": "Jan Gebauer", "text": "Jan Gebauer\n\nJan Gebauer (8. října 1838 Úbislavice – 25. května 1907 Praha) byl významný český bohemista, ve své době přední český vědec a dodnes jeden z nejuznávanějších českých jazykovědců. Jeho vědecká práce byla výrazně ovlivněna pozitivismem, byl představitelem tzv. mladogramatismu, který se zabýval zkoumáním jazyka toliko z hlediska diachronního, současný stav (synchronní) nebyl brán vůbec v potaz. V roce 1902 vydal příručku \"Pravidel hledících k českému pravopisu a tvarosloví\", předchůdce dnešních \"Pravidel českého pravopisu\".\n\nJan Gebauer se narodil v malé osadě Úbislavice v Podkrkonoší do chudých poměrů. Na přímluvu místního faráře dostal nadaný chlapec možnost studovat na gymnáziu v Jičíně. Po maturitě nejdřív studoval teologii, toto studium však nedokončil a namísto toho se zapsal ke studiu filozofie na pražské univerzitě. Po celou dobu studií trpěl stálým nedostatkem peněz.\n\nPo ukončení studií začal pracovat jako pedagog – nejprve v Praze, později v Pardubicích a nakonec zase v Praze (gymnázium v Ječné, 1871-80). V roce 1872 získal doktorát a v roce 1873 se habilitoval jako docent češtiny na pražské univerzitě. Roku 1880 byl jmenován mimořádným profesorem a pověřen výkonem funkce prvního ředitele semináře pro slovanskou filologii, o rok později profesorem řádným. V letech 1890–1891 byl děkanem FF UK, rektorem pražské univerzity pak v období 1899–1900.\nJeho zásluhy ve vědních oborech slovanská filologie a literární historie byly oceněny členstvím v Královské české společnosti nauk (mimořádným členem se stal 10. května 1876, řádným od 6. června 1883), 20. dubna 1890 jej císař jmenoval řádným členem České akademie věd a umění. Byl také členem akademií polské a ruské, \"Jednoty českých filologů\", působil v redakci \"Listů filologických\" (1874–1904), do Riegrova slovníku naučného přispěl řadou hesel týkajících se slovanské jazykovědy a literární historie.\n\nSpolu s T. G. Masarykem a Jaroslavem Gollem měl největší zásluhu na prokázání nepravosti Rukopisů královédvorského a zelenohorského, ačkoli byl zpočátku jejich zastáncem. Několik let poctivě bádal nad rukopisy, než z hlediska jazykového dokázal, že se jedná o padělek. Přitom byl tiskem napadán, že je zrádcem národa. V rodinném kruhu prohlásil: „Hanka byl šejdíř, který mě stál několik let života.“\n\nJeho dcera Helena se stala manželkou profesora brněnské techniky Vladimíra Lista, Ludmila Eva se provdala za Josefa Schiezsla, vedoucího politického odboru kanceláře prezidenta Masaryka.\n\n\n\n\n\n"}
{"id": "80138", "url": "https://cs.wikipedia.org/wiki?curid=80138", "title": "Jan Jindřich Marek", "text": "Jan Jindřich Marek\n\nJan Jindřich Marek, křtěný jako Jan Nepomuk Amadeus Marek (4. listopadu 1803 Liblín – 3. listopadu 1853 Kralovice), byl český obrozenecký kněz a spisovatel. Svá díla publikoval pod pseudonymem Jan z Hvězdy.\n\nJ. J. Marek se narodil do rodiny učitele Františka Marka. Vystudoval v gymnázium v Plzni, dvouletý kurz filozofie a v roce 1826 dokončil studia teologie. Z období studií pochází Markův pseudonym, neboť byl často učitelem Minikatim kárán za nepozornost: „Jene, jste zase ve hvězdách.“\n\nStal se knězem proti své vůli na přání přísného otce. Během své duchovenské dráhy působil mimo jiné v Plasích, Kozojedech a v Kralovicích. Většinu svých děl vytvořil během svého čtrnáctiletého působení na kozojedské faře (1832–47). Pamětníci prý o něm vyprávěli jako o muži společenském. Rád docházíval do Liblína, kde se stýkal s proslulými vlastenci Vilímem hrabětem z Wurmbrandu a vrchním liblínského panství básníkem Václavem Jaromírem Pickem. Rád také konával z Kozojed výlety na Libštejn, Krašov a Kaceřov. Své básně a povídky, uveřejňoval v časopisech Květy české, Vlastimil, Časopis Českého musea, Bibliotheka zábavného čtení, Jindy a nyní aj. V letech 1843–47 vyšly v 10 svazcích jeho sebrané spisy. I. svazek obsahoval balady, romance, pověsti a legendy, II. svazek drobné písně a básně, svazek III.–V. Jarohněv z Hrádku (delší povídky z dob Jiřího z Poděbrad), svazek VI. a VII. Mastičkář (povídka z doby Jindřicha Korutanského), svazek VIII. Známosti z průjezdu a Harfenice, svazek IX. Nocleh na Kaceřově, Čechové v Prusích, Hrob milenců a Volšanský zámek, svazek X. Jiří z Doupova, Radomíra a Čechové před Mediolánem. Látku si vybíral hlavně z české minulosti, přítomnost ho nevábila. V roce 1847 byl přeložen do Kralovic. Tam v 50 letech zemřel na vodnatelnost. „Živ byl Bohu, svým a vlasti zdejší farář z Hvězdy Jan, spisy jeho, květy krásné, zdobí vlastenecký lán“, hlásá nápis nad jeho hrobem.\n\nPrvní literární pokusy spadají do období střední školy v Plzni, za jeho univerzitních studií Markovi vyšly první dvě knihy. Při psaní povídek respektoval historická fakta, ale snažil se, aby byly poučením pro současnost. Povídky prodchnuté romantikou se téměř blíží pohádkám a jsou tak srozumitelné i pro děti. Vzorem Marka byl skotský autor Walter Scott.\n\nObliby ve své době dosáhly básně \"Návrat z Palestiny\", \"Muromská korouhev\", \"Slepého krále smrt\" nebo \"Horymírův skok\", z povídek \"Radomíra\" nebo \"Čechové před Mediolánem\".\n\nNěkteré Markovy básně byly zhudebněny, např. báseň \"České písně\" zhudebnil Bedřich Smetana hned třikrát – poprvé v roce 1860 jako mužský sbor, podruhé v roce 1868 jako kantátu pro smíšený sbor a klavír a naposledy v roce 1878 pro orchestrální doprovod – dále ji zhudebnil neznámý autor, Franc, J. L. Zvonař a E. Vašák. Zhudebněny byly také básně \"Jarní\", \"Ranní\", \"Večerní\" či \"Kozácký pochod\".\n\n\nHlavní postavou je mastičkář Severín, podivín, který chodí od vesnice k vesnici se svým pomocníkem Rubínem. Ten zastával roli šaška i laboranta. Měl za úkol nalákat co nejvíce lidí. Mistr Severín dovedl léčit nejen choroby tělesné, ale i duševní. Kdo si nevěděl rady, uchýlil se k němu. Pomoc a radu u něj hledala i Lidka, dcera konířova od Bílého lva. Lidka byla zamilována do šlechtice z Bergova. Sliboval jí, že si ji vezme za ženu. Lidka mu uvěřila a podlehla mu. A jak je známo v té době to byl velký hřích. Ze slibu sešlo protože, Bergov byl proti své vůli zasnouben s kněžnou Eliškou. Pro Lidku to byla velká hanba a také se bála svého otce, proto raději utekla z domova. Do Lidky byl zamilován pacholek Ježek, který si Lidku bez váhání vzal, ale Lidka jej nechtěla. Severín neví jakou radu dát a proto odchází do Prahy. Někdo chce otrávit kněžnu Elišku ale pokus se nezdaří, Eliška dostane od mistra Severína protijed. Ze strachu odjíždí tajně do Nymburka. Ukazuje se, že mistr Severín není tím za koho se vydává. Býval to rytíř se jménem Roland. O němž bylo známo jak je udatný.\n\nV zemi České vládl král Korutanský. Severín ho však neměl rád, byl vlastenec a proto nechtěl aby české zemi vládl německý král. Čím víc vláda krále Jindřicha Korutanského slábla, tím větší moc získávala kněžna Eliška. Král Jindřich se z posledních sil smažil ovládnout Prahu. To se mu ale nepodařilo. Čechové se začali starat o to koho by měli zvolit za manžela kněžně Elišce. Lidka se navrátila zpět domů, ale věčné výčitky jejího otce, lítost a nešťastná láska ji připravily o zdraví a nakonec i o život. Čechové vybrali za manžela kněžně Elišce Jana Lucemburského.\n\n\n"}
{"id": "80144", "url": "https://cs.wikipedia.org/wiki?curid=80144", "title": "Nářečí", "text": "Nářečí\n\nNářečí neboli dialekt (adj. \"nářeční\", zř. \"nářečový\" a \"dialektní, dialektový,\" zast. \"dialektický\") je:\n\nJazykový prvek, který patří do systému určitého teritoriálního dialektu (nebo skupiny dialektů), užívaný především \"v komunikaci mluvené\" se nazývá dialektismus. V užším (funkčním) vymezení je dialektismus nářečný prvek použitý \"ve spisovném projevu\" jako stylistický prostředek. (Použitím nářečí v umělecké literatuře lze dosáhnout přesvědčivější charakteristiky postav, prostředí aj.)\n\nJazykovědná disciplína, která se zabývá zkoumáním dialektů, se nazývá dialektologie.\n\nV běžném životě se s nářečím, resp. s dialektismy setkáváme zpravidla v neformální ústní komunikaci („dej zajcům a nakrm kuťata“, „podej šufánek“ …). \n\nNářečí češtiny vznikala přibližně od 12. století jako důsledek izolace jednotlivých oblastí a lidí v nich žijících.\n\nNářeční prvky v české literatuře jsou zvlášť hojné v literatuře 19. století (např. v dílech Němcové, Máchy, Tyla a později Jiráska, Staška, Herbena, Novákové, Aloise a Viléma Mrštíkových a dalších). Toto užití nářečí je však přizpůsobeno potřebám umělecké literatury, a je proto třeba jej od nářečí skutečného odlišovat (mluvíme o nářečí stylizovaném).\n\nViz Nářečí českých strnadů.\n\n\n"}
{"id": "80162", "url": "https://cs.wikipedia.org/wiki?curid=80162", "title": "QT", "text": "QT\n\nSpojení písmen Q a T může mít různé významy:\n\n\n\n\n"}
{"id": "80169", "url": "https://cs.wikipedia.org/wiki?curid=80169", "title": "Pseudověda", "text": "Pseudověda\n\nPseudověda (též pavěda) je označení pro takové druhy znalostí či postupů, které jejich vykonavatelé považují či prohlašují za vědecké a používají k jejich prezentaci vědecký nebo vědecky vypadající jazyk, ale nedodržují přitom základní pravidla vědy (například nemají povahu ověřitelné vědecké metody, teze či teorie nenacházejí potvrzení ve vědeckých výzkumech, vykazují nespolehlivost nebo jsou dokonce v rozporu s pozorováními apod.) Tato označení jsou vnímána jako hanlivá (dehonestující). Předpona \"pseudo\" je odvozena z řeckého slova \"pseudos\" znamenajícího lež nebo klam.\n\nV podobném významu používal Richard Feynman i pojem kargokultická věda (podle podobnosti s cargo kulty). Zařazoval do ni však ale i nedostatečně poctivou vědeckou práci.\n\nNěkteré z oborů nebo postupů, které jsou některými skupinami (typicky kluby skeptiků nebo obránci paradigmatu vědy založené na důkazech a reprodukovatelných experimentech) označovány za pseudovědecké, mohou být současně jiným skupinami (například představiteli dotčených směrů) označovány například jako alternativní věda, neoficiální věda apod. To však neznamená, že by všechny alternativní nebo obecně nepřijímané vědecké přístupy byly označovány za pseudovědu.\n\nPseudovědy mají závažné společenské dopady, pokud se jim dostane státní podpory, nemusí jít vždy o zjevnou podporu, jaké se například dostávalo mičurinské biologii za stalinismu. V dnešní době (2010) může jít spíše o podporu grantovou, státní dotace různým pseudovědeckým projektům, přebírání záštit nad akcemi pseudovědců nebo o udělování různých poct lidem, kteří se na šíření nebo podpoře pseudověd podílejí. Specifické problémy vznikají v oblasti alternativní medicíny, pokud dochází na základě pseudovědeckého myšlení k poškozování pacientů.\n\nZa první použití pojmu je považován text z roku 1843, v němž francouzský fyziolog François Magendie za pseudo-vědu (tehdy ještě se spojovníkem) své doby označil frenologii. Její zastánci odvozovali od tvaru lebky a jejích detailů duševní vlastnosti člověka, intelekt, povahu a charakter. \n\nV polovině 20. století navrhl Karl Popper kritéria, jak identifikovat vědeckou metodu od metody nevědecké. Tvrdíme-li například: \"Bůh stvořil svět\", může to být pravdivé i nepravdivé tvrzení, protože žádný test nemůže prokázat jeho pravdivost ani jeho nepravdivost. Proto je podobné tvrzení nevědecké. Popper rozděluje nevědecké obory na filosofické, matematické, mytologické a náboženské a uvádí, že ve všech těchto oborech je možné vyjadřování metafyzické i pseudovědecké, protože neexistují žádné přesné znaky pro jejich rozlišení. Uvádí astrologii a psychoanalýzu jako příklady pseudovědy a Einsteinovu speciální teorii relativity jako příklad vědy.\nV roce 1978 navrhl Paul Thagard, jako možný primární parametr podle kterého určit zda je některá disciplína pseudovědou, to, pokud se v poznání oboru svého zkoumání vyvíjí pomaleji než její alternativy, a její stoupenci nejsou schopni uznat problémy a nedostatky s ní spjaté a reagovat na ně, a Mario Bunge navrhl rozlišení mezi vírou a výzkumem a pomoci tím k snadnějšímu rozlišení. Thagard zdůvodňuje potřebu rozlišit mezi vědou a pseudovědou z hlediska společenského: \"Objasnění rozdílu mezi vědou a pseudovědou je filosofická stránka pokusu o překonání nedůvěry veřejnosti ke skutečné vědě.\"\n\nČlenění příčin je orientační, protože téměř vždy se příčiny vzniku konkrétních pseudověd kombinují. Příkladem je homeopatie, která vychází z nepochopení důsledků moderních přírodovědných poznatků, ale nacházíme v ní i stopy po alchymii. Jiným příkladem může být archeoastronautika, do níž silně proniká okultismus. Hlavními příčinami vzniku pseudověd tedy jsou:\n\n\nMožnost oddělení nauky „vědecké“ od „pseudovědecké“ na základě vědeckých principů je samo o sobě kontroverzní záležitostí neustále diskutovanou filozofií vědy. Vzhledem k tomu, že termíny „pavěda“ nebo i „pseudověda“ mají negativní vyznění, osoby, které jsou hodnoceny tímto způsobem, takřka vždy odmítají klasifikaci a zásady, podle kterých se klasifikace provádí.\n\nProtověda je pojem někdy užívaný k popisu hypotéz, které ještě nebyly adekvátně testovány vědeckými metodami, ale které jsou jinak buď konzistentní se současnými vědeckými poznatky, nebo které jsou sice nekonzistentní, ale nabízejí rozumné vysvětlení této nekonzistence. Mohou být tedy popsány jako přechodná forma souboru praktických znalostí ve vědě. Naproti tomu pojem pseudověda je rezervován pro označení teorií, které jsou buď prakticky nebo z principu netestovatelné, nebo které jsou obhajovány navzdory tomu, že byly testováním vyvráceny.\n\nJe sporné, zda mohou být mezi pseudovědou, protovědou a vědou vedeny smysluplné hranice. Zejména tam, kde je signifikantní kulturní nebo historický odstup, může být protověda chybně interpretována jako pseudověda (např. alchymie z pohledu chemie). Po více než století trvajícím dialogu mezi filozofy vědy a vědci nejrůznějších disciplín a navzdory široké shodě o základní vědecké metodě, je hranice mezi vědou a pseudovědou stále předmětem diskuzí. Tento tzv. \"demarkační problém\" může být problematický v situaci, kdy obvyklé vědecké postupy hodnocení teorií a hypotéz (např. experiment, logika) nemohou být aplikovány na některé úsudky.\n\nNěkdy jsou za pseudovědu označovány disciplíny, které jsou sice ne-vědecké, ale zároveň je zřejmé, že se o vědu nejedná (například etika a ostatní filosofické disciplíny). Příkladem může být zmatečné označování disciplíny environmentální etiky označované jako hlubinná ekologie jako pseudovědy.\n\nPodle sborníku Covera a Curda z roku 1998 lze obor, praxi nebo oblast bádání důvodně nazvat pseudovědeckými, pokud\n\nSubjekty mohou být považovány za pseudovědecké z různých důvodů; Popper považoval astrologii za pseudovědu jednoduše proto, že astrologové udržují svá tvrzení tak vágní, že jsou z principu nevyvratitelná, zatímco Thagard zastával tentýž názor, protože astrologové téměř neusilují o vývoj své teorie, nejeví zájem o pokusy kriticky porovnat jejich teorii vůči ostatním a jsou při přijímání důkazů selektivní. Thagardovo rozlišovací kriterium říká: \"Můžeme navrhnout následující princip odlišení: Teorie nebo nauka, prohlašující se za vědeckou je pseudovědeckou tehdy a jedině tehdy když během dlouhého časového období učinila menší pokrok než její alternativy, čelí mnoha nevyřešeným problémům, ale komunita jejích stoupenců vyvíjí jen malou snahu rozvinout teorii tak aby problémy řešila, nejeví zájem o její porovnání ve vztahu k jiným, a praktikuje selektivní přístup k zvažování potvrzujících a vyvracejících skutečností. Obecněji, Thagard zastával názor, že pseudověda inklinuje k zaměření na vnější dojem než na kauzální vztahy.\n\nČást kritiky vedoucí k obvinění z pseudovědeckosti je platná v určitém rozsahu také na některé nové vážně míněné vědecké práce. To zahrnuje:\n\nVěda je také odlišitelná od zjevení, teologie nebo duchovna v tom, že prohlašuje, že nabízí vhled do fyzického světa, získaný „vědeckým“ způsobem. Myšlenkové systémy pocházející od „boha“ nebo získané „vnuknutím“ se nepovažují za pseudovědu, pokud se neprohlašují být vědeckými nebo se nepokoušejí nahradit dobře zavedenou vědu.\n\nNěkteré postoje a všeobecně zastávané názory v populární vědě nesplňují vědecká kritéria. Populární věda někdy špatně rozlišuje mezi vědou a pseudovědou v široké veřejnosti nebo dokonce zahrnuje i science fiction. Populární věda je vskutku zaplavována, a někdy také vychovává lidi, kteří nepovažují za závazné dodržovat vědeckou metodu a využívat posuzování jinými odborníky.\n\nJako hlavní indikátory nevědecké práce je užívání vágních, přehnaných nebo netestovatelných tvrzení, přehnané spoléhání na potvrzování a nikoliv na vyvracení, uzavřenost před zkoumáním jinými experty, nedostatečný vývoj, přesouvání sporů do osobní roviny\n\n\n\n\n\n\nJedním ze základních metodických prostředků ve výzkumu, zejména v biologii a medicíně, je dvojitě slepý experiment. V oblasti pseudovědy však tento nástroj selhává. Příčin je mnoho. Výzkumem v této oblasti se jen výjimečně zabývají seriózní pracoviště, většinou jsou dílem vědecky nekvalifikovaných nadšenců. Studie takových experimentátorů jsou z hlediska metodického nedokonalé. Kritické přehodnocení je zpravidla nemožné, protože publikace obvykle postrádají přesný popis vstupních dat i metodiky. Většina autorů postrádá objektivitu a je zainteresována na pozitivním výsledku. Dopouštějí se proto podvědomého zkreslování dat a výsledků, nehledě k častým, opakovaně prokázaným podvodům. Jejich experimenty nejsou téměř nikdy reprodukovány a první výsledky jsou hned prohlašovány za správné. Mnohdy se pozitivní závěry opírají o sporné, hraniční výsledky experimentu, a ty je nutno interpretovat se značnou opatrností. Dalším problémem je, že experimenty jsou většinou publikovány v marginálních, nerecenzovaných časopisech. Velkým problémem je i tzv. publikační zkreslení ( ), tedy skutečnost, že jsou publikovány jen práce s pozitivním výsledkem, ostatní jsou zamlčovány. Tím je zákonitě zkreslena i následná metaanalýza, to jest souborné zpracování dosud publikovaných experimentů. Těmito nedostatky jsou zatíženy publikace ze všech oblastí alternativní medicíny (např. akupunktura, homeopatie) a zejména parapsychologie.\n\nZe všech těchto důvodů nejsou experimenty v oblasti pseudovědy věrohodné a při posuzování metod a „důkazů“ existence např. parapsychologických fenoménů nebo úspěchů alternativní medicíny je nutné použít jiná hodnotící kritéria. Je nutno využít empirii, běžnou zkušenost, ověřovat, zda jsou výsledky experimentů v souladu nebo naopak v rozporu s vědeckými poznatky, zda neodporují i obecným, „přírodním“ zákonům (třeba o zachování energie), dále je nutno použít logiky. Konečně i zdravý „selský“ rozum často ukáže na nesmyslnost závěrů experimentu. (Málokdo rozumný uvěří studii parapsychologů, prokazující mimosmyslové ovládání mechanických strojů, když ví, že kasina a sázkové kanceláře prosperují.)\n\nExperimenty v oblasti pseudovědy postrádají jakýkoli smysl, protože pseudověda je charakterizována tím, že teorie jejích disciplín je založena na předpokladu existence a působení duchovních sil, které ovšem nejsou detekovatelné experimentálně. K vyvrácení pseudovědeckých metod a názorů vede jiná, výše uvedená cesta.\n\nV roce 1975 argumentoval filosof vědy Paul Feyerabend z pohledu sociologie vědy, že rozdíl mezi vědou a pseudovědou není možný, ani žádoucí.\nO Feyerabendově pohledu z pozice anarchistické teorie věd se kriticky vyjádřil mimo jiné Hugh G. Gauch Jr. v roce 2003 slovy: \"Podobná kritika nepřísluší opravdovým vědcům, ale pistolníkům, kteří vedou takzvanou vědeckou válku z velké vzdálenosti\".\nNa konci 20. století určil H. G. Gauch Jr. kritéria, která určují, jestli jsou některé nauky, metodologie nebo praktiky vědecké nebo nevědecké a stanovil, že tato kritéria nelze jednoznačně určit pro všechny obory. Existují ale určité základní principy, které jsou všeobecně uznávané, jako je například opakovatelnost, nebo objektivní ověřitelnost. Úmyslem podobných principů je věcné zhodnocení opakovatelnosti stejných výsledků v těch samých podmínkách, aby se mohlo v budoucím výzkumu zjistit, jestli nějaká hypotéza nebo teorie se vztahuje k danému fenoménu a jestli může být prokázána jak statistická signifikance, tak i ve statistická pravděpodobnost a ověřena různými výzkumníky.\n\nFilozof vědy Larry Laudan tvrdil, že pojem pseudověda nemá vědecký smysl a většinou popisuje naše emoce: \"\"Když se máme postavit a být počítáni na stranu rozumu, měli bychom vypustit pojmy pseudověda a nevědecký z našeho slovníku; jsou to jen prázdné fráze, které pouze působí na emoce.\"\"\n\nRichard McNally, profesor psychologie na Harvard University, prohlašuje: \"\"Pojem pseudověda se stal něco málo víc než pobuřující módní slovo sloužící k rychlému sestřelení oponenta v mediální diskuzi\"\" a \"\"Když si terapeut činí nároky na základě svých léčebných zásahů, neměli bychom ztrácet čas snahou zjistit, zda jeho zásahy patří do pseudovědy. Raději bychom se ho měli ptát: Jak víš, že tvé zásahy fungují? Jaké máš důkazy?\"\". Principy medicíny založené na důkazech jsou však postaveny právě na tom, že se lékař ptá především na důkazy účinnosti, jako pseudovědecká je hodnocena spíše snaha se dokazování účinnosti vyhnout.\n\n\n\n\n"}
{"id": "80171", "url": "https://cs.wikipedia.org/wiki?curid=80171", "title": "Truda Grosslichtová", "text": "Truda Grosslichtová\n\nTruda Grosslichtová (23. února 1912, Praha – 8. června 1995, Nieuw Vennep, Nizozemsko) byla česká herečka a zpěvačka, úspěšně hrající i ve Francii, Německu a dalších zemí. Ve třicátých letech však byla velmi populární a byla řazena k takovým hvězdám jako Lída Baarová, Adina Mandlová, Nataša Gollová, Věra Ferbasová nebo Jiřina Štěpničková a další.\n\nO jejím soukromém životě nejsou v literatuře informace. Např. v delším článku v časopisu \"Kinorevue\" z 2. září 1936 s názvem „Truda Grosslichtová o sobě“ o sobě vypovídá pouze to, které filmové hvězdy v dětství milovala a jaké byly jednotlivé etapy její divadelní a filmové kariéry. Grosslichtová byla inteligentní a jemná, měla osobité kouzlo, tvář a příjemný hlas. \n\nNejdřív prošla několika hudebními divadly (Malá opereta na Vinohradech, Nové divadlo Oldřicha Nového).\n\nV letech 1931 až 1937 natočila přes pětadvacet filmů. Jedním z prvních byla špionážní komedie \"Aféra plukovníka Rédla\" (1931). Současně hrála i v německé verzi. Dobře také uměla francouzsky a německy; vystupovala ve francouzských verzích filmů \"Lelíček ve službách Sherlocka Holmese\", \"Golem\" a \"Kantor ideál\" pod pseudonymem Tania (také Tanja) Doll; díky tomu ve Francii v roce 1938 vystupovala poté, co unkončila angažmá v \"Novém divadle\" Oldřicha Nového; ve Francii také nazpívala několik gramofonových desek.\n\nV roce 1933 ji režisér Martin Frič obsadil do komedie \"Revizor\", kde po boku \"Vlasty Buriana\" ztělesnila naivní hejtmanovu dceru Marii. S Burianem si ještě zahrála jednou, a to v komedii \"Hrdina jedné noci\" (1935), vytvořila zde dvojroli skromné statistky Hany a rozmazlené filmové hvězdy Elvíry Thompsonové (v německé verzi však nehrála). S Hugo Haasem si zahrála v bláznivé komedii \"Jedenácté přikázání\" (1935). Zajímavá byla také role ve francouzsko–českém filmu \"Golem\" (1936) podle předlohy Voskovce a Wericha.\n\nV roce 1937 si ještě zahrála v komedii \"Kvočna\" a v dramatu \"Poručík Alexander Rjepkin\". Titulní rolí JUDr. Věry Donátové v komedii s Oldřichem Novým \"Advokátka Věra\" ukončila svoji kariéru. Byla totiž „položidovka“ a její manžel, tenorista a režisér Štefan Munk zase maďarský Žid. Po válce se Truda, již rozvedená, provdala v Nizozemsku, kde také zemřela.\n\n\n\n\n"}
{"id": "80174", "url": "https://cs.wikipedia.org/wiki?curid=80174", "title": "Lež", "text": "Lež\n\nLež je typ klamu mající formu nepravdivého výroku, zpravidla s vědomým záměrem oklamat druhé za účelem získání nějaké výhody či vyhnutí se trestu. Pojetí rozsahu pojmu lži se liší v různých kulturách i mezi jednotlivými lidmi – týž výrok může být označen i při správné interpretaci za lživý i pravdivý. Lži se zpravidla intuitivně rozlišují na „velké“ a „malé“ podle toho, jakou škodu způsobují. Lhaní je tvrzení něčeho, o čemž mluvčí nebo pisatel ví, že je nepravdivé, nebo o čem nemá rozumný důvod se domnívat, že je pravdivé, přičemž to vydává za pravdu buď sobě nebo jiným. Může jít i o způsob obranného mechanismu, může se jednat i o momentální, pro jedince nepříjemnou situaci, který ji nedokáže aktuálně řešit jiným způsobem. Charakteristický je úmysl a vědomí nepravdivosti. Lhář(ka) je osoba, která lže, která lhala v minulosti nebo která má tendenci lhát opakovaně (\"notorický\" či \"patologický lhář\"). Aby bylo možné lhaní označit za poruchu, je důležitá frekvence a účel, který jedince ke lhaní vede. Motivace a její důsledky mají význam z hlediska posouzení závažnosti lži, toho, zda ji lze kvalifikovat jako chování disociální (jedinec škodí sám sobě), asociální (pomluva) nebo antisociální (způsobí druhému újmu).\n\nRůzná pojetí lhaní, potažmo pravdy se často projevují i na úrovni sémantiky různých jazyků. V ruském jazyce například existují výrazy \"лгать\" a \"врать\" pro lhaní a výrazy \"истина\" a \"правда\" pro pravdu. V českém jazyce můžeme nuance těchto výrazů vyjadřovat pouze užitím velkých či malých písmen.\n\nPravá lež slouží k získání nějaké výhody, zpravidla pro sebe, ale někdy i pro nějakou skupinu nebo jinou osobu. Tato získaná výhoda může mít různý charakter, může jít o důvody materiální, vyhnutí se trestu, zachování pověsti, zlepšení pověsti či postavení, ochrany před nebezpečím.\n\nNěkdy mohou být ke lhaní i jiné důvody. Ke lhaní navádí sklon k nápodobě (lžeme, pokud lžou i ostatní), lhaní může být i zdrojem zábavnosti nebo je motivací snaha neublížit pravdou, která je pro adresáta příliš těžká (milosrdná lež).\n\nMnohé jazykové prostředky vytvářejí výroky, které neodpovídají skutečnosti a přesto nejsou považovány za lživé. Je to např.:\n\nZa lež se nepovažuje klamavé jednání, při němž adresát ví, že s klamem může počítat. Takových kontextů existuje celá řada:\n\nTaké v této kategorii může velmi snadno docházet ke sporným momentům:\n\nOmyl nelze chápat jako lež. Pokud si mluvčí není vědom, že pronáší nepravdu, nelze ho označit za lháře; to platí i v případě, kdy je jeho výrok zjevně nesmyslný - můžeme pak pochybovat o jeho intelektu, ale ne o jeho pravdomluvnosti. Samozřejmě platí i pravý opak - pokud mluvčí pronáší něco, o čem si myslí, že je to lež, pak lže, i když se později ukáže, že říkal pravdu.\n\nZ hlediska vyhraněného skepticismu lidé nemohou mít jistotu nikdy v ničem, tedy zejména v tom, co je a co není Pravdou. Ať už se jedná o malichernost jako tvrzení „Byl jsem tam“ či „On řekl toto“, anebo na straně druhé o hlubší metafyzické, duchovní záležitosti, otázky Boha atp. - nejistota zůstává tatáž. Tím je relativizováno i celé lhaní. Dovedeno do takového extrému, \"lže se neustále\", vším, co lidé vyjadřují a prezentují. Je podstatou člověka neustále přejímat ze svého okolí podněty, fakta a pravdy a ty poté dále reprodukovat, buď je přímo zakomponovat do svých názorů či je jen předávat dál nevinným vyprávěním nebo dokonce ve formě fám a pomluv. Nikdy se však nemůže podařit vyjádřit skutečnou Pravdu, neboť lidské duševní či fyziologické kanály či jen technické prostředí ji vždy nějak zdeformují. Z tohoto extrémního úhlu pohledu by tedy člověk nemohl ani promluvit, aniž by nelhal.\n\nPodobně jako v předchozím případě platí, že pokud si mluvčí není vědom své lži, pak jej nelze označit za lháře. Zatímco duševně zdraví lidé lžou vědomě a zpravidla záměrně, duševně nemocní (psychotici a psychopati včetně drogově závislých, např. těžkých alkoholiků) mohou lhát, aniž by si to uvědomovali, nebo aniž by se pro to vědomě rozhodli, nejde tedy o lži v klasickém slova smyslu. Mezi druhy soustavného, patologického lhaní či vymýšlení si u duševně nemocných patří konfabulace, jíž dotyčný vyplňuje mezery v paměti (jednou odpoví na tutéž otázku tak, podruhé jinak), fantazírování, bájivá lhavost či Münchhausenův syndrom, jež bývají označovány jako reakce na poruchy paměti. Zautomatizované lhaní se může vyskytovat také u obsedantně-kompulzivních poruch za účelem vysvětlení kompulzí.\n\nBájivá lhavost (\"pseudologia phantastica\", mytomanie) je porucha, kdy mýtoman, na rozdíl od různých podvodníků, nelže ze zištnosti nebo s úmyslem někomu uškodit. Jeho hlavní motiv je získání takové pozornosti a respektu, jaké by podle jeho názoru nikdy nepoznal, kdyby se spolehl na své „obyčejné a nezajímavé“ já. Trpí nedostatkem sebevědomí a vymýšlení historek, v nichž hraje hlavní roli, se pro něj stává drogou, bez níž se neobejde.\n\nU dětí přibližně do období 5-7 let vystupuje tzv. \"nepravá lež\", což je neschopnost rozlišovat mezi fantazií, sny a realitou. Nejedná se o záměrné lhaní, nejde ani o duševní poruchu, je to součást přirozeného vývoje dítěte. V ojedinělých případech nepravá lež může přetrvávat i do pozdějšího věku.\n\nParadoxní, protimluvný výrok nelze označit za pravdivý ani za nepravdivý, protože v daném jazyce nedává smysl. Nicméně pokud si někdo například ve veřejném projevu protiřečí, lze chápat jeho výroky spíše jako nepravdivé. Z paradoxů stojí za zmínku úvaha o tom, kolik zrnek písku tvoří hromadu - kdy jeden pozorovatel může už písek označit za hromadu, zatímco pro druhého se ještě o hromadu nejedná. Tento jednoduchý paradox ukazuje, že pojmy které běžně užíváme, jsou do značné míry nepřesné a vágní, což může vést ke sporům např. o pravdivost výroku: \"Už o tom ví spousta lidí\" - výraz \"spousta\" může v různých kontextech označovat zcela odlišné množství.\n\nJako polopravdu chápeme skutečnost, kdy mluvčí něco podstatného vynechá a tím vědomě ponechává někoho v mylných představách. Toto také zahrnuje, když neopravíme již dříve existující mylný názor. Polopravda často vede k tomu, že mluvčí uklidní své svědomí, protože nezalhal a část pravdy prozradil. Ve skutečnosti se však stále jedná o lež: \"Ve škole se pátrá po žácích, kteří o přestávkách kouří na záchodě. Otec řekne synovi: „Doufám, že nepatříš k těm klukům, kteří kouří na záchodě. Víš přece, že kouření je škodlivé.“ Syn odpoví: „Ne já jsem na záchodě nekouřil, vím, že kouření je škodlivé.“ Syn ve skutečnosti dobře ví, kteří jeho kamarádi na záchodě kouří a sám s nimi někdy kouří v parku.\"\n\nPokud bylo dohodnuto, že se budou lidé navzájem svěřovat, je mlčení ekvivalentní lží.\" V manželství se předpokládá, že si manželé nevěru sdělí. Nevěrník by se tedy měl přiznat a nečekat, dokud se ho partner sám nezeptá\".\n\nHovorový výraz \"mlžení\" se v češtině používá pro zatajování, zalhávání skutečnosti. Mluvčí záměrně uvádí nadbytečné a okrajové informace, aby odvedl pozornost od pronesené nepravdy.\n\nČlověk se často ostýchá někoho přímo požádat, a proto se uchyluje k neupřímným praktikám, které dovedou adresáta k nabídce: \"Chci si od kolegy půjčit auto na odstěhování skříně, ale nemám odvahu ho o to požádat. A tak před ním pronáším výroky jako: Už sis dal na auto zimní pneumatiky? Ty se máš, že máš auto, já teď budu stěhovat skříň a vůbec nevím, jak to udělám.\" Přestože se nejedná o \"velkou lež\", neupřímnost je zřejmá.\n\nMilosrdná lež, známá také jako \"altruistické lhaní\", (angl. \"white lie\", bílá lež) nezpůsobí neshodu, pokud vyjde najevo, a přináší určitý užitek lháři nebo posluchači (nebo oběma). Přesný význam termínu záleží na konkrétní kultuře. Lži, které nikomu neublíží, ale jsou řečeny bez jakéhokoliv důvodu, se většinou mezi milosrdné lži nepočítají. V západních zemích se sem nejčastěji počítá nepravda, která je ospravedlněna tím, že jsme chtěli předejít rozčilení, povzbudit někoho, anebo získat výhodu, aniž by to někomu uškodilo. Příkladem milosrdné lži je sestřička, která ujišťuje nemocného pacienta, že na tom vypadá se zdravím velmi dobře, nebo starší muž, který ujišťuje svou manželku, že vypadá stejně dobře, jako když si ji vzal. I když vyjde najevo, bývá tento typ lži ze zdvořilosti prostě přehlížen.\n\nI milosrdná lež má však své hranice, vždy by mělo být důkladně zváženo, zda důležitost pravdy není větší než případná nepříjemnost jejího vyřčení a zda by tato případná nepříjemnost byla skutečně zbytečná a nedůležitá. Na jedné straně totiž můžeme odvracet zcela zbytečné konflikty (otázka „jsem tlustá?“), ale na straně druhé nelze zaměnit řešení důležitých problémů za své pohodlí (lhát příteli, pokud víme, že je mu žena nevěrná).\n\nZ hlediska psychosomatiky je například velice nežádoucí zhoršovat pacientův zdravotní stav přímo vyřčenou nepříjemnou pravdou. Výhodnější je vyčkat na zlepšení jeho stavu a pravdu mu pak dávkovat postupně, zaobalenou do optimistického povzbuzení. Milosrdné lhaní smrtelně nemocným pacientům lze proto do jisté míry omluvit, ale nikoli v případě, kdy si pacient výslovně přeje dozvědět se pravdu. A naopak by měl mít pacient právo nevědět pravdu, pokud si to nepřeje. Se lhaním souvisí i výzkum placebo efektu, kdy je pacientovi podáván neúčinný lék.\n\n\"Lež dětem\" je nepravdivé vysvětlení určitého tématu (jako například sexu) tak, aby bylo přijatelnější pro děti. Nejznámější příklad je \"Přinesl tě čáp\". Podobnou lží je také výrok \"Dárky nosí Ježíšek\". Z výzkumu vyplývá, že lež dětem je chápána různými lidmi velmi nejednotně, někdo podobné výroky označuje za pravdivé, někdo za zcela lživé.\n\nObranná lež je podobná milosrdné lži. Užíváme ji, pokud hrozí, že odhalení pravdy bude mít katastrofální následky. \"Soused ví, že jeho sousedka byla svému muži nevěrná. Nicméně její manžel je vzteklý člověk. Soused tedy sousedku neprozradí, protože manžel by jí mohl v zuřivosti vážně ublížit.\"\n\nJako sebeklam se označuje případ, kdy člověk sám sebe přesvědčí o pravdivosti výroku, který neodpovídá skutečnosti. Pokud tedy následně tento výrok pronáší, nejedná se už o lež. Sebeklamům do určité míry podléhá mnoho lidí, některé sebeklamy jsou však duševní nemocí: bludy, paranoia, mentální anorexie.\n\nLichotka, též \"ingraciace\", je přehnané chválení nějaké osoby, zpravidla s cílem vloudit se do její přízně. Lichotka může být i pravdivá, ale častěji se při lichocení užívají částečné lži, nadsázky a přemrštěná tvrzení.\n\nManželka je manželovi nevěrná se sousedem. Manžel se jí zeptá, jestli ji soused přitahuje. Manželka odpoví:\n\nČlověk hovořící nepravdu se může prozradit svým nevědomým chováním. Tradičně je uváděno např. drbání nosu, odvracení pohledu, nedostatek či naopak velké množství detailů, neobvyklá gestikulace rukou. Z dosavadních výzkumů však vyplývá, že neexistují žádná obecně platná pravidla, která by vedla k odhalení lháře. Tzv. \"Pinokiův efekt\", že úplně každý lhář se sám prozradí svým vystupováním, se ukazuje jako mylný. Existují určité verbální i neverbální projevy signalizující lež, ale žádný neplatí obecně. Ke sledování tělesných projevů při výslechu, jehož cílem je odhalení lži, se užívá polygraf, známý jako \"detektor lži\".\n\nNěkteré faktory, ovlivňující odhalení lháře:\n\nLhaní (lež) nelze například konkrétně ve školním prostředí opomíjet, může být významným signálem možného dalšího negativního vývoje jedince.\n\nPři hodnocení dětských lží je důležité zjistit, jak často dítě lže, komu lže nejčastěji, při jaké příležitosti, v jaké situaci a především proč, za jakým účelem. Nejlepším úkolem je prevence – předcházení dospělým, nelhat nikomu, říkat pravdu, odstraňovat nepřiměřený strach z trestu (např. tělesných).\n\nLež a klam měly ve starověkém Řecku svou bohyni. Jmenovala se Apaté a byla dcerou bohyně temné noci Nyx (neměla otce). Její římskou obdobou byla bohyně Fraus.\n\nLež, klam a intriky jsou častým motivem Shakespearových tragédií, například Othella.\n\nLež a klam se objevují v literatuře všech žánrů, objevuje se v ní každá známá podoba lži. Některé příklady:\n\n\n\nLživé praktiky a skutečnosti:\n\nDalší články:\n\n"}
{"id": "80180", "url": "https://cs.wikipedia.org/wiki?curid=80180", "title": "Lída Baarová", "text": "Lída Baarová\n\nLída Baarová, rozená Ludmila Babková, provdaná Ludmila Kopecká a Ludmila Lundwallová (7. září 1914 Praha – 27. října 2000 Salcburk), byla česká herečka.\n\nNarodila se do rodiny úředníka pražského magistrátu Karla Babky (1886–1965) a jeho manželky Ludmily, rozené Fenclové (1890–1945) . Matka byla operní pěvkyní a hrála na klavír. Občas zpívala ve sboru opery Národního divadla, ale většinou se věnovala rodině. Zemřela na následky infarktu během policejního výslechu. Společně měli ještě druhou dceru Zorku (1921–1946). Druhou manželkou Karla Babky byla herečka Marcela Nepovímová (1919–2005).\n\nRodinný přítel Jindřich Šimon Baar byl vzorem pro volbu jejího uměleckého jména.\n\nLída Baarová byla vyhledávanou představitelkou sličných dívek a mladých žen. S další slavnou českou herečkou Adinou Mandlovou se Baarová setkávala na proslavených večírcích u Miloše Havla a při dalších společenských událostech. Mandlová ve svých memoárech napsala: „Měla jsem vždycky Lídu moc ráda, přestože jsme byly velké konkurentky, ale nikdy jsme proti sobě neintrikovaly, což je v showbusinessu velmi řídký jev.\"\n\nSvůj první vztah měla s českým filmařem Karlem Lamačem. Zamiloval se do ní Vlasta Burian, který se kvůli ní chtěl rozvést. Několik let měla vztah s německým hercem Gustavem Fröhlichem, který se zřekl své židovské manželky, aby neutrpěla jeho herecká kariéra.\n\nVe 30. letech natáčela v hitlerovském Německu a bulvární tisk tvrdil, že je milenkou tehdejšího německého ministra propagandy Josepha Goebbelse, který ovládal německý filmový průmysl. Ona toto popírala, uváděla, že se s Goebbelsem pouze zná. Na příkaz samotného Hitlera však musela v srpnu 1938 zanechat kontaktů s Goebbelsem a v roce 1939 Německo opustila. Důvodem bylo, že se Hitler snažil udržet vztah Goebbelse a jeho ženy Magdy (na její žádost). Goebbels mu místo toho nabídl raději svou rezignaci a chtěl odejít jako vyslanec do Japonska, ale Hitler to nepřijal. \n\nBaarová měla po aféře s Goebbelsem zakázáno natáčet v Německu, vrátila se proto do Čech. Během německé okupace udržovala vztah s ministrem protektorátní vlády Jaroslavem Kratochvílem, dvojitým agentem Paulem Thümmelem nebo s Františkem Teunerem. V  roce 1941 jí bylo zakázáno natáčet na území Protektorátu, odešla proto do Itálie, odkud se po vylodění spojeneckých vojsk v Itálii ještě před koncem války vrátila do Prahy. \n\nNa konci války uprchla do Německa, ale byla internována americkými okupačními orgány, byla vyšetřována CIC a 23. září 1945 byla předána do Československa. Byla vyšetřována a vězněna za údajnou kolaboraci. Po 16 měsících vězení a výslechů (v jejím případě vypovídalo 80 svědků) byly všechny žaloby a obvinění postupně vyvráceny. Dopoledne na Štědrý den v roce 1946 byla propuštěna. „Nebylo prokázáno,“ konstatovalo se v návrhu veřejného žalobce mimořádného lidového soudu, „že se obviněná Lída Baarová dopustila udavačství ani že podporovala nacismus spoluprací s gestapem nebo SD. Její styky s Goebbelsem a Hitlerem nespadají do doby zvýšeného ohrožení republiky. Pokud se stýkala s význačnými německými osobnostmi v době okupace, šlo o to, aby jí bylo umožněno hraní ve filmu, takže tyto styky lze klasifikovat jako činy podle dekretu č. 138/45 Sb.“\n\nV lednu 1948 bylo trestní řízení proti Lídě Baarové definitivně zastaveno. Lída Baarová se provdala 27. července 1947 za loutkáře Jana Kopeckého (potomka známé loutkářské rodiny Kopeckých a synovce komunistického ministra informací Václava Kopeckého). V té době jezdila se svým mužem a hrála loutkové divadlo a po únorovém převratu – opět za mimořádně dramatických okolností – spolu utekli do Rakouska. Zde poznala svého druhého muže, lékaře Kurta Lundwalla (syna opavského stavitele Julia Lundwalla). Žila s ním dohromady 23 let, manželství však uzavřeli až v roce 1969.\n\n\n\n\n\n\n"}
{"id": "80184", "url": "https://cs.wikipedia.org/wiki?curid=80184", "title": "Stolová hora", "text": "Stolová hora\n\nStolová hora, (též tabulová hora) je pojem z geomorfologie, kterým se označuje osamocená vyvýšenina, která typicky vystupuje strmými svahy nad okolní krajinu. Vrchol hory tvoří ploché temeno, které je různého tvaru a velikosti. Svými rozměry jsou stolové hory přechodem mezi svědeckými vrchy a tabulemi.\nTento zajímavý geomorfologický tvar vzniká erozně denudační činností exogenních sil (vody, větru, mrazu) působících na tabule a plošiny s horizontálně či subhorizontálně uloženými sedimenty. Nejčastější výskyt stolových hor je vázán na aridní a sopečné oblasti, kde po zvětrání vrcholu hory vznikne plošina odolnějšího ztuhlého magmatu. Díky příkrým svahům, které oddělují ploché temeno od okolní krajiny, je poměrně časté, že se na temeni hory nachází uzavřený ekosystém s odlišnou flórou a faunou.\n\nStolové hory byly objeveny i pod mořskou hladinou ve značných hloubkách až kolem tří kilometrů. Pod vodní hladinou se tyto útvary nazývají \"guyoty.\" Jejich vznik je spojen s vodní erozí a s následným poklesem celé desky, na které se stolová hora nacházela.\n\n\n"}
{"id": "80189", "url": "https://cs.wikipedia.org/wiki?curid=80189", "title": "Herma", "text": "Herma\n\nHerma (řec.) nebo hermovka je původně hlava boha Herma (odtud její název) na čtyřhranném sloupu, později i jiná socha či výzdobný prvek architektury, který zobrazuje postavu přecházející ve spodní části do pravoúhlého tvaru.\n\nU starých herm mohl tvar představovat falický symbol a na přední stěně sloupu je ještě penis, neboť Hermés byl bohem štěstí a plodnosti. Takové sochy se stavěly podél cest, protože Hermés byl také ochránce cestujících. Byly velmi rozšířené a vyskytují se nejen v Řecku, ale také v dnešní Sýrii a v celém východním Středomoří. Malé hliněné hermy se patrně stavěly v domech na ochranu majetku.\n\nHermova penisu se lidé dotýkali a mazali jej olejem, aby si zajistili jeho ochranu a přízeň. Odtud pochází dnes opět běžná pověra, rozšířená zejména mezi turisty, kteří se dotýkají nosů nebo palců soch, například na Karlově mostě v Praze, v chrámu svatého Petra v Římě, ale také sochy Johna Harvarda v kampusu Harvardovy univerzity.\n\nRoku 415 př. n. l. za Peloponéské války, v noci než se řecké loďstvo vydalo na výpravu na Sicílii, kdosi vandalsky poničil všechny hermy v Athénách. Tento rouhavý čin vyvolal obecné zděšení a podezření padlo na Alkibiada, který je odmítl a nabídl, že se vydá soudu. Athéňané však nechtěli výpravu zdržovat, v Alkibiadově nepřítomnosti jej však za domnělé zhanobení herm odsoudili k smrti.\n\nPozději hermy ztratily svůj původně náboženský význam a stavěly se i na počest politiků, umělců a filosofů. Na obrázku dole je herma s ženskou hlavou, domnělý portrét básnířky Sapfó, původně z 5. století př. n. l.\n\nV renesanci herma ožila a v celém novověku se stala běžným architektonickým prvkem, polosloupem s bustou, případně sloužila i jako karyatida, opěrný prvek.\n\n\"Tento článek je založen z velké části na informacích z odpovídajícího článku anglické a německé Wikipedie (viz odkazy vlevo).\"\n\n"}
{"id": "80192", "url": "https://cs.wikipedia.org/wiki?curid=80192", "title": "Bandy", "text": "Bandy\n\nBandy nebo bandy hokej je kolektivní míčový sport hraný na ledové ploše. Vyvinul se pravděpodobně z pozemního hokeje.\n\nPrvní oficiální zápas byl odehrán dvěma londýnskými kluby v roce 1875. První sepsaná pravidla pocházejí z roku 1882, byla vydána členy bandy klubu z Bury Fen. Mezinárodní federace bandy byla založena 12. února 1955, zakládajícími státy byly Finsko, Norsko, SSSR a Švédsko. Mistrovství světa se pořádá pravidelně od roku 1957 jednou za dva roky.\n\nV \"bandy\" proti sobě nastupují dva týmy po jedenácti hráčích na ledové ploše o velikosti 45–65 × 90–110 metrů (obvyklé fotbalové hřiště). Každý tým má navíc ještě čtyři náhradníky (včetně jednoho brankáře). Hráči se pohybují na bruslích a snaží se pomocí speciální hokejky vstřelit do protivníkovy branky míček. Ten má průměr šest centimetrů, vyrobený je z plastu a má oranžovou barvu, aby byl dobře vidět.\n\n"}
{"id": "80193", "url": "https://cs.wikipedia.org/wiki?curid=80193", "title": "Carving", "text": "Carving\n\nCarving nebo také Carvingové lyžování je druh sjezdového lyžování.\n\nJe obloukem řezaným, s minimem smyku, ideálně bez smyku. Při carvingovém oblouku jsou nohy od sebe alespoň na šíři ramen. Fáze zahájení oblouku je typická nakročením a zatížením vnitřní lyže s postupným vkloněním do oblouku a ve směru oblouku, aby zůstala v záběru špička lyže. Fáze vedení oblouku je již jízdou po hranách obou lyží, s tělem vkloněným do oblouku, pohledem ve směru oblouku a zachováním širšího postoje. Fáze výjezdu z oblouku je bez smyku, těžiště se krátce vrací nad lyže a plynule navazuje fáze zahájení dalšího oblouku. Nejlépe je začít na krátkých, hodně krojených lyžích. Ideální jsou \"snowblade\" s délkou 99 cm. Pánev se vkloní do oblouku, až se podaří postavit lyže na hrany. Carvingové lyže potom samy zatáčejí oblouk podle poloměru svého vykrojení. Těžiště by mělo být co nejvíce vpředu, aby špička lyže mohla zahájit oblouk a mělo by se jet po hranách obou lyží. Jeden oblouk navazuje na druhý. Hole jsou připraveny, není však nutné jimi píchnout před obloukem. Při novém oblouku ani jedna lyže neztrácí kontakt se sněhem. Čím více jsou lyže na hraně, tím prudší je zatáčka. Carvingový oblouk je nebrzdivý, naopak každým obloukem může lyžař ještě zrychlovat.\n\nZ charakteristiky carvingového oblouku vyplývá zvýšená nutnost dbát na bezpečnost svou i okolních lyžařů. Hrozí ve zvýšené míře překřížení dráhy pohybu a střet s jiným lyžařem. Odpovídající helma by měla být samozřejmostí. Čím hlubší, uzavřenější oblouk a delší příčnou dráhu lyžař vykonává, tím více musí sledovat očima i polohou těla směr oblouku. Přetáčení trupu po směru svahu proti směru oblouku je v tomto případě velmi nebezpečnou chybou.\n\nMezi hlavní parametry patří poloměr vykrojení hran lyží – radius (R), udávaný v metrech. Velikost rádiusu určuje charakterové vlastnosti lyže. Platí, že čím menší R, tím více se projeví carvingový efekt. Dalším parametrem je délka, která se zhruba volí typově podle lyží a vyspělosti lyžaře. Platí, že v rámci uvedeného rozpětí vhodných délek jsou kratší délky vhodné pro pohodovější jízdu, lehčího lyžaře/ku, kratší oblouky, snadnější ovládání především při zahájení oblouku. Naopak delší lyže je vhodná pro agresivnější a rychlejší pojetí jízdy, těžšího lyžaře/ku, preferenci delšího oblouku, delší lyže je při jízdě také klidnější.\n\n\"U rozdělení je uvedeno nejčastější používání a rozsah poloměru R.\"\n\n\nJízda bez hůlek v zavřených obloucích s maximálním náklonem těla dovnitř oblouku.\nDřívější označení je také \"Freecarving\", nebo \"Extremcarving\". Speciálním druhem je \"Handcarving\" (dotyk sněhu rukou) a\n\"Bodycarving\" (dotyk sněhu tělem).\nVhodné lyže – s rádiusem do cca 13m, platí čím méně tím lépe (slalomky, shortcarver)\n\nSportovní lyžování napodobující jízdu závodníků v obřím slalomu. Lyžování v delších a otevřenějších obloucích. Hranění vychází především z pánve.\nTaké \"Race slalom\" či \"Race GS\".\nVhodné lyže – rádius nad 18m (obřačky, racecarver)\n\nLyžování většiny lyžařů s vkloněním celého těla. Oblouky především střední, lze i delší ev. kratší.\nVhodné lyže – rádius cca od 13m do 17m (lyže kategorie allround, allmountain, skicross)\n\nJízda v krátkých obloucích napodobující závodní slalom.\nVhodné lyže – rádius 10m – 13m (slalomky)\n\n"}
{"id": "80201", "url": "https://cs.wikipedia.org/wiki?curid=80201", "title": "ExoMars", "text": "ExoMars\n\nExoMars je dvojdílná mise Evropské kosmické agentury a Roskosmosu na planetu Mars. \n\nBěhem první části zahájené v roce 2016 byla dopravena na oběžnou dráhu Marsu atmosférická sonda, ta poté vypustila k povrchu evropský demonstrativní modul (který ovšem přestal vysílat signály během sestupu a havaroval).\n\nSložkou druhé mise bude evropský nosný modul, ruský přistávací a povrchový modul a první neamerický planetární rover. Částečně autonomní rover bude podobný americkým sondám MER, na rozdíl od nich ale zaměřený především na hledání stop života. Ruský přistávací modul dopraví na povrch také ruskou stacionární sondu, která zůstane na místě přistání a bude provádět různá vědecká měření. Rover je pojmenovaný \"Rosalind Franklin\" a povrchový modul \"Kazačok\". Start proběhne ruskou raketou Proton 25. července 2020.\n\nSonda ExoMars byla vypuštěna do vesmíru dne 14. března 2016 raketou Proton-M z kosmodromu Bajkonur. Signály ze sondy byly úspěšně přijaty v 21:29 GMT téhož dne, které potvrdily, že start byl úspěšný a sonda je na cestě k Marsu.\n\nPřistávací modul \"Schiaparelli\" se oddělil od sondy 16. října a orbiter dorazil na oběžnou dráhu Marsu o čtyři dny později. \"Schiaparelli\" 19. října začal klesat na povrch Marsu rychlostí 21,000 km/h. 20. října však ESA oznámila, že s tímto modulem ztratila spojení méně než minutu před plánovaným přistáním. \"Schiaparelli\" mířil na plánované místo v pláni Meridiani Planum a padák se v pořádku otevřel. Ovšem počítač špatně vyhodnotil výšku a přistávací sekvence byla aktivována předčasně, padák a tepelný štít se rozvinul a dobrždění se aktivovalo ve výšce 3,7 km, to neumožnilo správné přistání a modul havaroval při rychlosti 540 km/h.\n\nOběžná dráha orbiteru je zhruba ve výšce 400 km nad planetou, vědecké aktivity by měly být zahájeny ke konci roku 2017, kdy bude převeden na nižší oběžnou dráhu. Měl by provádět analytické vědecké činnosti a poskytovat telekomunikačními spojení do roku 2022. V květnu 2016 bylo oznámeno, že kvůli zpoždění ve vývoji vědeckých zařízení se druhá mise zpozdí o dva roky, plánována je tak nyní na červenec 2020.\n\nHlavní vědecké cíle mise ExoMars jsou:\n\n\nDalší cíle se týkají vývoje nových či v ESA dosud nevyzkoušených technologií. Ty jsou klíčové nejen k úspěchu mise ExoMars, ale také pro následující mise zahrnující jak robotický průzkum, tak případné pozdější pilotované lety k rudé planetě. Jde především o:\n\n\nESA poskytla pro první misi orbiter a demonstrativní přistávací modul \"Schiaparelli\" a Roskosmos zajistil vypuštění do vesmíru pomocí nosné rakety Proton M a dva přístroje do orbiteru. Mise dorazila k Marsu v říjnu 2016.\n\nOrbiter měl mít původně úlohu pouhého nosiče – neměly v něm být žádné vědecké přístroje ani technologická zařízení pro přenos dat z povrchu zpět na Zemi, k tomuto účelu měla být využita americká sonda Mars Reconnaissance Orbiter. Později byla přeměněna na plnohodnotnou vědeckou sondu, čímž také odpadla potřeba spoléhat se na přenos dat přes MRO.\n\nVědecká užitečná hmotnost je okolo 114 kg. Belgický NOMAD a ruský ACS poskytne infračervený a ultrafialový analyzátor. Švýcarský stereo fotoaparát CaSSIS má rozlišení až 4,5 m na pixel. Ruský FREND je neutronový detektor, který může poskytnout informace o přítomnosti vodíku až do hloubky 1 m pod povrchem.\n\nEvropský testovací přistávací modul první mise se odpojil několik dní před příletem k Marsu od vlastní sondy a po balistické křivce rovnou vstoupil do atmosféry Marsu. Tam se zhruba ve výšce 120 km nad povrchem aktivoval přistávací systém, který ovšem selhal a neumožnil tak měkké přistání na planetě.\n\nPro druhou misi, naplánovanou na červenec 2020, poskytne ESA nosný modul, většinu součástek roveru a Roskosmos znovu vypuštění raketou Proton, většinu součástí (okolo 80%) přistávacího modulu a různé přistroje do roveru. Ruský přistávací modul bude 1800 kg těžký, postavený na platformě odvozené od Schiaparelli EDM modulu. Modul provede průzkumné vrty až do hloubky dvou metrů. Povrchový modul a mechanismus, který dostane rover na povrch bude postaven společností NPO Lavočkina, ta v minulosti vyrobila například úspěšné Lunochody.\n\nOčekává se, že ruský povrchový modul bude fotografovat místo přistání, monitorovat klima, zkoumat atmosféru, analyzovat radiační prostředí, studovat rozložení jakékoliv podpovrchové vody na místě přistání a provádět geofyzikální měření vnitřní struktury Marsu. \n\nProdukci povrchového modulu vede Roskosmos, ale jeho součástí budou také dva evropské nástroje a čtyři evropské součástky v ruských nástrojích. Vědecká užitečná hmotnost je asi 45 kg a skládá se z nástrojů:\n\nRover bude hlavním nákladem přistávacího modulu druhé mise. Provoz mise a komunikace se bude řídit ze střediska Altec v Itálii. Produkci roveru vede ESA, ale jeho součástí budou také čtyři ruské nástroje.\n\nBude vážit zhruba 240 kg a bude vybaven 6 nezávislými koly a systémem autonomní navigace. Navíc bude vybaven přístroji zajišťujícími odebírání vhodných vzorků:\nNa jaře 2006 proběhlo úspěšné testování předběžného designu podvozku roveru firmou EADS-Astrium na vulkanických pláních sopky El Teide na Kanárských ostrovech.\n\nNejdůležitější součástí roveru pak bude sada vědeckých instrumentů, které se mají zaměřit na hledání stop života (ať již mrtvého či případně žijícího) pojmenovaná po významném francouzském mikrobiologovi a chemikovi Louisi Pasteurovi. Ty jsou rozděleny do čtyř kategorií podle metod, kterých používají k výzkumu:\n\npanoramatické nástroje (přístroje s panoramatickým a dálkovým dosahem, některé z nich zkoumající i podzemí):\nkontaktní nástroje (přístroje zkoumající povrch a horniny přímým kontaktem)\nanalytické laboratorní nástroje (přístroje umístěné uvnitř roveru a zkoumající získané vzorky)\nrizikové a environmentální nástroje (přístroje pro výzkum marťanského prostředí)\n\n\nStacionární modul GEP navazoval na myšlenku zrušeného projektu NetLander (vybudování sítě geofyzikálních stacionárních modulů na povrchu Marsu) – jde o soubor přístrojů, které budou provádět kontinuální fyzikální měření a díky své dlouhé životnosti (> 6 let) budou moci být později propojeny do sítě s dalšími jim podobnými moduly. Díky tomu je velká šance na postupné vybudování potřebné vědecké sítě během následujícího desetiletí.\n\nModul měl obsahovat experimenty:\nNěkteré z přístrojů měly být zkombinovány s environmentálními experimenty z modulu Pasteur, které byly přeřazeny z roveru do tohoto stacionárního modulu. Z energetického hlediska a také vzhledem k dlouhé plánované životnosti se jeví nepraktické použití solárních článků a zřejmě bude použit RTG zdroj. \n\nCelý modul GEP se však ESA z úsporných důvodů rozhodla z mise vyřadit.\n\n\n"}
{"id": "80206", "url": "https://cs.wikipedia.org/wiki?curid=80206", "title": "Mojmír Trávníček", "text": "Mojmír Trávníček\n\nMojmír Trávníček (17. prosince 1931 Vsetín – 8. července 2011) byl český literární kritik a editor.\n\nŽil v Novém Hrozenkově a jeho otcem byl řídící učitel v Horní Lidči a spisovatel \"Jan Evangelista Trávníček\" (1899–1981). Vystudoval gymnázium ve Vsetíně a SEŠ ve Zlíně. Po několika létech strávených léčbou tuberkulózy se stal zaměstnancem Okresního úřadu národního zdraví a Okresní národní pojišťovny ve Valašských Kloboukách. V letech 1951–1991 byl vedoucím dětské ozdravovny v Huslenkách-Kychové.\n\nOd sedmdesátých let publikoval v samizdatu (například v Kritickém sborníku). Sám se podílel na jeho vzniku a patřil mezi nejpilnější opisovače. Zabýval se především katolicky orientovanou literaturou. Byl mimo jiné editorem kritických edic díla Jana Zahradníčka a Bedřicha Fučíka a editorem díla Jana Čepa. Autor řady knižních doslovů a předmluv, hojně publikoval také časopisecky (Akord, Aluze, Box, Host, Proglas, Prostor, Souvislosti, Tvar, Texty…), první recenze zveřejnil v roce 1948 ve \"Vyšehradu\". Publikoval též pod pseudonymem Jan Rolek nebo pod šifrou M. T.\n\nDopisy, které Mojmíru Trávníčkovi adresoval Bedřich Fučík, byly knižně vydány ve svazku Listovní příležitosti.\n\nU příležitosti 75. narozenin Mojmíra Trávníčka byla v roce 2006 ve Vsetíně uspořádána konference, ze které je na stránkách časopisu \"Texty\" zdarma dostupný sborník.\n\nDne 4. prosince 2007 mu hejtman Zlínského kraje Libor Lukáš předal ocenění \"Pro Amicis Musae\" udělované za významný, dlouhodobý a podstatný přínos kulturnímu rozvoji regionu.\n\n"}
{"id": "80208", "url": "https://cs.wikipedia.org/wiki?curid=80208", "title": "Papírový model", "text": "Papírový model\n\nPapírové modely, někdy také nazývány (papírové) vystřihovánky, jsou modely skutečných objektů, obvykle z tvrdého papíru.\n\nPrvní papírové modely se začaly vyskytovat v různých časopisech již na počátku 20. století. Obrovské oblíbenosti se jim dostalo za druhé světové války, kdy byl papír jednou z mála surovin, jejíž spotřeba nebyla tak přísně kontrolována. Avšak později, kdy se zlevnily plasty, zájem o papírové modely opět poklesl. V dnešní době pomáhá světovému rozšíření modelů internet, kde je možno zdarma či za menší poplatek stáhnout papírový model, který si pak každý může doma vytisknout. Další výhodou je snadná úprava měřítka, pokud je např. k dispozici stejný model od dvou autorů, každý ale v jiném měřítku. To se dá pomocí počítače snadno změnit. Při změně měřítka je třeba dbát i na změnu tloušťky papíru (malý model lze slepit i z kancelářského papíru, větší nikoli). V Čechách patří mezi nejznámější autory papírových modelů Richard Vyškovský, jehož modely vycházejí od roku 1969 v časopisu ABC.\n\nModely se dají běžně sehnat levně, např. v papírnictví, v knihkupectví či přes internet. Zdatní modeláři si mohou navrhnout i svůj vlastní model, buď klasicky nakreslit na papír, nebo, čím dál častěji, na počítači pomocí vektorového kreslícího programu. Existuje i software pro přeměnu trojrozměrného (3D) počítačového modelu na tisknutelný dvourozměrný, který lze přímo vystřihnout a sestavit. Díky tomu prakticky neexistují hranice oblasti předloh modelů. Automobily, letadla, kosmické lodě (skutečné i vymyšlené), budovy, zvířata a další.\n\nU modelu, který hodláme slepit, si nejdříve pořádně prostudujeme návodnou kresbu i text popisující kroky sestavování. Pro snazší tvarování dílů si ohybové hrany narýhujeme, či nařežeme – rovné čáry pode pravítka, křivky pak už od ruky. Následuje postupné vystřihávání, nebo vyřezávání potřebných dílů, jejich tvarování a slepení do daných celků. Zkušenější modeláři doporučují vyřezávat jednotlivé díly na řezací podložce. Pomůcky a náčiní používané při lepení papírových modelů, si lze prohlédnout na zde přiložené fotce, kde je i disperzní lepidlo (např. Herkules), nůžky, pinzety, pravítka, kleště, vodové barvy, štětce, pilníčky a různé další pomůcky.\n\nPro vylepšení výsledného vzhledu modelu, je možno všechny bíle svítící hrany i ty ohybové, přetřít namíchaným odstínem vodových či Temperových barev (temperou) stejné barvy, jako okolí přetírané hrany. Pro zpevnění a zakonzervování, je možno celý model přelakovat bezbarvým lesklým nebo i matným lakem.\n\nZkušení modeláři dokáží vytvořit naprosto dokonalé a věrné kopie skutečných vzorů.\n\n"}
{"id": "80210", "url": "https://cs.wikipedia.org/wiki?curid=80210", "title": "Benzodiazepiny", "text": "Benzodiazepiny\n\nBenzodiazepiny (v literatuře se často uvádí zkratka BDZ nebo BZD) jsou psychoaktivní látky (drogy), jejichž chemická struktura je založena na spojení benzenového a diazepinového kruhu. První benzodiazepin, chlordiazepoxid (Librium), byl náhodně objeven Leem Sternbachem v roce 1955, na trh ho uvedla v roce 1960 firma Roche vyrábějící od roku 1963 také diazepam (Valium).\n\nBenzodiazepiny zesilují působení neurotransmiteru GABA a vyvolávají tak sedativní, hypnotický, anxiolytický, antikonvulzivní, myorelaxační a amnestický účinek. Pro tyto vlastnosti jsou benzodiazepiny užitečné při léčbě úzkosti, nespavosti, agitace, křečí, abstinenčních příznaků a jako premedikace před lékařskými zákroky. Benzodiazepiny se dělí do tří kategorií, na krátkodobě, střednědobě a dlouhodobě působící. Krátkodobě a střednědobě působící benzodiazepiny se upřednostňují při léčbě nespavosti, dlouhodobě působící při léčbě úzkosti.\n\nObecně jsou benzodiazepiny bezpečné a účinné při krátkodobém používání, byť se mohou občas vyskytnout kognitivní poruchy a paradoxní účinky, například agrese nebo behaviorální disinhibice. Dlouhodobé užívání je kontroverzní vzhledem k obavám ohledně psychologických i tělesných účinků, otáznější účinnosti, a také proto, že jsou benzodiazepiny náchylné na vyvolání tolerance, fyzické závislosti a při vysazení se dostaví abstinenční syndrom. Kvůli nežádoucím účinkům spojeným s dlouhodobým užíváním benzodiazepinů vede obecně jejich vysazení ke zlepšení tělesného a duševního zdraví. Starší osoby jsou krátkodobými i dlouhodobými nežádoucími účinky více ohroženy.\n\nExistuje také kontroverze ohledně bezpečnosti benzodiazepinů v těhotenství. Přestože nejsou významnými teratogeny, přetrvává nejistota, zda nemohou u malého počtu dětí způsobovat rozštěp patra a neurobehaviorální účinky. Je známo, že u novorozenců způsobují abstinenční příznaky. Benzodiazepiny se lze předávkovat, potom mohou způsobit nebezpečné kóma. Jsou však mnohem méně toxické než jejich předchůdci, barbituráty, a po užití samotných benzodiazepinů dochází k smrti jen zřídka. Zkombinují-li se ovšem s jinými látkami tlumícími centrální nervový systém, například s alkoholem nebo opiáty, potenciální toxicita roste. Benzodiazepiny se běžně zneužívají jako drogy a často se berou v kombinaci s jinými drogami.\n\nPrvní benzodiazepin, chlordiazepoxid (\"Librium\"), byl syntetizován v roce 1955, když Leo Sternbach pracoval u firmy Hoffmann–La Roche na vývoji trankvilizérů. Farmakologické vlastnosti sloučenin připravených v počáteční fázi byly neuspokojivé a Sternbach tento projekt zastavil. O dva roky později, v dubnu 1957, si jeho spolupracovník Earl Reeder při jarním úklidu laboratoře všiml „krásně krystalické“ sloučeniny zbylé po ukončeném projektu. Tato sloučenina, později nazvaná chlordiazepoxid, nebyla v roce 1955 testována, protože se Sternbach zaměřil na jiné věci. V očekávání, že farmakologické výsledky budou negativní, a v naději na publikaci chemicky zaměřených nálezů, výzkumníci látku podrobili standardní baterii testů na zvířatech. Sloučenina neočekávaně vykazovala velmi silné sedativní, antikonvulzivní a myorelaxační účinky. Tato strhující klinická zjištění vedla k rychlému uvedení látky do světa v roce 1960 pod obchodní značkou \"Librium\". Po chlordiazepoxidu byl firmou Hoffmann–La Roche v roce 1963 uveden na trh diazepam pod značkou \"Valium\". Po nějakou dobu byly tyto dvě látky komerčně nejúspěšnějšími léčivy. Příchod benzodiazepinů vedl k poklesu předepisování barbiturátů, v 70. letech 20. století benzodiazepiny ve značné míře nahradily starší léčiva pro sedativní a hypnotické užití.\n\nNová skupina léčiv byla nejprve přivítána optimismem v lékařském stavu, postupně ale vyvstávaly obavy; v 80. letech se stalo prokazatelné zvláště riziko závislosti. Benzodiazepiny mají unikátní historii v tom, že byly odpovědny za vůbec největší skupinovou žalobu proti výrobcům léčiv ve Velké Británii, kdy 14 000 pacientů a 1 800 právních kanceláří žalovalo výrobce, že věděli o potenciálu pro závislost, avšak tuto informaci před lékaři úmyslně zatajili. Současně bylo pacienty žalováno 117 praktických lékařů a 50 zdravotních úřadů o náhradu škody způsobené závislostí na benzodiazepinech a abstinenčními příznaky. To vedlo k tomu, že někteří lékaři začali vyžadovat podpis souhlasu pacientů a k doporučení, aby byli všichni pacienti před začátkem léčby dostatečně varováni ohledně rizik závislosti a abstinenčních příznaků. Soudní případ proti výrobcům léčiv nikdy nedospěl k rozsudku; právní pomoc byla zrušena a objevila se tvrzení, že soudní znalci z řad psychiatrů jsou ve střetu zájmů. Spor vedl ke změnám v britském právu, kdy byly skupinové žaloby ztíženy.\n\nPřestože byla uvedena antidepresiva s anxiolytickými účinky a současně vzrůstá povědomí o nežádoucích účincích benzodiazepinů, předepisování benzodiazepinů pro krátkodobou úlevu od úzkosti významně nepokleslo. Pro léčbu nespavosti jsou nyní benzodiazepiny méně populární než nebenzodiazepinová hypnotika, např. zolpidem, zaleplon a eszopiklon. Tato hypnotika jsou sice molekulárně odlišná, nicméně působí na benzodiazepinových receptorech.\n\nBenzodiazepiny mají sedativní, hypnotické, anxiolytické, antikonvulzivní, myorelaxační a amnestické účinky, které jsou užitečné v mnoha indikacích, například při závislosti na alkoholu, křečích, úzkosti, panické poruše, agitaci nebo nespavosti. Většinou se podávají ústy, mohou se však podávat i nitrožilně, nitrosvalově nebo konečníkem. Obecně jsou benzodiazepiny dobře přijímány organismem a jsou bezpečnými a účinnými léčivy pro krátkodobé podávání při mnoha různých stavech. Na jejich účinky se může vyvinout tolerance a existuje také riziko vzniku závislosti; při vysazení léčby se může objevit abstinenční syndrom. Tyto faktory, společně s dalšími možnými druhotnými účinky při dlouhodobém podávání (například psychomotorické, kognitivní nebo paměťové poruchy), omezují dlouhodobou použitelnost benzodiazepinů. Mezi dlouhodobé účinky užívání nebo zneužívání benzodiazepinů patří tendence ke vzniku nebo zhoršení kognitivních deficitů, deprese a úzkosti.\n\nDíky účinnosti, dobrému přijímání a rychlému nástupu anxiolytického účinku se benzodiazepiny často používají pro léčbu úzkosti spjaté s panickou poruchou. Ohledně dlouhodobého podávání při panické poruše však panuje mezi expertními společnostmi neshoda. Pohledy na věc se liší, od toho, že benzodiazepiny nejsou dlouhodobě účinné a že by měly být vyhrazeny pro případy vzdorující jiné léčbě, až po názor, že jsou dlouhodobě stejně účinné jako selektivní inhibitory zpětného vychytávání serotoninu (SSRI).\n\nPravidla Americké psychiatrické asociace (APA) říkají, že jsou benzodiazepiny obecně dobře tolerovány a jejich použití pro počáteční léčbu panické poruchy je silně podporováno mnoha kontrolovanými zkouškami. APA tvrdí, že nejsou dostatečné důkazy pro to, aby se dal doporučit jeden ze zavedených způsobů léčby panické poruchy oproti jinému. Volba léčby mezi benzodiazepiny, SSRI, SNRI, tricyklickými antidepresivy a psychoterapií by měla být založena na historii pacienta, preferencích a individuálních charakteristikách. SSRI jsou pro mnoho pacientů s panickou poruchou pravděpodobně nejlepší volbou farmakoterapie, ovšem často se používají i benzodiazepiny a některé studie napovídají, že se stále používají častěji než SSRI. Jednou z výhod benzodiazepinů je, že zmírňují symptomy úzkosti mnohem rychleji než antidepresiva a proto mohou být preferovány u pacientů, kde je rychlé zvládnutí symptomů kritické. Tato výhoda je ovšem vyváženo možností rozvoje závislosti. APA nedoporučuje benzodiazepiny pro osoby s depresivními symptomy nebo pro ty, u kterých se v minulosti objevilo zneužívání návykových látek. Pravidla APA říkají, že farmakoterapie panické poruchy by měla obecně trvat nejméně jeden rok a že klinické zkušenosti podporují pokračující léčbu benzodiazepiny, aby nedošlo k návratu symptomů. Přestože vyvstaly velké obavy ohledně tolerance benzodiazepinů a abstinenčního syndromu, neexistují důkazy pro významné zvyšování dávek u pacientů dlouhodobě užívajících benzodiazepiny. U mnoha takových pacientů si stabilní dávky benzodiazepinů udržují svou účinnost po řadu let.\n\nPravidla vydaná britským Národním ústavem pro zdraví a klinickou kvalitu (NICE) provedla systematickou revizi pomocí odlišné metodologie a došla k odlišným závěrům. Zpochybnila přesnost studií, které nebyly kontrolované placebem a na základě zjištění placebem kontrolovaných studií nedoporučují používání benzodiazepinů déle než dva až čtyři týdny, protože tolerance a fyzická závislost se vyvíjejí rychle, přičemž mezi abstinenční příznaky patří opětovný nárůst úzkosti, dostavující se po šesti a více týdnech užívání. Nicméně jsou benzodiazepiny i nadále předepisovány pro dlouhodobou léčbu úzkostné poruchy, byť jako první volba se doporučují specifická antidepresiva společně s psychoterapií a jako druhá volba antikonvulzivum pregabalin. NICE tvrdí, že dlouhodobé užívání benzodiazepinů pro panickou poruchu s agorafobií nebo bez ní, je \"non lege artis\", nemá dlouhodobou účinnost a proto není doporučeno klinickými pravidly. Psychoterapie, například kognitivně behaviorální terapie, je u panické poruchy doporučena jako léčba první volby; u benzodiazepinů se zjistilo, že interferují s přínosy této léčby.\n\nBenzodiazepiny se obvykle podávají ústy. Ve velmi vzácných případech však může být lorazepam nebo diazepam podán nitrožilně pro léčbu panických záchvatů.\n\nBenzodiazepiny jsou velmi účinné při krátkodobém řešení generalizované úzkostné poruchy, nevykazují však účinnost z hlediska celkového dlouhodobého zlepšení stavu. Podle NICE (National Institute for Health and Clinical Excellence) lze benzodiazepiny použít pro okamžitou léčbu, je-li potřeba. Neměly by se ovšem obvykle podávat déle než 2-4 týdny. Jedinou dlouhodobou medikací, kterou NICE doporučuje pro generalizovanou úzkostnou poruchu, jsou antidepresiva.\n\nPodobně Kanadská psychiatrická asociace (CPA) doporučuje alprazolam, bromazepam, lorazepam a diazepam pouze jako léčiva druhé linie, pokud selhala léčba dvěma různými antidepresivy. Byť jde o léčiva druhé linie, lze benzodiazepiny používat pro krátkodobou úlevu od úzkosti a agitace. Pravidla CPA říkají, že po 4-6 týdnech může účinek benzodiazepinů klesnout na úroveň placeba a že benzodiazepiny jsou při tišení ruminativních útrap (klíčového symptomu generalizované úzkostné poruchy) méně účinné než antidepresiva. V některých případech však dlouhodobé podávání benzodiazepinů jako doplňku k antidepresivům může být oprávněné.\n\nBenzodiazepiny mohou být užitečné pro krátkodobou léčbu nespavosti. Užívání po dobu delší než dva až čtyři týdny se nedoporučuje kvůli hrozícímu riziku závislosti. Přednostně se benzodiazepiny berou přerušovaně a v nejnižší účinné dávce. Korigují problémy spjaté se spánkem tím, že zkracují dobu strávenou v posteli před usnutím, prodlužují dobu spánku a obecně omezují bdění. Zhoršují však kvalitu spánku, protože se zvětšuje podíl mělkého spánku a zmenšuje podíl hlubokého. Mezi další nevýhody hypnotik, včetně benzodiazepinů, je možný vznik tolerance jejich účinků, opětovná nespavost při vysazení léčiva, snížení spánku charakterizovaného pomalými elektrickými vlnami, vysazovací období typicky s opětovnou nespavostí a dlouhodobé období úzkosti a agitace. Z benzodiazepinů schválených v USA pro léčbu nespavosti se doporučují ty, které mají rychlý nástup účinku a krátký eliminační poločas, například estazolam, triazolam a temazepam. Déle působící benzodiazepiny, například nitrazepam a diazepam, mají reziduální účinky, které mohou přetrvávat během následujícího dne, a obecně nejsou doporučeny.\n\nNení jasné, zda jsou nová nebenzodiazepinová hypnotika lepší než krátkodobě působící benzodiazepiny. Účinnost těchto dvou skupin léčiv je podobná. Podle US AHRQ nepřímé porovnání ukazuje, že vedlejší účinky jsou u benzodiazepinů přibližně dvakrát častější než u nebenzodiazepinových léčiv. To může sloužit jako důvod, proč jako první volbu pro dlouhodobou léčbu nespavosti preferovat nebenzodiazepinové přípravky. Ovšem britský NICE nenašel přesvědčivé důkazy pro preferenci nebenzodiazepinů. Upozornil též na to, že jsou nebenzodiazepiny v klinických testech nevhodně porovnávány s dlouhodobě působícími benzodiazepiny. Neprováděly se žádné testy, které by porovnávaly krátkodobé nebenzodiazepiny se správně dávkovanými krátkodobými benzodiazepiny. Na základě toho NICE doporučuje volit hypnotika podle jejich ceny a pacientových preferencí.\n\nTvrdí se, že dlouhodobé užívání hypnotik a nadměrné předepisování těchto léčiv je neospravedlnitelným rizikem, zvláště u starších osob, a že je obecně pro veřejné zdraví škodlivé.\n\nDelší epileptické záchvaty křečí jsou urgentním stavem, jenž lze obvykle účinně řešit podáním rychle účinkujících benzodiazepinů, které jsou potentními antikonvulzivy. Při hospitalizaci je první volbou nitrožilně podaný lorazepam nebo diazepam; diazepam má rychlejší nástup, lorazepam zase působí déle. V komunitě není nitrožilní podání praktické a proto se rektálně podává diazepam nebo (nověji) bukálně midazolam; právě midazolam je preferován, protože je jeho podání snazší a společensky přijatelnější.\n\nKdyž byly benzodiazepiny poprvé uvedeny, byly nadšeně přijaty pro léčbu všech forem epilepsie. Problémem se však při dlouhodobějším podávání stala ospalost takto léčených osob a rozvoj tolerance, proto se benzodiazepiny již nepoužívají jako léčiva první volby pro dlouhodobou léčbu epilepsie. Celosvětově se na specializovaných klinikách používá klobazam (který však není k dispozici v USA), ve Francii je populární klonazepam. Ve Velké Británii se obě tato léčiva používají v druhé linii při léčbě mnoha forem epilepsie. Klobazam je také velmi užitečný při krátkodobé profylaxi proti křečím a při menstruační epilepsii. Při vysazování benzodiazepinů po dlouhodobé léčbě epilepsie je třeba zvláštní opatrnosti, protože hrozí riziko návratu křečových záchvatů. Proto se dávka snižuje pomalu, po dobu až šesti měsíců nebo i déle.\n\nNejčastěji používaným benzodiazepinem pro alkoholovou detoxikaci je chlordiazepoxid, jako alternativu lze však použít také diazepam. Obě látky se používají u osob, které jsou odhodlány přestat s pitím alkoholu; předepisují se na krátké období, aby se minimalizovalo riziko rozvoje tolerance a závislosti na benzodiazepiny. Benzodiazepiny s delším biologickým poločasem činí detoxikaci snesitelnější a nebezpečné účinky vysazení alkoholu se vyskytují méně často. Na druhou stranu, krátkodobě působící benzodiazepiny mohou způsobovat prudké křeče a nejsou proto doporučeny pro ambulantní léčbu. U pacientů s rizikem akumulace léčiv se používají oxazepam a lorazepam, zvláště se to týká starších osob a pacientů s cirhózou. Tyto benzodiazepiny se totiž metabolizují jinak než ostatní látky z této skupiny - konjugací s glukuronidem.\n\nBenzodiazepiny jsou přednostně voleny při syndromu odvykání alkoholu, zvláště pro prevenci a léčbu nebezpečných komplikací v podobě křečí nebo u pacientů s těžkým deliriem. Jediným benzodiazepinem s předvídatelným vstřebáváním ze svalů je lorazepam. Navíc je nejúčinnější při prevenci a léčbě akutních křečových záchvatů.\n\nObčas se benzodiazepiny používají pro léčbu akutní úzkosti, protože u většiny osob přinášejí rychlou a výraznou úlevu od jejích symptomů. Nedoporučuje se však jejich podávání déle než 2 až 4 týdny vzhledem k riziku vzniku tolerance a závislosti a k dlouhodobé neúčinnosti. V porovnání s jinými farmaky dochází u benzodiazepinů dvakrát častěji k relapsu po vysazení léčby. K dlouhodobé léčbě generalizované úzkostné poruchy se doporučuje léčba jinými psychofarmaky a psychoterapie. Antidepresiva mají vyšší míru remise a obecně jsou bezpečnější a účinnější z krátkodobého i dlouhodobého pohledu.\n\nBenzodiazepiny se často předepisují při široké škále stavů:\n\nNejčastější vedlejší účinky benzodiazepinů jsou spjaty s jejich sedativním a myorelaxačním účinkem. Patří mezi ně ospalost, závratě a snížená pozornost a soustředění. Poruchy pohybové koordinace mohou vést k pádům a úrazům, zvlášť u starších osob. Narušeny jsou i řidičské schopnosti a při řízení pod vlivem benzodiazepinů je tedy vyšší riziko dopravních nehod. K dalším vedlejším účinkům patří snížení libida a problémy s erekcí. Může se vyvinout deprese a ztráta sebekontroly. Při nitrožilním podání může dojít k poklesu krevního tlaku a k útlumu dýchání. Méně často se vyskytuje nauzea a změny chuti, rozostřené vidění, schvácenost, euforie, depersonalizace a noční můry. Byly popsány i případy toxicity pro játra, nicméně jsou velmi řídké.\n\nNěkdy se při podávání benzodiazepinů mohou objevit paradoxní reakce, například křeče u epileptiků, agrese, impulzivita, podrážděnost nebo sebevražedné chování. Tyto reakce se vysvětlovaly jako důsledky disinhibice, tedy ztráty kontroly nad společensky nepřijatelným chováním. Paradoxní reakce jsou v obecné populaci vzácné, s výskytem pod 1 % a v míře srovnatelné s placebem. Častější jsou ovšem při rekreačním užívání benzodiazepinů, u osob s hraniční poruchou osobnosti, u dětí a u pacientů s režimem vysokých dávek benzodiazepinů. U těchto skupin jsou zřejmě nejvýznamnějším rizikovým faktorem impulzivní poruchy; významná rizika jsou také při poruchách učení a při neurologických poruchách. Většina zpráv o disinhibici uvádí vysoké dávky vysoce potentních benzodiazepinů. Paradoxní reakce se mohou objevovat častěji také při dlouhodobém užívání benzodiazepinů.\n\nKrátkodobé užívání benzodiazepinů může nežádoucím způsobem ovlivňovat řadu oblastí vnímání, zejména tak, že interferuje s tvorbou a konsolidací nových vzpomínek; může vyvolat i úplnou anterográdní amnezii. Ohledně účinků dlouhodobého podávání však mají vědci rozdílné názory. Jeden z pohledů na tuto věc říká, že krátkodobé účinky pokračují i dlouhodobě a mohou se i zhoršovat. Jiný pohled však tvrdí, že kognitivní deficity se při dlouhodobém užívání benzodiazepinů objevují jen krátce po podání dávky, nebo že jsou příčinou takových deficitů úzkostné poruchy.\n\nPřestože chybí definitivní studie, první z pohledů má podporu v metaanalýze 13 malých studií z roku 2004. Tato metaanalýza zjistila, že dlouhodobé podávání benzodiazepinů bylo spojeno se středními až silnými nežádoucími účinky ve všech oblastech vnímání, přičemž nejčastěji zjištěna byla porucha časoprostorové paměti. Zjišťováno bylo snížení IQ, poruchy viziomotorické koordinace, zpracování informací, verbální učení a soustředění. Autoři metaanalýzy a pozdější recenzent poznamenali, že aplikovatelnost této metaanalýzy je omezená, protože zkoumané osoby pocházely především z pacientů s odvykacími příznaky, nebylo definováno koexistující užívání drog a alkoholu ani duševní poruchy, navíc několik z daných studií provádělo zkoumání během doby odvykání.\n\nMezi dlouhodobé nežádoucí účinky benzodiazepinů patří obecná deteriorace tělesného i duševního zdraví, která má tendenci v čase sílit. Ne každý pacient se však s takovými účinky setká. Dalšími dlouhodobými účinky mohou být kognitivní poruchy nebo afektivní a behaviorální poruchy. Mohou se objevovat pocity zmatenosti, obtížnost konstruktivního myšlení, ztráta sexuální apetence, agorafobie a sociální fobie, úzkost a deprese, ztráta zájmu o zábavu a koníčky nebo neschopnost zaznamenat či vyjádřit své pocity. Objevuje se také změněné vnímání sebe sama, okolního prostředí a vztahů.\n\nHlavním problémem chronického užívání benzodiazepinů je vývoj tolerance a závislosti. Tolerance se projevuje jako snížená farmakologická účinnost a na sedativní, hypnotický, antikonvulzivní a myorelaxační účinky se vyvíjí poměrně rychle. Tolerance na anxiolytické účinky pomaleji, ale je jen málo důkazů o přetrvávající účinnosti po čtyřech až šesti měsících nepřetržitého užívání. Přesto takové důkazy jsou, a jsou protidůkazem postoje z literatury, že se tolerance často vyskytuje a že se úzkost může při dlouhodobém podávání benzodiazepinů dokonce zhoršovat.\n\nPodle některých důkazů tolerance na amnestické účinky obecně nevzniká. Ani tato oblast však není dostatečně objasněna. Některé důkazy ukazují na vývoj částečné tolerance a na to, že „poruchy paměti jsou omezeny na úzké okno 90 minut po každé dávce“.\n\nPřerušení užívání benzodiazepinů nebo náhlé snížení dávky, i po relativně krátké době léčby (3-4 týdny), může vyústit ve dvě skupiny symptomů: „rebound fenomenu“ a abstinenčnímu syndromu. Rebound znamená návrat příznaků poruchy, pro kterou byl pacient léčen, ovšem v horší podobě než původně. Abstinenční příznaky jsou nové symptomy pramenící přímo z vysazení benzodiazepinů; jsou hlavním znakem fyzické závislosti.\n\nMezi nejčastější abstinenční symptomy benzodiazepinů patří nespavost, žaludeční problémy, tremory, agitace, ustrašenost a svalové spasmy. Méně často se vyskytuje podrážděnost, pocení, depersonalizace, derealizace, přecitlivělost na podněty, deprese, sebevražedné chování, psychóza, křeče a delirium tremens. Vážné příznaky se většinou objevují při prudkém nebo příliš rychlém vysazení benzodiazepinů. Takové vysazení může být nebezpečné, dávky je doporučeno snižovat pomalu.\n\nAbstinenční příznaky se mohou vyskytovat i při postupném snižování dávky, jsou ale obvykle méně závažné a mohou přetrvávat jako součást protrahovaného abstinenčního syndromu i měsíce po vysazení benzodiazepinů. Asi 10 % pacientů zaznamenává prodloužený abstinenční syndrom trvající řadu měsíců, někdy i rok nebo ještě déle. Příznaky jsou podobné jako ty, které se vyskytovaly hned po vysazení, ale obvykle mají subakutní podobu. Postupem času se zmenšují, až nakonec zcela zmizí.\n\nPacienti a lékaři často nahlížejí na benzodiazepiny jako na látky způsobující těžké a traumatizující abstinenční příznaky. To je však ze značné části proto, že bývá proces jejich vysazování špatně řízen. Příliš rychlé vysazení zvyšuje závažnost abstinenčního syndromu i pravděpodobnost neúspěchu jeho zvládnutí. Nejlepším způsobem efektivního boje proti abstinenčnímu syndromu je pomalé a postupné snižování dávek, přizpůsobené konkrétnímu pacientovi, a ve vhodných případech také psychologická podpora. Názor na čas potřebný k úplnému vysazení benzodiazepinů se pohybuje od čtyř týdnů až do několika let. Byla navržena cílová doba pod šest měsíců, ovšem některé faktory (typ a dávka léčiva, důvod nasazení, životní styl, osobnost, míra stresů, míra dostupné podpory atd.) ji mohou prodloužit na rok či více. Vysazování benzodiazepinů se nejlépe zvládá převodem fyzicky závislého pacienta na ekvivalentní dávku diazepamu, který má ze všech benzodiazepinů nejdelší biologický poločas, je metabolizován na dlouhodobě působící aktivní metabolity a je k dispozici v tabletách s nízkými dávkami, které lze ještě dále čtvrtit. Pro ještě jemnější dávkování lze využít i kapalnou formu tohoto léčiva, která je rovněž dostupná. Alternativou je použití chlordiazepoxidu, který má také dlouhý poločas a dlouhodobé aktivní metabolity. Snižování dávky lze realizovat periodickým zmenšováním velikosti tablet.\n\nNebenzodiazepinová hypnotika jsou při odvykání benzodiazepinům kontraindikována; projevuje se u nich totiž křížová tolerance s benzodiazepiny a mohou vyvolat závislost. Křížová tolerance je také u alkoholu, který je navíc toxičtější a proto je třeba se vyvarovat toho, aby jedna závislost (na benzodiazepinech) byla nahrazena novou (na alkoholu). Pokud to jde, je nejlepší se obejít také bez fluorchinolonových antibiotik - vytlačují benzodiazepiny z jejich vazebných míst a snižují aktivitu GABA, proto mohou zhoršit abstinenční příznaky. Nejsou doporučena ani antipsychotika (obecně při stavech odvykání jakýchkoli látech tlumících CNS), zejména klozapin, olazapin nebo nízkopotentní fenothiaziny, například chlorpromazin. Snižují práh pro vznik křečí a opět tak mohou zhoršit abstinenční příznaky. Při nutnosti je používat je na místě extrémní opatrnost.\n\nVysazení dlouhodobě podávaných benzodiazepinů je pro většinu osob přínosné. Obecně zlepšuje tělesné i duševní zdraví, zvláště u starších lidí. Některé osoby sice uvádějí, že je trvalé podávání pro ně lepší, to ale může být tím, že jsou potlačeny abstinenční příznaky, které by se při vysazování dostavily.\n\nPřestože jsou benzodiazepiny z hlediska předávkování mnohem bezpečnější než jejich předchůdci, barbituráty, mohou i ony způsobovat problémy. Jsou-li užity samostatně, při předávkování jen vzácně působí vážné komplikace; statistiky z Anglie ukazují, že benzodiazepiny byly zodpovědné za 3,8 % všech úmrtí způsobených otravou jedním samostatným léčivem. Pokud se ale zkombinují s alkoholem, opiáty nebo tricyklickými antidepresivy, jejich toxicita výrazně stoupá. Starší osoby jsou na vedlejší účinky benzodiazepinů citlivější, otrava může nastat i při jejich dlouhodobém podávání. Různé benzodiazepiny se v toxicitě liší; jako nejtoxičtější při předávkování a při kombinaci s jinými látkami se ukazuje temazepam. Mezi příznaky předávkování benzodiazepiny patří ospalost, nesrozumitelná řeč, nystagmus, hypotenze, ataxie, kóma, respirační útlum až kardiopulmonární zástava.\n\nProti otravě benzodiazepiny existuje antidotum: flumazenil. Jeho rutinní použití ale není doporučeno vzhledem k velkému riziku resedace (opětovný útlum) a křečí. Ve dvojitě slepém, placebo-kontrolovaném testu na 326 pacientech se u čtyř osob objevily závažné vedlejší účinky, u 61 % pacientů byla zaznamenána resedace. Existuje také řada kontraindikací - například u pacientů po dlouhodobém užívání benzodiazepinů, při užívání látek zvyšující pohotovost ke křečím nebo sklony k arytmii a u osob s abnormálním stavem vitálních funkcí. Podle jedné studie je vhodnými kandidáty pro léčbu flumazenilem pouze 10 % pacientů předávkovaných benzodiazepiny.\n\nVzhledem k myorelaxačnímu účinku mohou benzodiazepiny způsobovat u vnímavých osob útlum dýchání. Proto jsou kontraindikovány u pacientů s myasthenií gravis, spánkovou apoí, bronchitidou a COPD. Opatrnosti je třeba při užívání benzodiazepinů při poruchách osobnosti a mentální retardaci; často se totiž objevují paradoxní reakce. Při depresi mohou benzodiazepiny podporovat sebevražedné tendence a mohou být pak použity k předávkování za sebevražednými účely. Osoby s anamnézou závislosti na alkoholu, opioidech nebo barbiturátech by se měly benzodiazepinům vyhnout, protože jejich kombinace s uvedenými látkami může vést k životu nebezpečné interakci.\n\nV USA řadí úřad FDA benzodiazepiny do kategorie D nebo X, protože se ukázalo, že mohou ohrozit lidský plod v děloze.\n\nExpozice benzodiazepinům v těhotenství je spojována se slabě zvýšeným (0,06 až 0,07 %) rizikem rozštěpu patra u novorozenců; takový závěr je však kontroverzní, protože některé studie žádnou takovou spojitost neprokázaly. Užívání benzodiazepinů krátce před porodem může vést k hypotonickému syndromu (tzv. „floppy baby“ - hypotonie, hypotermie, letargie, obtíže s dýcháním a výživou). Případy novorozeneckého abstinenčního syndromu byly popsány u dětí, které byly v děloze chronicky vystaveny benzodiazepinům. Tento syndrom lze obtížně rozpoznat, protože začíná až několik dní po porodu; například u chlordiazepoxidu je to až 21 dnů. Objevuje se při něm tremor, hypertonie, hyperreflexie, hyperaktivita a zvracení, syndrom může přetrvat i 3 až 6 měsíců. Snižování dávky během těhotenství může snížit závažnost syndromu. Pokud už je třeba podávat v těhotenství benzodiazepiny, doporučují se spíše takové, které mají lepší a delší bezpečnostní historii, například diazepam nebo chlordiazepoxid, než potenciálně škodlivější látky, např. alprazolam či triazolam. Používání co nejnižší účinné dávky po co nejkratší dobu minimalizuje rizika pro dítě.\n\nPřínosy benzodiazepinů jsou nejnižší a rizika naopak nejvyšší u starších osob. Ve vyšším věku roste riziko závislosti a zvyšuje se náchylnost k vedlejším účinkům, například problémům s paměti, útlumem přes den, narušená koordinace pohybu a zvýšené nebezpečí pádů a dopravních nehod. Dlouhodobé účinky benzodiazepinů a závislost na nich může připomínat demenci, depresi nebo úzkostné syndromy; postupně se navíc mohou zhoršovat. Kognitivní nežádoucí účinky si lze splést s projevy stáří. Výhodou vysazení benzodiazepinů je zlepšené vnímání, pozornost a mobilita, snížené riziko inkontinence, pádů a tedy i zlomenin. Postupné snižování dávek benzodiazepinů je u starších osob stejně úspěšné jako u mladších. Starším osobám by se měly benzodiazepiny předepisovat s opatrností a jen krátkodobě, s nízkými dávkami. Preferovány jsou krátko- až střednědobě působící léčiva, například oxazepam nebo temazepam. Vysoce potentní benzodiazepiny (např. alprazolam nebo triazolam), stejně jako benzodiazepiny dlouhodobě působící doporučeny nejsou, protože vyvolávají silnější nežádoucí účinky. Jako alternativy se používají nebenzodiazepinová hypnotika, například zaleplon nebo zolpidem, případně nízké dávky sedativních antidepresiv.\n\nDlouhodobé podávání benzodiazepinů se spojováno se zvýšeným rizikem kognitivních poruch, nicméně jeho vztah s demencí zůstává nevyřešen. Stejně tak není zatím jasná ani souvislost mezi dřívějším užíváním benzodiazepinů a zhoršením kognitivních funkcí.\n\nBenzodiazepiny se někdy předepisují na potlačování behaviorálních symptomů demence. Ovšem podobně jako u antidepresiv, jsou jen malé důkazy o jejich účinnosti, přestože antipsychotika určité přínosy vykazují. Negativní účinky na kognitivní funkce, které se u starších osob často vyskytují, mohou demenci naopak zhoršit.\n"}
{"id": "80214", "url": "https://cs.wikipedia.org/wiki?curid=80214", "title": "Šternberk", "text": "Šternberk\n\nŠternberk ( \"Sternberg\") je moravské město v okrese Olomouc v Olomouckém kraji, ležící 16 km severně od Olomouce na říčce Sitce a na úpatí Nízkého Jeseníku. Je obcí s rozšířenou působností a žije zde obyvatel. Prochází zde železniční trať č. 290 z Olomouce do Šumperka.\n\nMěsto vzniklo z osady pod hradem stejného jména, střežícího důležitou křižovatku obchodních cest. Historické jádro města je městskou památkovou zónou.\n\n\nNejvýznamnějšími památkami jsou hrad Šternberk, národní kulturní památka, a kostel Zvěstování P. Marie s přilehlým augustiniánským klášterem, němž je umístěna Handkeho galerie. Nachází se zde také zbytky městského opevnění, mariánský morový sloup a množství hodnotných měšťanských domů. Na dřívější výrobu nástěnných hodin, budíků a hodinek navazuje muzeum Expozice času. Město Šternberk zřizuje i městskou knihovnu.\n\nŠternberk je sídlem římskokatolické farnosti a působí zde také sbor Českobratrské církve evangelické. Sport ve městě reprezentují zejména hokejový klub HC TJ Šternberk hrající krajskou ligu a fotbalový klub FK Šternberk, jenž hraje krajský přebor. Velký zájem vyvolávají každoroční automobilové závody do vrchu Ecce Homo, v létě mistrovství Evropy (Grand Prix) a na podzim přehlídka veteránů Ecce Homo Historic. Každý rok je také v areálu hradu pořádán rockový festival Šternberský kopec. V roce 2008 byla postavena sportovní hala Gymnázia Šternberk, která je určena nejen pro studenty tohoto gymnázia, ale i pro veřejnost.\n\nV čele města je starosta. Zastupitelstvo města má 21 členů. Městská rada má podle dohody po volbách v roce 2014 sedm členů.\n\nV roce 2012 se starostou města stal Stanislav Orság z ODS, který nahradil rezignujícího starostu Jaromíra Sedláka. Stanislav Orság ve funkci setrval i po komunálních volbách roku 2014 a roku 2018. Radu města tvoří zástupci ODS, ČSSD, uskupení Nezávislá volba a Koalice pro Šternberk (KDU-ČSL a TOP 09). V opozici je KSČM, SPD a sdružení Otevřená radnice Šternberk.\n\nSamospráva města od roku 2016 vyvěšuje 5. července moravskou vlajku.\n\nŠternberk se člení na pět částí:\nSoučástí města byly dříve i dnes samostatné obce Babice, Domašov u Šternberka, Hlásnice, Horní Loděnice, Komárov, Lipina, Lužice, Mladějovice a Řídeč.\n\nPočet obyvatel je uváděn podle výsledků sčítání lidu za Šternberk včetně těch místních částí, které k němu v dané době patřily.\n\n\nVe městě žil i naivní malíř Libor Vojkůvka.\n\n\nSpolupráce:\n\n"}
{"id": "80227", "url": "https://cs.wikipedia.org/wiki?curid=80227", "title": "Elizabeth Bentley", "text": "Elizabeth Bentley\n\nElizabeth Terrill Bentley (1. ledna 1908, New Milford, Connecticut, Spojené státy americké – 3. prosince 1963, New Haven, Connecticut, Spojené státy americké) byla špiónka původně pracující pro Sovětský svaz.\n\nKe špionáži ji přivedl její manžel, který utvářel a vedl v USA špionážní síť pro Moskvu, a postupně, jak se zhoršovalo jeho zdraví, jí předával její řízení. Když v roce 1943 její manžel zemřel, převzala síť zcela. Vzrůstající tlak řídících pracovníků, který ji měl přinutit celou síť předat, v ní vzbudil obavy a vyvolal dojem, že její manžel nemusel zemřít přirozenou smrtí (byl na něj činěn stejný nátlak). Když jí agenti KGB začali nepokrytě vyhrožovat, síť (minimálně z větší části) předala, zároveň však kontaktovala FBI (1945). Jelikož měla značné znalosti i o špiónech mimo svou síť, znamenalo její zběhnutí pro sovětské tajné služby strašlivou ránu, která na deset let paralyzovala jejich činnost na území USA. FBI se ji pokoušela poté využít jako dvojitého agenta, ale nemohla přitom uspět, neboť informace o jejím zběhnutí nezůstala sovětské straně utajena. Američané totiž o něm informovali MI6, jejíž šéf William Stephenson se o tuto informaci podělil s Kimem Philbym, dlouhodobým úspěšným agentem Moskvy. Ta se o zběhnutí Bentleyové dozvěděla prakticky obratem a díky tomu se řadě jejích lidí podařilo zavčas uniknout.\n"}
{"id": "80239", "url": "https://cs.wikipedia.org/wiki?curid=80239", "title": "ABC (programovací jazyk)", "text": "ABC (programovací jazyk)\n\nABC je imperativní programovací jazyk vyvíjený v 80. letech 20. století. Jde o strukturovaný vysokoúrovňový jazyk. Cílovou skupinou uživatelů byli odborníci využívající počítač, ale \"neprogramátoři\". Cílem bylo vytvoření jazyka, který by této skupině uživatelů nahradil BASIC, Pascal nebo dokonce AWK. Není určen pro systémové programování, ale spíš pro výuku a vytváření prototypů.\n\nJazyk ABC byl jedním z hlavních inspiračních zdrojů pro mnohem úspěšnější jazyk Python.\n"}
{"id": "80243", "url": "https://cs.wikipedia.org/wiki?curid=80243", "title": "Livingstone", "text": "Livingstone\n\nLivingstone může být:\n\n\n\n\n\n"}
{"id": "80245", "url": "https://cs.wikipedia.org/wiki?curid=80245", "title": "Daňový sklad", "text": "Daňový sklad\n\nDaňový sklad je prostorově ohraničené místo na daňovém území České republiky, ve kterém provozovatel daňového skladu vyrábí, zpracovává, skladuje, přijímá nebo odesílá vybrané výrobky dosud nezatížené spotřební daní.\nProvozovatelem daňového skladu může být jak právnická, tak i fyzická osoba, které celní orgány udělily povolení k jeho provozování.\n\nProvozovatel má povinnost evidovat výrobky. Výrobky zde umístěné jsou v režimu podmíněného osvobození od daně. Povinnost přiznat, vyměřit a zaplatit spotřební daň se odkládá do dne uvedení výrobku do volného daňového oběhu. Spotřební daň se vybírá co nejblíže místu spotřeby (= v daném státě). \n\n"}
{"id": "80246", "url": "https://cs.wikipedia.org/wiki?curid=80246", "title": "Koníček", "text": "Koníček\n\nSlovo koníček může mít více významů:\n\n\n\n\n"}
{"id": "80253", "url": "https://cs.wikipedia.org/wiki?curid=80253", "title": "Anima a animus", "text": "Anima a animus\n\nAnima je pojem používaný v analytické psychologii pro označení nevědomého ženského protějšku mužské vědomé psýchy. Animus je symetrický protějšek v případě ženské psychiky. Jako přirozené archetypy představují anima a animus tvořivou psychickou sílu. Plní roli průvodců do nevědomí, vedou k hlubšímu pochopení vlastního nevědomého světa, jsou prostředníky mezi egem a vnitřním životem individua a v určitém slova smyslu zdrojem naplnění života. Jako komplementární pár nazval C. G. Jung tyto archetypy kontrasexuální.\n\nVedle maskulinní psychiky žije feminní prvek jako další samostatná osobnost s ženským charakterem jednání. Vnitřní žena je osobností, projevuje se ve snech nebo fantaziích a jako autonomní komplex je stále projektována na opačné pohlaví tou měrou, jakou zůstává v nevědomí. Protože psychický život jako celek je větší částí nevědomím, které obklopuje vědomí ze všech stran, nevědomý archetyp animy žije ze sebe. Anima je oduševnělou bytostí, jejímž charakteristickým rysem je neklid, měňavost, tvořivá síla a především pramen možnosti citového vztahu. Animus jako mužský protějšek ženské psýchy má v ženském myšlení paralelní mužské rysy (bezcitnost, racionalita, moc). Důležité je spojení animy a duše (psýché), jako projevu toho, čím se odlišuje život od ostatního – dech života.\n\nKoncept animy (anima) vysvětluje možnosti vzájemného porozumění mezi mužem a ženou a jejich vzájemnou přitažlivost. Vnitřní postava žijící pod povrchem usiluje o dokončení a vztah. Jako způsoby percepce a chování reprezentované uvnitř individuální psýché se dostavují osudově a jejich působení začíná v našem nejosobnějším životě. Projekce animy (anima) na druhé pohlaví se však může stát zdrojem problémů.\n\nC. G. Jung se při zkoumání archetypů opíral o poznatky fenomenologie a animu chápal jako empirický pojem, který přichází s poznáváním nevědomí. Duše produkuje obrazy a formy, které teprve umožňují poznání objektu. Navíc kolektivní nevědomí nepochází z individuální zkušenosti, ale je vrozené. Proto analytická psychologie chápe nevědomí jako jednající subjekt, a tedy i animu a anima. Archetypy nelze redukovat na pouhé subjektivní myšlenky bez vlivu na člověka, neboť je mnoho případů duševních onemocnění, která se projevovala vlivem archetypu. Projevující se rozdílné a protikladné síly ve svém důsledku znamenají a chtějí život individua, kolísají kolem něho jako střed váhy. Tento fakt označoval Jung za energetismus života.\n\nDůkazy nacházel Jung ve snech svých pacientů, kde archetypální postavy sloužily snícímu jako pomocníci. V literárních dílech postava opačného pohlaví slouží jako průvodce hrdiny po jeho příběhu (např. Beatrice v Dantově Božské komedii).\n\nAnima je apriori nálad, reakcí, impulsů a psychických spontánností. Všechno, čeho se anima dotkne, stává se numinózní. Chce-li anima život, chce dobro i zlo, nediferencuje tyto aspekty a pohybuje se v celém jejich spektru. Může se vyjevit jako bída života a chudoby, bezvýznamnosti (Marie v Betlémském chlévě) a na opačném protipólu jako anděl světla osvětlující nejvyšší smysl (Maria oslavovaná v litaniích). Je životem mimo všechny kategorie. V plnosti životních zkušeností ztrácí na chaotičnosti a získává podobu učení, moudrosti a významu. Představuje archetyp života s aspektem archetypu smyslu. Ačkoliv má takto významné postavení v nevědomí jako zdroj afektivity a psychické energie je jen jedním z archetypů, necharakterizuje nevědomí zcela, ale je jen jeho aspektem.\n\nMytologickým reprezentantem archetypů animy a anima jsou tzv. božské syzigie, dvojice androgynních bohů. Jsou stejně univerzální jako výskyt muže a ženy. Jung se nespokojil s myšlenkou, že božský pár je odvozený od rodičovského páru (projikováno nemůže být to, co je vědomé), ale hlubší důvody tkví v hloubce nevědomí, neboť představa párovosti dělené na mužské a ženské je dominující. Jung to ilustruje vizí švýcarského mystika Mikuláše z Flüe, který navzdory převažující křesťanské teologii uzřel Boha jako královskou Matku a královského Otce. Všechno mužské je vždy provázeno ženským. Androgyní syzigie jako jednu z možných dvojic používá ve svém symbolismu gnosticismus a alchymická filosofie. Antickému člověku se anima vyjevuje jako bohyně nebo čarodějnice, v křesťanství královna nebes a Církev.\n\nProblematika vztahu k animě je vždy zkouškou a symbolickým procesem. Vzhledem k numinózní povaze archetypu, kdy má jistou autonomii, může při nedostatečné reflexi propuknout duševní nemoc charakterizovaná posedlostí archetypem. Při posedlosti animou se nemocný například chce proměnit v ženu autokastrací (případ Schreber), objevuje se celá mytologie animy a mnoho archaických motivů. Při neuróze to vše může zůstávat v pozadí. Muži se chovají náladově až hystericky, ženy mají zlou vůli, touhu po moci.\n\nObjektivace animy a osobní přístup k ní zmírňuje tendenci k odtržení od reality a zmírňuje patologické rysy nutkavé potřeby udržet si status quo v personě. V případě projekce se projikují vnitřní postavy na idealizované objekty (madona, rytíř).\n\nŽena po boku muže je pramenem informací o mužově nevědomí, vidí to, co se muži neklade před vědomí – dokáže vytušit různé věci, vidí to, pro co muž nemá oči. Muži si volí ženy, které nejvíce odpovídají jejich nevědomému ženství, ženu, která je bez nesnází schopna přijmout projekce jeho duše.\n\nZcela normální je, když archetypální obrazy jsou normálními fantaziemi. Jedná se o normální proces syntézy vědomí a nevědomí v procesu individuace. Prostá racionální integrace není však možná, protože numinózní obsahy mají svojí autonomii. Proces proměny se odehrává formou dialogu se symbolickými reprezentacemi postav nevědomí.\n\nIdentifikace se sociální rolí je pramenem neuróz. Identifikace s personou (maskou), jako ideálním obrazem muže, je vnitřně kompenzována ženskou slabostí. Individuum siláka se v nitru stává ženou, animou, která se staví personě na odpor. Anima je důležitý faktor v psychologii muže, a to v kontextu s afekty a emocemi. Má-li anima silný vliv, zženšťuje charakter muže, který je pak citlivý, vznětlivý, žárlivý i ješitný. Ztráta animy má za následek zkostnatělost, stereotypii, fanatické lpění na zásadách nebo naopak rezignaci, únavu až dětinské změknutí a náklonnost k alkoholu.\n"}
{"id": "80255", "url": "https://cs.wikipedia.org/wiki?curid=80255", "title": "Index", "text": "Index\n\nIndex (latinsky, původně \"„ukazováček“\"), znamená ukazatel, seznam, přehled; tento pojem se využívá v těchto významech:\n\nseznam všeobecně, jako např.:\n\n\n\n\n\n\n\n\n\n\n"}
{"id": "80256", "url": "https://cs.wikipedia.org/wiki?curid=80256", "title": "Bitva o Maltu", "text": "Bitva o Maltu\n\nBitva o Maltu byla jedna z bitev 2. světové války, která proběhla v období od prosince 1941 do července 1942. Do dějin vstoupila jako bitva o „nepotopitelnou letadlovou loď“, která zabraňovala vojskům Osy ve vytvoření stálých zásobovacích tras mezi Evropou a Severní Afrikou. Na počátku druhé světové války přehlížený středozemní ostrov se stal jedním z klíčových míst bitvy o Středomoří i o bitvy o Afriku. Toto přehlédnutí ze strany Benita Mussoliniho přišlo později vojska Osy velmi draho.\n\nMalta leží téměř přesně v půli Středozemního moře. Nejbližší spojenecká základna se nacházela ve východním Středozemí v Alexandrii 1 300 kilometrů od ostrova a západním směrem opevněný Gibraltar 1 600 kilometrů daleko. Severním směrem se nachází Sicílie a jižním Tripolis, čímž Malta získává v celém Středomoří dominantní strategickou polohu. Letouny startující z ostrova tak mohly kontrolovat průjezd všech lodí. Malta se stala strategickým místem, které umožňovalo volnou plavbu britských konvojů do Egypta a na druhou stranu narušovala italské a německé námořní transporty pro Rommelovy jednotky v Africe. Díky technické převaze německých bombardérů (převážně střemhlavých bombardérů Junkers Ju 87 Stuka) bylo pro Brity téměř nemožné nasadit letadlové lodi z Alexandrie. Naštěstí tuto úlohu převzala Malta se svými třemi letišti (Takali, Luqa a Hal Far). Britové získali ostrov, pro který se vžilo označení „nepotopitelná letadlová loď“ a který rozhodující měrou přispěl ke konečnému vítězství spojenců ve Středozemí.\n\n10. června 1940 vyhlásil Benito Mussolini válku spojencům a započal svoje vojenské tažení v Egyptě proti Britům a proti Řecku, jeho vojska ale nebyla připravena na delší válku. V té době obranu Malty, jejích 3 letišť, přístavu a měst tvořilo pouze 68 protiletadlových děl z 156 doporučených. Přítomné letecké síly byly převážně zastaralé stroje v naprosto nedostatečných počtech. Leteckou obranu ostrova zajišťovalo 9 obstarožních dvouplošníků, 5 torpédových bombardérů třídy Fairey Swordfish a 4 stíhačky Gloster Gladiator, které skoro po celé tři týdny odrážely útoky Italů.\n\nPodle plánů měly leteckou obranu Malty zajišťovat čtyři perutě stíhaček Hawker Hurricane, ale v době vyhlášení války na ostrově nebyla jediná stíhačka tohoto druhu. V květnu 1940 byly ve skladu námořního letectva objeveny 4 bedny se stroji Gloster Gladiator a už 4. června byly dvojplošníky nasazeny do bojů s narychlo sestavenými posádkami v rámci improvizované letky Hal Far Fighter Flight. Jeden ze strojů byl záhy silně poškozen, ale tři zbývající po 18 dní bránily Maltu před útoky než je přilétly posílit 4 stíhačky typu Hurricane. Tyto tři stroje bránící Maltu se brzy staly symbolem odporu a naděje. Pro jejich význam brzy obdržely přezdívky – Víra, Naděje a Láska. Jejich piloti se stali místními hrdiny, Malťané je zdravili jásotem a jejich fotografie byly vystavovány na většině veřejných míst. (Torzo letadla „Víra“ je do dnešních dnech vystaveno ve Válečném muzeu na Maltě ve městě Valletta.)\n\nBritové, vědomi si důležitosti Malty, začali postupně zvyšovat obranný i útočný potenciál. Postupně na ostrov přilétly stíhačky Hawker Hurricane a další Swordfishe a podle plánu měly z přístavu na Maltě operovat torpédoborce a ponorky proti zásobovacím konvojům Osy. V září konečně dorazil první konvoj obchodních lodí s vojenským materiálem na palubě pro místní skladiště. Ke konci roku 1940 bylo Mussoliniho válečné úsilí v troskách, jeho ofenzívy v Řecku a v Severní Africe se zastavily, britské loďstvo uštědřilo Italům zdrcující porážku v Tarantu. Všechny tyto neúspěchy přiměly Hitlera, aby do konfliktu v oblasti zapojil i německou armádu a letectvo, což mělo za následek eskalaci konfliktu.\n\nV prosinci 1940 se na 100 kilometrů vzdálenou Sicílii přesunul 10. letecký sbor německé luftwaffe pod vedením generála Geisslera, který disponoval převážně stíhačkami Messerschmitt a bombardéry Junkers, čímž vzrostly síly Osy v oblasti přibližně na 400 strojů. Oproti tomu disponoval velitel letectva na Maltě letecký vicemaršál Hugh Lloyd 16 bombardéry Vickers Wellington, 12 torpédonosnými letouny Swordfish, několika lehkými americkými bombardéry Martin Maryland (které tu sloužily hlavně k fotoprůzkumu) a pouhými 16 stíhačkami Hurricane (dalších 16 stíhaček měl přivézt příští zásobovací konvoj). Cílem německého generála bylo získat leteckou převahu v oblasti, aby bylo možné bezpečně přepravovat jednotky Afrikakorpsu pro Erwina Rommela. Geissler se úkolu pilně zhostil a již počátkem ledna 1941 začala Malta pociťovat sílící nálety ze strany Luftwaffe. V první fázi se Geissler zaměřil na zamezení zásobování ostrova. Původně byly konvoje schopné prorazit až k ostrovu i přes jisté ztráty, ale 10. letecký sbor byl speciálně vycvičen na útoky proti lodím, což se naplno projevilo 10. ledna 1941. Geisslerovy Stuky napadly novou britskou letadlovou loď HMS \"Illustrious\", která doprovázela zásobovací konvoj na Maltu v rámci operace Excess, a velmi vážně jí poškodily.\n\n16. ledna 1941 se nad Maltou poprvé objevily střemhlavé bombardéry německých sil, přibližně 70 strojů Ju 87 zaútočilo po sobě v několika vlnách. Jejich hlavním cílem bylo dorazit těžce poškozenou letadlovou loď, která kotvila v námořních docích na French Creek. Piloti Luftwaffe se několikrát neúspěšně pokusili ji napadnout. V bitvě byla použita naprosto nová taktika protiletadlové obrany, když se spojily baterie chránící doky s ostatními děly rozmístěnými kolem přístavu. Společně vytvořily hráz palby a kouře, kterou musely útočící Stuky překonat. Během náletu bylo z větší části zničeno molo, vedle kterého \"Illustrious\" kotvila. Samotná letadlová loď utrpěla pouze jeden lehčí zásah, který poškodil její letovou palubu. Po celou dobu útoku lodní děla pomáhala chránit loď. Stíhačky z lodi přelétly na pozemní základny, odkud startovaly proti útočícím strojům. Němci během útoku přišli minimálně o 10 strojů, kdežto Britové ani o jeden. Nálet stál 53 mrtvých, 19 raněných a zničené historické okolí přístaviště. (Lodi se podařilo s velkými obtížemi v noci na 23. ledna vyklouznout z ostrova do Alexandrie, po složité cestě se dostala do USA, kde prošla důkladnou rekonstrukcí.)\n\nSíla náletů na ostrov neustále rostla a ke konci února byly slabé letecké síly na ostrově těžce decimovány a zbylé bombardéry Wellington staženy. Počátkem března byl počet provozuschopných stíhaček Hurricane zredukován na 8, což umožnilo Rommelovi se nerušeně přeplavit do Afriky téměř bez potíží. Nálety na ostrov stále pokračovaly, i když se postupně snižovala jejich intenzita, jelikož německá Luftwaffe musela v oblasti plnit další úkoly (letecké krytí na Balkáně, krytí v Západní poušti). Během krátkého období relativního klidu byly letecké síly na Maltě značně posíleny a ostrov byl i přes značné ztráty nadále zásobován lodními konvoji.\n\nBritské zásobovací trasy pro Egypt byly vedeny okolo mysu Dobré naděje, což neúměrně prodlužovalo dobu plavby, oproti pouhým 500 kilometrům, které musely překonat zásobovací lodě Osy. Naštěstí pro spojence v oblasti stále figurovala Malta, která stále držela strategickou polohu a narušovala zásobovací trasy pro Afrikakorps. Přibližně 60% zásob Osy končilo na dně Středozemního moře, což začalo dělat problémy v zásobování Erwinu Rommelovi, který v důsledku množství potopených tankerů musel v listopadu 1942 čelit katastrofálnímu nedostatku pohonných hmot a tak zastavit své válečné operace. Stále větší vliv Malty na zásobování byl hlavní důvod, proč se na konci roku začal opět hlavní letecký nápor přesunovat na Maltu.\n\n4. prosince 1941 v noci zahájila německá Luftwaffe systematické bombardování, které trvalo 5 dlouhých měsíců a které mělo definitivně zlomit odpor Královského námořnictva a RAF. V jeho konečném důsledku měl být uskutečněn narychlo sestavený plán invaze na Maltu pod krycím názvem Herkules. Útoky na Maltu byl pověřen polní maršál Albert Kesselring, který měl nad obránci jasnou početní převahu. Časté nálety zničily velkou část britských stíhaček na zemi. V půli února došel stav tak daleko, že Britové měli 11 provozuschopných stíhaček Hurricane a námořní základna ve Vallettě byla velmi vážně poškozena. V březnu přiletěly na ostrov stíhačky Supermarine Spitfire z letadlových lodí, bohužel pro obránce byla značná část těchto stíhaček také zničena na zemi při plošných náletech. S vypětím všech sil se ale dařilo příslušníkům RAF udržovat zbylé letouny natankované a připravené k okamžitému boji. Pro přeživší letouny byly vybudovány protiletecké kryty, které chránily letouny na zemi před útoky v dobách oprav, zbrojení a tankování. V rámci operace Substance v červenci 1941 bylo dopraveno na ostrov 65 000 tun potravin a střeliva. V červnu 1942 se uskutečnila operace Harpoon, která přivezla na ostrov dalších 43 000 tun zásob.\n\nV březnu bitva nad Maltou ještě více zesílila a podle oficiálního vyjádření RAF byla situace 26. března natolik závažná, že nešlo v tento den rozlišovat jednotlivé souboje a popisovat je. Masivní bombardování neslo nejhůře civilní obyvatelstvo, které trpělo nedostatkem potravin, základních životních potřeb a velkými ztrátami. I přes to si zachovávalo vysokou morálku, za což získal lid ostrova 15. dubna od krále Jiřího VI. Jiřího kříž, který do Vallety přivezl nový guvernér lord Gort, kde ho před zraky tisíců diváků během krátkého ceremoniálu předal ostrovanům. 20. června 1943 sestoupil z paluby křižníku HMS \"Aurora\" sám král, který ostrovanům, vojenské posádce a guvernérovi osobně poděkoval za projevené hrdinství.\n\nNa konci dubna dospěl Albert Kesselring k závěru, že Malta již nepředstavuje vojenskou hrozbu a tak přeskupil své jednotky na východní frontu nebo k podpoře sil v Severní Africe. 9. května přilétlo na ostrov 64 nových Spitfirů, pro které bylo již vybudováno zázemí. Toho dne zažil ostrov celkem 9 náletů.\n\n10. května poklesla intenzita náletů natolik, že bylo možno na ostrov přemístit značné posily. Počet strojů na ostrově dosáhl za krátkou dobu až 300. Díky ohromnému úsilí jednotek RAF byla rozšířena tři maltská letiště, přistávací dráhy měly celkovou délku 43 km. V červnu dobyl Erwin Rommel velkou britskou základnu v Tobrúku, kde získal velké zásoby pohonných hmot a dalšího vojenského materiálu. Podlehl dojmu, že není nutné Maltu obsadit a přesvědčil své nadřízené, aby jednotky pro operaci Herkules převedli do Afriky.\n\nV průběhu bitvy se podařilo doplout na Maltu jen několika málo obchodním lodím. Situace na ostrově v oblasti zásobování se den ode dne zhoršovala až dosáhla natolik kritické meze, že zásoby na ostrov vozily dokonce i ponorky. Britské velení si uvědomovalo, že pokud se nepodaří na Maltu dostat zásoby, ostrov bude ztracen. Počátkem srpna byla zorganizována operace Pedestal. Jednalo se o největší konvoj, který byl doposud na Maltu vypraven. V následující bitvě s německými ponorkami, letouny a torpédovými čluny přišli Britové o letadlovou loď HMS \"Eagle\", dva křižníky, torpédoborec a devět obchodních lodí. Pět dalších nákladních lodí ale na ostrov dorazilo, přivezlo důležité zásoby a umožnilo pokračovat ostrovu v boji. Celkem přivezly 32 000 tun zásob a 13 600 tun pohonných hmot (tanker SS \"Ohio\" byl pro značné poškození dopraven do přístavu přivázán mezi dva torpédoborce). Příjezd lodí do přístavu vítaly s nadšením davy lidí. Další námořní blokáda ostrova ale přivedla ostrov opětovně na pokraj vyhladovění, když 19. listopadu zbývaly ostrovu potraviny na 14 dní. Tentýž den však k ostrovu dopluly 4 nákladní lodě. Od té doby již ostrovu vyhladovění nehrozilo, jelikož obléhání ostrova téměř skončilo.\n\nNálety na Maltu ještě několikrát zintenzivněly. V období října 1942 se snažili nacisté dodat pohonné hmoty Rommelovi a tak opět uskutečnili rozsáhlé nálety na Maltu. Po osmidenních bojích ztratili Němci 100 letounů a Britové 27 strojů. Po květnu 1943 nálety na ostrov zcela ustaly. Spojenci bitvu o Maltu vyhráli. Bitva však stála množství civilních obětí a poškození měst. Na druhou stranu obrovské štěstí ostrovanů bylo to, že od 16. století byla většina budov stavěna z kamene, takže se ostrov nedočkal ničivých požárů podobně jako Londýn.\n\n"}
{"id": "80257", "url": "https://cs.wikipedia.org/wiki?curid=80257", "title": "Manština", "text": "Manština\n\nManština nebo Manx (mansky \"Yn Ghaelg\" nebo \"Yn Ghailck\") je keltský jazyk, kterým se mluví na Ostrově Man. Je to jazyk, který se vyvinul ze staré irštiny, je podobný východoulsterskému a gallowayskému dialektu.\n\nPoslední rodilý mluvčí Ned Maddrell zemřel v roce 1974. V poslední době je však jazyk znovu vyučován.\n\n\n\n\n"}
{"id": "80260", "url": "https://cs.wikipedia.org/wiki?curid=80260", "title": "Vrstevnice", "text": "Vrstevnice\n\nVrstevnice (také \"izohypsa\") je křivka, která na mapě či v terénu spojuje body se stejnou, předem určenou nadmořskou výškou. Pro vyhotovení vrstevnicové mapy jsou vrstevnice voleny s pravidelným výškovým rozdílem – ekvidistancí (základním intervalem vrstevnic). Ten bývá uveden v legendě. Vrstevnice patří mezi izolinie.\n\nKřivka, která na mapě či v terénu spojuje body se stejnou nadmořskou výškou, se nazývá horizontála.\n\nV místech, kde jsou vrstevnice na mapě hustěji u sebe, je v terénu svah strmější. Výškový rozdíl mezi dvěma sousedními vrstevnicemi určuje ekvidistance (základní interval vrstevnic). Pro terén pod vodou se používají tzv. hloubnice (izobáty).\n\n\nV mapě se u vybraných základních nebo zdůrazněných vrstevnic uvádí nadmořská výška. Popis se provádí buď přímo do mapového pole nebo do rámu mapy. Vždy je třeba dodržet tzv. pravidlo hlava–pata. Hlava popisu (horní část číslic) směřuje nahoru k vrcholu kopce, pata popisu směřuje dolů, ve směru, kterým klesá nadmořská výška. V místě popisu vrstevnice v mapovém poli je možno linii přerušit.\n\n\n\n"}
{"id": "80261", "url": "https://cs.wikipedia.org/wiki?curid=80261", "title": "Emil Orlik", "text": "Emil Orlik\n\nEmil Orlik (21. července 1870, Praha – 28. září 1932, Berlín) byl pražský malíř, grafik, fotograf a výtvarník.\n\nSvým stylem se zařadil do proudu vídeňské secese a vešel ve známost především jako portrétista (mj. portrétoval Henrika Ibsena, Bernharda Pankoka, Gustava Mahlera, Hermanna Bahra a Maxe Klingera).\n\nOd roku 1905 vyučoval Orlík v Berlíně na „Meisterschule für Graphik und Buchgewerbe“ (Mistrovské škole grafiky a knižních řemesel). K jeho žákům zde patřil mj. německý malíř George Grosz. V té době Orlik vytvořil mj. portréty Ernsta Barlacha, Lovise Corintha, Otto Dixe, Käthe Kollwitz, Franze Werfela, Thomase Manna, Alberta Einsteina a Alfreda Döblina. Vytvořil také řadu návrhů kostýmů a scén pro inscenace Maxe Reinhardta. K řadě technik, které používal, patří i litografie.\n\n"}
{"id": "80272", "url": "https://cs.wikipedia.org/wiki?curid=80272", "title": "Qelelevu", "text": "Qelelevu\n\nQelelevu je fidžijský korálový ostrůvek. Je součástí ostrovů tvořících Ringgoldovy ostrovy, ležící na východě Vanua Levu, jednoho ze dvou největších fidžijských ostrovů. Vyjma několika dalších korálových ostrůvků je vzdálen asi 80 km od nejbližšího ostrova.\n\nNachází se na 16,09° jižní šířky a 179,26° východní délky. Qelelevu má rozlohu 1,5 km² a maximální výšku 12 metrů.\n\nQelelevu je jediným trvale obydleným ostrovem Ringgoldových ostrovů. Nejvýznamnějším hospodářstvím je rybaření.\n"}
{"id": "80273", "url": "https://cs.wikipedia.org/wiki?curid=80273", "title": ".au", "text": ".au\n\n.au je národní doména nejvyššího řádu Austrálie.\n\nNení možné registrovat přímo domény druhé úrovně (např. \"firma.au\"), podobné omezení mají i některé jiné země (např. .uk Spojené království a .nz Nový Zéland).\n\n\nTyto domény existují z historických důvodů, ale nové registrace se nepřijímají:\n\n.au není jediná doména nejvyššího řádu přidělená Austrálii. Některá australská teritoria mají z historických důvodů domény nejvyššího řádu:\n\nNěkteré z těchto domén se používají pro účely, které nesouvisí s geografickou polohou:\n\n"}
{"id": "80275", "url": "https://cs.wikipedia.org/wiki?curid=80275", "title": "Taininbeka", "text": "Taininbeka\n\nTaininbeka je neobydlený fidžijský atol. Je součástí Ringgoldových ostrovů ležících na východě Vanua Levu. Atol leží na 16,04° jižní šířky a 179,09° východní délky.\n"}
{"id": "80276", "url": "https://cs.wikipedia.org/wiki?curid=80276", "title": "Asphodelus bento-rainhae", "text": "Asphodelus bento-rainhae\n\nAsfodel Asphodelus bento-rainhae je rostlina z čeledi asfodelovité.\n\nRostlina je uvedena v seznamu přísně chráněných druhů rostlin podle přílohy č. 1 Úmluvy o ochraně evropské fauny a flóry a přírodních stanovišť\n\nJe to endemit Pyrenejského poloostrova, vyskytující se pouze ve 2 oblastech, a to ve 2 odlišných formách. \"Asphodelus bento-rainhae\" subsp. \"bento-rainhae\" roste v Portugalsku v pohoří Serra da Gardunha, \"Asphodelus bento-rainhae\" subsp. \"salmanticus\" ve španělské provincii Salamanca. Nachází se na otevřených stanovištích na hlubších půdách na severně až severovýchodně orientovaných svazích a při okrajích dubových a kaštanovníkových lesů.\n"}
{"id": "80282", "url": "https://cs.wikipedia.org/wiki?curid=80282", "title": "Gang of Four", "text": "Gang of Four\n\nGang of Four je britská skupina z Leedsu, založená v roce 1977 kytaristou Andy Gillem, zpěvákem Jonem Kingem (současně studenti sociologie a politologie na místní univerzitě), bubeníkem Hugo Burnhamem a baskytaristou Daveem Allenem. Skupina si zvolila název podle proslulého čínského „gangu čtyř“, který tvořili vedoucí představitelé Komunistické strany Číny z blízkého okruhu Maových přátel (včetně vdovy Ťiang Čching), kteří byli po jeho smrti v roce 1976 uvězněni a dva z nich téhož roku popraveni. Soubor lze považovat za jeden z nejoriginálnějších projektů punkové scény. Jeho zařazení je proto velmi obtížné – ačkoli vycházeli z punku (především ve svých prvních nahrávkách), těžiště jejich tvorby je ve specifickém přístupu, kterému dominují funkové („tečkované“ rytmy) a nikoli sice důsledná, ale stejně svébytná melodika, která se blíží atonalitě. Proto bylo toto seskupení často označováno jako „atonální funk“ či „funk-punk“.\n\n\nZa nejlepší z produkce souboru lze považovat první dvě standardní alba (\"Entertainment\" a \"Solid Gold\"), za umělecky nejobjevnější pak druhé z obou. Na prvním albu sice ještě dominuje poměrně ryzí punkové cítění, přesto zde zjevně pronikají prvky, které se klasickému punku dosti rázně vymykají, aniž by to mělo vliv na ovlivnění pro punk typické přímosti výpovědi. Nejspíše proto také je tento počin v očích punkové generace obdivován u souboru nejvíce. „Pravým zlatem“, tedy v duchu svého názvu je druhé album \"Solid Gold\", které jak po formálně hudební, tak obsahové stránce je skvěle promyšleným projektem, který nemá v punkové kultuře svým charakterem obdoby. Naprosto specifická rytmika, jakkoli primárně funková, zaujme novým pojetím přízvučnosti a úlohou pauz v hudbě. Téměř atonální cykly kytarových rifů fungují jako sofistikované popírání daného rytmu, ale svou přesností jej vlastně podporují. Podobnou úlohu má hlas, podivně adolescentní, který zní v melodicky i rytmicky promyšlené odpovědi ostatním nástrojům. Jedná se o hudbu, kterou lze jen těžko opakovat či dokonce rozvíjet, tedy jakýsi terminál či dopracovanost určitého pojetí konkrétní hudby. Toto album je jedinečným zážitkem, avšak též jakýmsi finálním produktem svébytného stylu, že jej (jakkoli se snažili o obohacení nástrojového parku – např. v následujícím \"Songs Of The Free\") hudebníci mohli sice opakovat, ale prakticky nikoli posunout kamkoli dál. Toto a ještě více další album \"Hard\" užívají popových klišé, která je z hlediska vkusu činí méně a méně přijatelnými, což soubor zjevně pochopil a v roce 1984 se rozešel. Po sedmi letech se hudebníci znovu sešli k nahrávce nevýrazného alba \"Mall\", poté však opět v roce 1995 svižného a vtipného \"Shrinkwrapped\", které již není sice nikterak výrazně objevné, ale vkusně propojuje původní filozofii skupiny s technologiemi současných standardů rockové hudby . V roce 2005 se skupina se opět k radposti svých příznivců sešla, avšak pouze k reminiscnečním koncertním turné v Anglii a USA. V mezidobí téměř všichni hudebníci, Jon King, Sara Lee a především Andy Gill vydali řadu sólových alb. V roce 2011 vydala skupina zatím poslední nahrávku \"Content\", jejíž speciální edice obsahovala ampulky s krví členů. Album vyvolalo smíšené reakce. Magazín \"Rolling Stone\" napsal, že album je „antikapitalistické především proto, že si jeho vlastnictví příliš neužijete“.\n\n"}
{"id": "80283", "url": "https://cs.wikipedia.org/wiki?curid=80283", "title": "Ringgoldovy ostrovy", "text": "Ringgoldovy ostrovy\n\nRinggoldovy ostrovy jsou fidžijské souostroví, ležícím na východ od Vanua Levu, jednoho ze dvou fidžijských hlavních ostrovů. Část této skupiny ostrovů je tvořena útesy Budd, Nukusemanu a Heemskercq.\n\nSouostroví je většinou neobydlené, jen na Qelelevu je malá vesnice.\n"}
{"id": "80284", "url": "https://cs.wikipedia.org/wiki?curid=80284", "title": "Abdikace", "text": "Abdikace\n\nAbdikace (z lat. \"abdicatio\" – odřeknutí) je odstoupení hlavy státu. U předsedů vlád a ministrů se používá pojmu demise.\n\nV České republice je abdikace prezidenta republiky upravena v čl. 61 Ústavy, podle kterého se prezident může vzdát svého úřadu do rukou předsedy Senátu. Do 1. října 2012 šlo o předsedu Poslanecké sněmovny.\n\n"}
{"id": "80287", "url": "https://cs.wikipedia.org/wiki?curid=80287", "title": "Abolicionismus", "text": "Abolicionismus\n\nJako abolicionismus (z lat. \"abolitio\" – zrušení) bývá označováno hnutí usilující o zrušení nějakého zákona nebo ustanovení. Označuje se tak zejména anglo-americké hnutí, jehož hlavním cílem bylo v 19. století zrušení otroctví a obchodu s otroky.\n\nAfričtí otroci se objevovali v USA již od dob kolonizace amerického kontinentu v 17. století, jejich postavení však připomínalo spíše postavení smluvního služebníka. Teprve v dalších dvou staletích se jejich postavení zhoršilo a stali se majetkem bez jakýchkoliv práv. Také původní zvyk, že pokřtěný otrok se stává svobodným postupně mizí. V době vzniku nezávislých Spojených států bylo mezi intelektuální elitou pod vlivem osvícenských rovnostářských myšlenek všeobecně očekáváno, že otroctví samo brzy vymizí (gradualismus), při tvorbě ústavy však pro potřebu Sněmovny reprezentantů byla stanovena hodnota otroka na 3/5 hodnoty člověka-občana. Po napoleonských válkách však hospodářský význam otroctví prudce vzrostl a ve 30. letech 19. století přijímají otroctví na Jihu za své také intelektuálové a začínají jej bránit. V důsledku napětí okolo otroctví došlo v USA k občanské válce a v roce 1863 prezident Lincoln otroctví zrušil.\n\nPrvní systematické snahy o osvobození černých otroků je možno datovat do 17. století a jsou spojeny s náboženským společenstvím zvaným Společenství přátel, všeobecně známým spíše pod názvem kvakeři. Jejich vliv byl však velmi omezený a tak první velká vlna abolicionismu přichází v době amerického boje o nezávislost a má spíše osvícenské kořeny než křesťanské. V této době vznikají první abolicionistické společnosti, snažících se urychlit zánik instituce otroctví, a to především na Jihu Spojených států. Během války za nezávislost také řada otroků získala za vojenské služby svobodu nebo utekla na Sever a vznikl tak fenomén masové existence svobodných černochů na Severu. Tato skutečnost brala vítr z plachet těm, kteří se domnívali, že černoši nejsou schopni žít svobodně a potřebují nad sebou dohled. Tato první vlna abolicionismu vedla k rušení otroctví v severních státech USA, na Jihu však neměla téměř žádný vliv a to především z obavy z krvavého povstání černochů, jak se tomu stalo například ve francouzské Haiti v roce 1791.\n\nNa přelomu 20 a 30. let 19. století lze datovat vznik druhé velké abolicionistické vlny v USA. Tentokrát se centrem abolicionistických aktivit stal Sever USA a také tento tlak, do velké míry vnímaný jako vnější, zapříčinil zánik starších abolicionistických společností na Jihu, poslední z nich je zrušena v roce 1834. Od tohoto roku se abolicionistický boj začíná nebezpečně identifikovat s geografickou hranicí přítomnosti otroctví v USA. Tato vlna oživení protiotrokářských aktivit měla příčinu v několika procesech probíhajících od počátku století. Prvním a důležitějším z nich byla řada křesťanských probuzení, nejvíce spojovaných se jménem Charlese G. Finneyho. Mnoho žáků skončilo ve službách abolicionismu. Druhou velkou ideovou zásobárnou pro abolicionistické bojovníky byla humanitární či filantropická hnutí snažící se např. o zakládání škol, reformu vězeňství, různá mírová hnutí apod.\n\nZa symbolické datum počátku masového útoku proti instituci otroctví je považován rok 1831, kdy William Lloyd Garrison (1805-1879), zástupce osvícensko-humanitního proudu v abolicionizmu 30. let, začal vydávat svůj časopis The Liberator. Ve stejném roce se zasloužil o založení protiotrokářské společnosti v Nové Anglii a po roce 1833 začal spolupracovat s bratry Tappany, kteří v tomto roce založili Americkou protiotrokářskou společnost, která abolicionistická hnutí ve Spojených státech sjednotila. Podporou začínajícím společnostem byly i zkušenosti zahraničních, především britských, abolicionistů, kterým se v roce 1833 podařilo přesvědčit parlament, aby zrušil otroctví na území britských kolonií v Americe. Abolicionisté bojovali proti otroctví ideově – politickým lobbingem a pořádáním přednášek a veřejných disputací, ale také prakticky – například vybudováním systému dobrovolníků, jež pomáhali otrokům v útěku na Sever – tzv. podzemní železnice.\n\nTyto snahy však vedly k rozdělení společnosti v USA. Prvním znakem rozpadající se Unie bylo rozdělení církví ve 40. letech 19. století. Politické napětí se prohloubilo ve střetech o rovnováhu svobodných a otrokářských států v Unii, při přijímání dalších států. Po vítězství Republikánské strany v prezidentských volbách vypukla občanská válka a porážka Konfederace států, jež byly otrokářské byla koncem instituce otroctví v USA.\n\nBenjamin Franklin, John Brown, Frederick Douglass, Henry David Thoreau, Ralph Waldo Emerson, Silas Soule, Harriet Beecher Stowe, Henry Ward Beecher, Levi Coffin, Benjamin Lundy, Calvin Fairbank, Amos Noë Freeman, Thomas Garret, William Lloyd Garrison , Samuel Clemens, Julia Ward Howe, Samuel Gridley Howe, Elijah Lovejoy, James Russell Lowell, Maria White Lowell, Lucretia Mott, Wendell Phillips, Gerrit Smith, Lysander Spooner, Elizabeth Cady Stanton, Sojourner Truth, Harriet Tubman, Arthur Tappan, Theodore Dwight Weld, Angelina Emily Grimke, Ernestine Rose.\n\nWilliam Wilberforce, Thomas Clarkson, John Wesley, Granville Sharp, Bishop Beilby Porteus, Hannah More, Thomas Day, Josiah Wedgwood.\n\nV současné době se k abolicionismu hlásí hnutí, které bojuje proti umělým potratům. Od ostatních pro-life hnutí se liší tím, že požaduje okamžitou ilegalizaci umělých potratů. Toto hnutí začalo v roce 2012 ve městě Norman. Z tohoto města se rozšířilo do dalších států USA a do jiných zemí. Jejich znakem je AHA, které je zkratkou anglického Abolish Human Abortion (Zrušme Potraty Lidí). Abolicionisté zastávají 5 principů abolicionismu. \n\nAbolicionismus:\n\n\nAbolicionisté jsou v počátcích i v České republice.\n\n\n"}
{"id": "80291", "url": "https://cs.wikipedia.org/wiki?curid=80291", "title": "Cupola", "text": "Cupola\n\nCupola (anglicky kupole) je modul kosmické stanice ISS, který zajistila Evropská kosmická agentura a který umožní práci a 180° výhled až dvěma členům posádky stanice. To zjednoduší práci např. s robotickým ramenem či při vykládání nákladového prostoru amerického raketoplánu.\n\nModul byl navržen a vyroben italskou firmou Alenia – má tvar kupole tvořené šesti bočními a jedním vrchním oknem vybavenými poklopy sloužícími jako ochrana před mikrometeority a vesmírným smetím. Celá konstrukce má téměř 3 metry v průměru a 1,5 metru na výšku a měla by být připojena na jeden z napojovacích uzlů amerického modulu Unity. Kromě komunikační techniky může být v modulu Cupola umístěno jedno ze dvou identických ovládání kanadského robotického ramene.\n\nV současnosti je Cupola majetkem NASA (převedena za dopravu a servis ISS pro ESA) a byl vynesen do vesmíru během letu raketoplánu STS-130 který odstartoval 8. února 2010.\n\n\n"}
{"id": "80292", "url": "https://cs.wikipedia.org/wiki?curid=80292", "title": "Glagolská mše (Janáček)", "text": "Glagolská mše (Janáček)\n\nGlagolská mše (\"Mša glagolskaja\") je kantáta pro sóla, smíšený sbor, orchestr a varhany, kterou složil Leoš Janáček v pokročilém věku 72 let, v období od 5. srpna do 15. října 1926 v Luhačovicích a Brně. Staroslověnský text upravil přední český jazykovědec a slavista Miloš Weingart.\n\n\"Postludium\" napsal Janáček už o řadu let dříve jako samostatné intermezzo ve stylu passacaglie a nadepsal jej „Varhany sólo“. Projevuje se zde autorův originální a vysoce expresivní skladatelský styl. Až posléze jej použil jako sedmou část Glagolské mše.\n\nV září 1927 Janáček dokončil druhý opis kantáty jako přípravu k jejímu prvnímu uvedení. V březnu 1928 pak byla partitura s dílčími úpravami připravena k tisku a vyšla až po Janáčkově smrti v Universal Edition ve Vídni. Tato druhá verze pak byla až do 90. let nejčastěji hrána. Původní podoba („verze 1927“), rekonstruovaná Paulem Wingfieldem, byla poprvé provedena roku 1993 na University of Manchester.\n\nAčkoli se jedná o zhudebnění liturgického textu, nemá skladba křesťanský charakter. Když Ludvík Kundera o jejím autorovi hovořil jako o „pevně věřícím starci“, Janáček se ohradil: „Žaden stařec, žaden věřici, mladiku.“ Původ Glagolské mše je spíše možné hledat ve skladatelově panteismu – v časopise \"Literární svět\" se vyjádřil, že Glagolskou mši skládal „pro víru ve věčný život, ne však na konfesijním základě, nýbrž na morálně neporušitelném, jenž si bere Boha za svědka“ – a v jeho panslavismu. Jako u většiny jeho pozdních děl i u Glagolské mše hraje velkou úlohu milostná inspirace; jak psal Kamile Stösslové v dopise z 24/25. prosince 1926, měla to být jejich pomyslná svatební mše.\n\nGlagolská mše patří k nejhranějším autorovým dílům; např. v repertoáru České filharmonie je z Janáčkovy tvorby na třetím místě za \"Tarasem Bulbou\" a \"Sinfoniettou\". Hned v prvních pěti ročnících festivalu Pražské jaro byla Českou filharmonií uvedena třikrát – v letech 1947 a 1948 pod taktovkou Rafaela Kubelíka a v roce 1950 s Karlem Ančerlem. 18. července 2011 při zahajovacím koncertu 20. ročníku festivalu \"Janáček a Luhačovice\" byla poprvé uvedena také v Luhačovicích, v kostele sv. Rodiny.\n\nMša glagolskaja (\"Glagolská mše\") pro sóla, sbor, orchestr a varhany na staroslověnský text\n\n\"Glagolská mše\" je napsána pro sólový soprán, alt, tenor a bas, dvojitý smíšený sbor (SATB) a orchestr o složení: 4 flétny (flétny 2–4 dublují pikoly), 2 hoboje, anglický roh, 3 klarinety (klarinet 3 dubluje basklarinet), 3 fagoty (fagot 3 dubluje kontrafagot), 4 lesní rohy, 4 trubky, 3 pozouny, tuba, tympány, zvonkohra, triangl, vířivý buben, činely, gong, zvony, 2 harfy, celesta, varhany a smyčce (první a druhé housle, violy, violoncella a kontrabasy).\n\n\n\n"}
