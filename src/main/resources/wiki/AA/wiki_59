{"id": "34623", "url": "https://cs.wikipedia.org/wiki?curid=34623", "title": "Valašsko", "text": "Valašsko\n\nValašsko je tradiční region v nejvýchodnější části Moravy, u hranic se Slovenskem. Prostírá se v hornaté a lesnaté oblasti na povodí Dřevnice, Vláry a horní Bečvy, na území okresu Vsetín, značné části okresu Zlín a případně (v závislosti na vymezení) i přilehlých částech okresů Kroměříž, Nový Jičín a Frýdek-Místek. Východní částí se překrývá s CHKO Beskydy, ačkoliv samotné Moravskoslezské Beskydy tvoří spíše severní hranici Valašska a jádrem valašského území je Hostýnsko-vsetínská hornatina a severní část Vizovické vrchoviny. Území zahrnované do Valašska zaujímá plochu zhruba 2000 km² a přibližně 250 tisíc obyvatel (velmi záleží na míře začlenění Zlína).\n\nJde o svébytný národopisný a kulturní region, sousedící na jihozápadě se Slováckem, na západě s Hanou a na severu s Lašskem. Na Slovensku na něj navazuje na jihovýchodě Pováží a na východě Kysuce. V Rožnově pod Radhoštěm se nachází skanzen Valašské muzeum v přírodě, v němž byly soustředěny předměty regionální valašské lidové kultury a řemesel, včetně zachovaných domů ze zdejších měst a vesnic. Nejlidnatějšími městy Valašska jsou Zlín (na okraji), Vsetín a Valašské Meziříčí, další důležitá střediska jsou Rožnov, Vizovice nebo Valašské Klobouky.\n\nPojmenování Valach je slovanskými jazyky přejaté slovo \"Walhs\" původně germánského původu, používané starověkými Góty pro pojmenování Keltů, romanizovaných Keltů a románskými jazyky mluvících národů. Téhož původu je zastaralý výraz „Vlach“ = Ital.\n\nValašské osídlení na Moravě je historicky mladé, valašská kolonizace probíhala teprve od 14. do 17. století. Valašské pastýřské kmeny migrovaly z oblasti dnešního jižního Rumunska (původní Valašsko) podél karpatského oblouku směrem na západ.\nValaši jsou někdy považováni za potomky romanizovaných (paleo-balkánských) národů jako Thrákové (vč. Dáků) a Ilyrové, nejedná se však o všeobecně přijímaný názor.\n\nNa své migrační cestě Valaši postupně ztratili svůj původní jazyk, s výjimkou některých slov (bača, brynza, geleta, strunga, ogar apod.), která používají ve svém nářečí, ale zachovali si hodně ze své kultury (zejména folklór, hudbu a kroje) a hospodářské zvyky, zejména chov ovcí. Z etnického hlediska šlo původně o rusínsko-rumunské obyvatelstvo. V původních písemných pramenech je nazývají \"Coloni Valachales\" nebo \"Valach seu Ruthéni\" (Valaši čili Rusíni).\n\nV současnosti je ovšem tato teorie spíše považována za překonanou. Slovo Valach bylo mnohem pravděpodobněji na obyvatele východní Moravy přeneseno jako obecné označení pastevců, horalů, nikoli jako označení etnické.\n\nVýchod Moravy má oproti jiným jejím oblastem specifickou historii. Tradičně bylo toto neúrodné periferní území jen řídce osídleno. Ve 13. století došlo k osídlování dolin, tehdy se na kolonizaci podíleli především mnišské řády. K výraznějšímu vzestupu počtu obyvatel došlo až v souvislosti s dějinným procesem zvaným valašská kolonizace. Na sklonku středověku, ale zejména po roce 1500 přišel pastevecký lid zvaný Valaši a osídlil hospodářsky nevyužité kopcovité oblasti. Nejprve se Valaši objevili na území Hukvaldského panství. Toto území se dnes řadí do regionu Lašsko. Postupně se cílem kolonizace stala celá východní Morava.\n\nZpočátku byli Valaši-pastevci poměrně svobodným lidem a měli s vrchností dobré vztahy. Platili zvláštní valašskou daň – desátý kus dobytka, a jejich postavení zaručovalo valašské právo. Původ nově příchozích pasteveckých kolonistů není zcela jednoznačně vyjasněn. Historici vedou již od poloviny 19. století spory o to, jestli se jednalo více o lid původu rumunského či rusínského. Obecně převažuje názor, že kolonisté byli etnicky nejednotní. V Rumunsku má každopádně valašské pastevectví a salašnictví svůj původ. Z hospodářských důvodu osídlovali rumunští pastevci horské oblasti na různých slovanských územích - nejprve na Ukrajině, a později v Polsku, Slovensku i jinde. Východní Morava byla posledním regionem osídleným v souvislosti s procesem známým jako valašská kolonizace. Všude ve slovanských oblastech Rumuni etnicky splynuli s původním obyvatelstvem.\n\nV počátcích valašské kolonizace byla východní Morava osídlena dvojím lidem. Údolí obývali původní Moravané – horští zemědělci, a kopce nově příchozí pastevci – Valaši. Brzy obojí lid splynul v jeden celek. Na Valašsku se tak smísila kultura moravská a karpatská.\n\nPojem Valašsko se vžil pozvolna a s časovým odstupem. K jeho rozšíření přispěla také třicetiletá válka a valašské povstání. Již koncem roku 1620 se Valaši vzbouřili proti Habsburkům. Valašské povstání trvalo s přestávkami až do roku 1644, kdy bylo krvavě potlačeno. Ve Vsetíně bylo 15. února 1644 popraveno na 200 Valachů a další byli popraveni v Brně. V souvislosti s událostmi té doby se více vžil pojem Valašsko. V terminologii vrchnosti slovo \"Valach\" znamenalo totéž co rebel či nespokojený živel.\n\n6. října 1663 zahynulo dve stě Valachů při obraně Hrozenkovského průsmyku proti mnohonásobné přesile Osmanských Turků a jejich krymsko-tatarských spojenců, kteří následně vpadli na jižní Valašsko, zpustošili území až po Uherský Brod a odvlekli tisíce lidí do otroctví.\n\nNeklidným obdobím bylo i 18. století, kdy se lid bouřil proti náboženskému a sociálnímu útlaku. Na Valašsku přežívala tajně evangelická víra. Náboženský útlak částečně odstranil toleranční patent, který vydal císař Josef II. v roce 1781.\n\nKoncem 19. století byla na území Valašska z různých směrů přivedena železnice, roku 1885 do Vsetína (1908 protažena do Velkých Karlovic), 1899 do Vizovic a na jihu roku 1888 Vlárská dráha přes Bylnici. Valašské Meziříčí se stalo významným železničním uzlem.\n\nVznikem Československa se snížila odlehlost a zaostalost Valašska, které se ocitlo uprostřed nového státu. Ve Zlíně, původně nevýznamném městečku na okraji valašského regionu, probíhal od 20. let stavební a průmyslový rozmach založený na prosperitě a velkorysých plánech firmy Baťa. Byly propojeny železniční tratě v severní a jižní části Valašska (trať Hranice–Púchov, trať Horní Lideč–Bylnice), což zlepšilo jeho dopravní dostupnost a obslužnost. Významným rozvojovým počinem bylo také založení zbrojovky ve Vsetíně roku 1937.\n\nV době druhé světové války na Valašsku působili partyzáni. Němečtí nacisté tehdy vypálili několik osad a vyvraždili tamní obyvatele. Nejznámější z těchto osad jsou Prlov a Ploština.\n\nPo válce proběhla další industrializace a valašská města získala výrazněji průmyslový a sídlištní charakter.\n\nMapování dějin Valašska a života jeho lidu se od roku 1925 věnuje Valašské muzeum v přírodě v Rožnově pod Radhoštěm. Toto živé muzeum pořádá každý rok i mnoho nejrůznějších akcí inspirovaných folklorem, lidovými zvyky a tradičními řemesly. Současně organizuje výstavy a tematické vzdělávací pořady. \n\nCíl propagovat Valašsko jako svébytný a atraktivní turistický region měl také recesisticko-komerční projekt „Valašské království“, jehož tváří byl populární herec a komik Bolek Polívka (rodák z Vizovic).\n\nÚzemní rozsah není možné vymezit jednoznačně, kromě (jiho)východní hranice, která je dána státní hranicí se Slovenskem. Navíc existují různá hlediska, podle nichž se region vymezuje - typ krajiny, bývalý způsob života, kroje, nářečí. Dříve hrálo hlavní roli hospodářství. Valašsko bylo tam, kde se provozovalo karpatské salašnictví. Později, kdy salašnictví upadalo, se region vymezoval podle kroje a nářečí. Dnes hraje hlavní roli identita obyvatel – Valašsko je tam, kde se lidé považují za Valachy.\n\nDále se Valašsko rozděluje na jádro regionu, okraj a přechodné oblasti. Za jádro je obvykle považováno Horní Vsacko, Vsetínsko, Rožnovsko a oblasti kolem Valašského Meziříčí na severu, Lukovsko na jihozápadě, Vizovsko a Valašské Klobouky na jihu. Na okraji leží např. Vizovice, Slavičín. Přechodné oblasti jsou: Podřevnicko (oblast kolem Zlína) – přechod mezi Slováckem, Hanou a Valašskem, avšak s převažujícím valašským vlivem, obvykle se řadí k Valašsku; dále Luhačovské Zálesí mezi Slováckem a Valašskem (bývá střídavě řazeno k oběma regionům), Hostýnské Záhoří na západě na hranicích s Hanou, a severní úpatí Beskyd na pomezí Valašska a Lašska, resp. Kravařska. \n\n\nNa pomezí Valašska a sousedních oblastí:\n\n\n\n\nSvobodné dívky nosily cop s pěšinkou uprostřed zapletený stužkou. Vdané ženy si dva copy omotaly kolen hlavy a nasadily na ně čepec.\n\nkrpce, soukenné papuče, vysoké šněrovací boty)\n\nValašské nářečí je nářeční podskupina, které patří do východomoravské nářeční skupiny. Dochovalo se v něm několik slov z původního jazyka Valachů, kteří přišli z Rumunska ve 13. století, většinou slova spojená se salašnictvím, jejich původní obživou (např. ogar - chlapec, brynza - ovčí sýr, košár - ohrada pro dobytek).\n\n\n\n\n\n\"v abecedním pořadí:\"\n\n"}
{"id": "34628", "url": "https://cs.wikipedia.org/wiki?curid=34628", "title": "Lužnice", "text": "Lužnice\n\nLužnice ( nebo , ) je řeka na jihu České republiky (Jihočeský kraj) s horním tokem v Rakousku (Horní Rakousko). Je to pravobřežní přítok Vltavy. Je dlouhá 208 km a odvodňuje území o rozloze 4234,65 km²; číslo hydrologického pořadí: Lužnice 1-07-01-001 1; průměrný průtok činí 24,3 m³/s, oproti ostatním jihočeským řekám má však velmi malý spád a teče pomalu. Relativně zachované přírodní koryto horního toku s četnými meandry působí díky rozlivům jako velký polder, který výrazným způsobem snižuje povodňovou vlnu dále po toku.\n\nLužnice také reguluje množství vody mnoha rybníků ve svém povodí (například Rožmberku již od dob Jakuba Krčína z Jelčan nebo napájecím kanálem \"Zlatá stoka\"). V minulosti byla na řece provozována voroplavba. Již panovník Karel IV. stanovil předpisy péče o splavnění Lužnice pro dopravu dřeva (potvrzuje to zápis v archivu s datem 3. srpna 1366).\n\nLužnice protéká Novohradskými horami, Vitorazskem, Třeboňskou pánví a Středočeskou pahorkatinou, celý horní tok Lužnice od hranic s Rakouskem až k Veselí nad Lužnicí je součást CHKO Třeboňsko, jednoho z přírodně nejcennějších území jižních Čech, které je zařazeno do systému biosférických rezervací UNESCO. Koryto řeky je v úseku od Veselí nad Lužnicí k soutoku s Vltavou chráněné jako přírodní památka Lužnice.\n\nLužnice patří u vodáků k oblíbeným českým řekám pro rekreační kanoistiku, zejména v úseku „rychlejší vody“ od Tábora k Bechyni.\n\nLužnice pramení na rakouské straně Novohradských hor, na západním svahu hory Eichelberg (1054 m), v nadmořské výšce 970 m. Nejlepší přístup k prameni je z obce Karlstift, z níž vede k prameni 2 km dlouhá cesta značená orientačními tabulemi. Nedaleko od pramene vstupuje východně od Pohoří na Šumavě na české území, kde protéká splavovací nádrží Kapelunk a po zhruba 5 km, kdy v mírném odstupu sledovala z české strany státní hranici, se na soutoku s potokem Popelnicí vrací se zpět do Rakouska. Protéká městem Weitra (Vitoraz) a dále po proudu tvoří hranici mezi Gmündem (Cmuntem) a Českými Velenicemi. Za Gmündem se opět vrací na území Rakouska, ale po několika kilometrech se za obcí Breitensee obrací do Čech a míří do široké Třeboňské pánve.\n\nPrvním významnějším přítokem z pravé strany je říčka Skřemelice (Braunaubach), která se vlévá do Lužnice v Gmündu. Na českém území nedaleko Klikova do Lužnice pravobřežně ústí říčka Dračice. Před jezem Pilař z Lužnice doleva odbočuje k Třeboni umělý kanál Zlatá stoka a nedaleko pod jezem se pravobřežně vlévá Koštěnický potok. Asi 3 km za Majdalenou se koryto Lužnice dělí (nedaleko Novořecké bašty) vlevo na Starou a vpravo na Novou řeku. Stará řeka je původní-hlavní tok Lužnice, meandrující, dnes převážně zarostlé a těžko průjezdné řečiště Lužnice, které napájí největší rybník v Česku Rožmberk a z něj pokračuje k Veselí nad Lužnicí. Před obcí Frahelž vtéká do Lužnice Miletínský-Tisý potok, který přivádí zejména vodu z rybníků Velký a Malý Tisý (jižně od Lomnice nad Lužnicí).\n\nNová řeka je naopak umělý 13,5 km dlouhý kanál-tok s přímými úseky (zbudovaný v 16. století Jakubem Krčínem z Jelčan), který slouží zejména k odvádění povodňové vody mimo Rožmberský rybník do řeky Nežárky a ke zmenšení nebezpečí případného protržení jeho hráze.\n\nPřed Veselím se do Lužnice z levé strany vrací voda Zlaté stoky a ve městě (405 m n. m.) se pravobřežně vlévá Nežárka vracející i vody Nové řeky. Na severním okraji se zleva vlévá Bechyňský potok, který přivádí vody zejména ze známých Soběslavsko-veselských blat, např. od obcí: Vyhnanice, Hlavatce, Vlastiboř nebo také od Komárova a Borkovic.\n\nZ četných menších i malých přítoků na své cestě k Táboru přijímá Lužnice např. před Soběslaví Dírenský potok (od rybníku Nadýmač), v městě pak Černovický potok, který pramení v Křemešnické vrchovině, protéká otevřenou rovinatou krajinou a napájí řadu rybníků. Zleva (392 m n. m.) u Plané nad Lužnicí přitéká Maršovský potok (od obcí Ústrašice, Obora, Maršov). Před městem Sezimovo Ústí přitéká u jezu Soukeník zleva Radimovický potok, v městě potom zprava známý Kozský potok, který přivádí vodu několika potoků ze směru od Turovce a Kozího Hrádku.\n\nV Táboře je to Tismenický potok (soutok 384 m n. m.) (roku 1492 přehrazený – vznikla nádrž Jordán, rozloha 50 ha). Dále, asi 7 km západně se pak vlévá, také zprava, Vlásenický potok a pak nedaleko, opět zprava se u Bredova mlýna vlévá \"Pilský potok\" (přitéká od obcí Padařov a Drhovice). Nad Dobronicemi (pod „Papírnou“) se zprava vlévá Oltyňský potok. Níže po proudu pak zleva Všechlapský potok. V Bechyni se také zprava vlévá říčka Smutná, za městem se zleva připojuje zajímavým kaňonem protékající potok Židova strouha, pramenící jižně od obce Bzí.\n\nOd Bechyně teče nahnědlá voda Lužnice mezi stráněmi dál směrem k Vltavě, u obce Rosín zprava přitéká Koloměřický potok, protéká obcí Koloděje nad Lužnicí a pak již míří obloukem k Neznašovu nedaleko Týna nad Vltavou. Koryta obou řek se tady zásadně změnila jak v šedesátých, tak v osmdesátých letech 20.století po napuštění přehradní nádrže Orlík a vybudování přehradního stupně Kořensko. Zde voda Lužnice (v 354 m n. m.) zvolna mizí ve vzduté vodní hladině (soutoku) řeky Vltavy.\n\n\n\n\n\n\nHlásné profily:\n\n\n\n\n"}
{"id": "34629", "url": "https://cs.wikipedia.org/wiki?curid=34629", "title": "Přenosové ztráty", "text": "Přenosové ztráty\n\nPřenosové ztráty (nebo také ztráty v přenosové soustavě) jsou ztráty vzniklé při transportu elektrické energie prostřednictvím přenosové soustavy. Ztráty jsou rozdílem mezi energií dodanou do sítě a energií odebranou. Ztráty dělíme na technické a netechnické (obchodní).\n\nK technickým ztrátám dochází při jakémkoliv přenosu elektrické energie a jsou způsobeny fyzikálními účinky elektrické energie. Technické ztráty zahrnují:\n\nPodle místa původu dělíme technické ztráty na:\n\nTechnické ztráty elektrické energie v rozvodu a vnitřním rozvodu elektrické energie se člení na:\n\nKaždý vodič má nenulový elektrický odpor a průchodem elektrického proudu se zahřívá. Výkon, který se mění na teplo, nazýváme ztrátový výkon a značíme ho P. Jednotkou ztrátového výkonu je watt a jeho velikost pro stejnosměrný proud vypočteme:\n\nformula_1,\n\nkde formula_2 je úbytek napětí na vodiči (rezistoru) ve voltech, formula_3 je proud protékající odporem v ampérech, formula_4 je odpor v ohmech. Ve výpočtu je dosazeno formula_5 za podle Ohmova zákona.\n\nPro střídavý proud používáme místo odporu impedanci a platí: \n\nformula_6,\n\nkde formula_7 je ztrátový výkon, formula_8 je impedance vedení a formula_3 je protékající proud.\n\nDalším druhem přenosových ztrát jsou ztráty vyzařováním. Vedení délky nad 3000 km začíná fungovat jako anténa vyzařující na kmitočtu 50 Hz. Proto se vedení na velmi velkou vzdálenost někdy realizují pomocí stejnosměrného proudu.\n\nSnížení přenosových ztrát je možné dosáhnout snížením impedance přenosového vedení nebo snížením protékajícího proudu. Impedanci přenosového vedení je možné snížit jeho zkrácením, zvětšením průřezu vodičů nebo volbou vhodného materiálu (např. použít měď místo hliníku nebo oceli). Další možností je snížení protékajícího proudu, čehož se dá při konstantním přeneseném výkonu dosáhnout zvýšením napětí. Velikost napětí při přenosu je tedy volbou mezi přeneseným výkonem, ztrátami a náklady. Při použití vysokého napětí vznikají technické problémy s konstrukcí izolátorů, spínačů, odpojovačů a dalších součástí přenosových soustav. V Česku se proto pro dálkové přenosy elektrické energie používají napětí 400 kV (méně často 220 kV).\n\nNetechnické ztráty, někdy též nazývané obchodní a jsou do této položky zahrnovány např.:\n\n\n"}
{"id": "34637", "url": "https://cs.wikipedia.org/wiki?curid=34637", "title": "Takin", "text": "Takin\n\nTakin (\"Budorcas taxicolor\") je turovitý sudokopytník řadící se do podčeledi koz a ovcí. Takini obývali v minulosti rozsáhlé oblasti Číny, Bhútánu, Ásámu a severní Barmy. Takin je národním zvířetem Bhútánu.\n\nRaritou je vlastnictví takina čínského (=zlatého) v ZOO Liberec, je to vůbec první chov tohoto poddruhu mimo Asii. V posledních letech chovají takiny také ZOO v Děčíně, Chomutově, Praze a Brně. V Brně se zdařilo odchovat tři mláďata takina indického..\n\n\n"}
{"id": "34638", "url": "https://cs.wikipedia.org/wiki?curid=34638", "title": "Precese", "text": "Precese\n\nPrecese je fyzikální jev, při němž se působením vnější dvojice sil mění orientace osy setrvačníku v prostoru.\n\nPůsobí-li na rotující těleso obecně orientovaná vnější dvojice sil, můžeme tuto dvojici sil rozložit na složku rovnoběžnou s osou rotace a na složku kolmou k této ose. První složka podle své orientace buď urychluje rotaci tělesa, nebo ji naopak snižuje. Druhá, kolmá složka dvojice vnějších sil pak způsobuje změnu orientace osy rotace tělesa, která se začne otáčet podle osy kolmé na osu rotace tělesa i na druhou složku dvojice vnějších sil.\n\nTypickým případem je působení gravitačního pole na setrvačník. Takovým setrvačníkům se říká \"těžké\". Pokud setrvačník postavíme hrotem rotační osy na pevnou horizontální podložku tak, že jeho osa bude k této podložce skloněna (jeho těžiště nebude přesně vertikálně nad bodem opření), začne na setrvačník působit dvojice sil a to tíha (váha) setrvačníku působící v jeho těžišti vertikálním směrem dolů a stejně velká reakční síla odporu podložky, působící v hrotu osy vertikálně směrem nahoru.\n\nDůsledkem působení této vnější dvojice sil je precese osy rotace, tj. tato osa začne vykonávat periodický pohyb po plášti kužele s vrcholem v bodu opření osy setrvačníku na podložku.\n\nZvláštním případem precese je precese zemské osy.\n\n"}
{"id": "34642", "url": "https://cs.wikipedia.org/wiki?curid=34642", "title": "Ernst Gideon von Laudon", "text": "Ernst Gideon von Laudon\n\nErnst Gideon svobodný pán von Laudon (\"Loudon, Ernst Gideon Freiherr von Laudon\"; 13. února 1717, Tootzen, Švédské Lotyšsko – 14. července 1790 Nový Jičín) byl rakouský vojevůdce, jeden z nejúspěšnějších odpůrců pruského krále Fridricha Velikého. Proslavil se ve válkách s Pruskem a svým tažením na Balkán proti Osmanské říši, které ho zařadilo mezi slavné turkobijce. Od roku 1789 až do své smrti byl vojenským guvernérem v Habsburském Srbsku.\n\nZ jeho jména pochází zvolání či kletba \"himmellaudon!\" ( \"Himmel Laudon\", tj. \"Nebesa, Laudon!\"), kterou údajně volali vyděšení Prusové. Kolem roku 1757 také na jeho počest vznikla česká lidová píseň Generál Laudon jede skrz vesnici, má bílou čepici, zřejmě v Rynolticích na Liberecku, kde generál pobýval několik dní.\n\nJeho mládí bylo poznamenáno chudobou jeho rodného Livonska, které bylo zasaženo severní válkou mezi Švédskem a Ruskem, uzavřenou po dvou desetiletích Nystadským mírem (1721), kterým bylo Livonsko odebráno Švédsku a začleněno k Rusku. Jeho původ byl baltsko-německý a lotyšský, pocházel z nemajetné protestantské rodiny nižší šlechty, která byla usazená v Livonsku od 15. století, údajně měl i předky ze Skotska. Vyrůstal v chudé rodině a pro nedostatek financí nedosáhl patřičného školního vzdělání. Francouzsky uměl pouze pasivně, což byla v době, kdy francouzština byla hlavním jazykem inteligence a byly v ní psány i vojenské spisy, veliká nevýhoda. Navíc, ani jeho písemný projev v němčině nebyl dobrý. Základy víry mu vštípil místní pastor Georg Oxfort. V patnácti letech, počátkem 30. let 18. století, vstoupil do carské armády. Jeho pskovský pluk se v letech 1733 – 1735 zúčastnil války o polské dědictví. Roku 1735 se při tažení do Porýní dostal do Čech, kde se setkal s Evženem Savojským, který měl v té době renomé výborného vojevůdce a také s pruským korunním princem Bedřichem.\n\nV letech 1735 – 1739 se během rusko-turecké války účastnil tažení carské armády proti krymským Tatarům, kteří postrádali posily od Turků, bojujících v té době s Habsburskou monarchií. Roku 1737 byl povýšen na poručíka. Hned dva roky poté, když bylo s jeho přispěním dobyto Moldavsko, byl povýšen na nadporučíka. Válka skončila vyjednaným mírem mezi Osmanskou říší, Ruskem a Habsburskou monarchií. V době, kdy sloužil v ruské armádě, se ve vojenském ležení u Kyjeva seznámil s Františkem Trenckem.\n\nKdyž se vrátil domů z tohoto tažení, jeho rodina byla ještě ve větší finanční nouzi, hrozilo jim vystěhování. Aby mohl pomoc rodině se splácením dluhů, ucházel se o službu ve švédské armádě, kterou nedostal, proto se rozhodl odcestovat do Flensburgu za vidinou služby v pruské armádě ve válce o rakouské dědictví (1740-1748), přímo do hlavního města Pruska do Berlína, kde si roku 1743 požádal o osobní audienci u pruského krále. Na přijetí čekal 4 měsíce, ale stejně nebyl přijat. Po jeho odmítnutí se vydal z Berlína do Vídně, kde hlavně díky několika doporučujícím dopisům od vlivných lidí v Rakousku, získal 1. května 1744 post velitele jedné setniny rakouské armády. Jeho velitelem byl baron Trenck, se kterým se Laudon seznámil v Rusku. Tato setnina měla za úkol pochod do Porýní. V květnu 1745 se dostal se svou armádou do Slezska, které se pokusil získat zpět pro Marii Terezii. V noci z 25. května na 26. května 1745 s pomocí zběha z pruské armády dobyli město Kozlí. Jednotky Trenckových pandurů nakonec opustil, protože se mu nelíbila jejich nekázeň a přílišná krutost. Dne 1. května 1746 byl převelen k hraničářskému pluku v Chorvatsku v městečku Bunič na Vojenské hranici proti Turkům, kde se stal opět velitelem jedné setniny a byl povýšen na majora. V té době začal psát své více než stostránkové dílo s názvem \"Projekt, jak by bylo možno si počínat v případné defenzivě nebo ofenzivě proti Turkům\", jehož dokončení si nakonec vyžádalo přes 4 roky. Originál tohoto díla je dnes ve Vídeňském válečném archívu. V červnu 1751 pomohl potlačit vzpouru několika vlastních jednotek, jimž se nelíbila nová pravidla, jež zavedla Marie Terezie, díky této akci a po kladném hodnocení svého nadřízeného velitele generálmajora Scherzera byl povýšen patentem ze dne 20. dubna 1753 na podplukovníka.\n\nV té době byl již ženatý s Klárou Hagenovou, datum jejich sňatku není znám. Nedochovaly se ani informace o době narození jejich dvou potomků. Jen je známo, že oba zemřeli ve velmi mladém věku, což se projevilo na matčině i otcově psychice. Během služby v rakouské armádě Laudon konvertoval ke katolické víře. \n\nDne 25. září 1756 se přesunul do severozápadních Čech, odkud za 5 dní vytáhl na Lovosice, kde rakouskou armádu 1. října 1756 napadla pruská armáda, načež Rakušané ustoupili, aby se spojili se saskou armádou. Dne 18. října 1756 obsadil oddíl 500 hraničářů a 60 husarů pod Laudonovým vedením Děčín. Zde Laudon měl již významné postavení, protože v oddíle mu byli podřízení i důstojníci s vyšší hodností.\n\nDalší zásluhy si vydobyl během zimy, která přišla v roce 1756 velmi brzy. Od nadřízeného generálmajora Maurice Lacyho získal povolení k napadaní pruských pozic v Sasku. Dne 1. ledna 1757 ve večerních hodinách zaútočil na pruskou pozici v městečku Ostritz, kde jeho muži pobili celou pruskou osádku a jako válečnou kořist si vzali veškeré pruské vybavení včetně zbraní a zásob. Po těchto úspěšných zimních akcích byl 17. března 1757 opět povýšen do hodnosti plukovníka. V květnu 1757 se zúčastnil bitvy u Štěrbohol a bojů o Prahu, která byla nakonec i s jeho velkým přispěním osvobozena. Dne 24. června 1757 přepadl u Velemína pruský transport, z něhož ukořistil zajatce a zásoby. Totéž se mu povedlo několik dní nato v Děčíně, kdy přepadl 15 lodí.\n\nJeho první prohrou byl útok na Prusy, kteří měli pozici u Lovosic. I když Prusové ztratili několik děl, měli strategickou výhodu a tak se musel stáhnout. I přes tuto prohru si získal náklonnost svého nejvyššího velitele Karla Lotrinského, který mu zajistil zvýšení ročního platu o 1500 zlatých. Aby si zajistil nezávislost na jediném armádním skladu, který byl v Lounech, dobyl v srpnu saský Freiberg, kde se nacházely pruské zásoby.\n\nDíky této akci byl 25. srpna 1757 povýšen na generálmajora. O povýšení se však dozvěděl téměř s měsíčním zpožděním. Dne 7. března 1758 navíc jako jeden z prvních získal tzv. \"malý kříž\", jehož majitel se stal rytířem vojenského řádu Marie Terezie, který Marie Terezie založila rok před tím, než jej dostal Laudon. Během května a po celý červen 1758 se účastnil osvobozování Olomouce od pruských jednotek. Dne 30. května 1758 za ním přijel velitel Leopold Daun, při té příležitosti předvedl svému veliteli noční přepad pruského tábora u Náměště, za který dostal pochvalný dopis.\n\nNa konci června se pruské jednotky, které obléhaly Olomouc, nacházely ve špatném stavu, chybělo jim jídlo, náboje, zbraně, léky a bylo potřeba postarat se o raněné vojáky, proto se velení pruských jednotek rozhodlo poslat z Pruska zásoby, o čemž se prostřednictvím špeha dozvěděl i Daun. Menší pruské transporty byly již dříve přepadány ve stylu partyzánských válek. Proto se pruský král rozhodl zorganizovat obří transport s doprovodem přes 20 tisíc mužů. Plán na uloupení tohoto transportu byl následující: hlavní síly měly napadnout konvoj u města Libavá, a pokud proklouznou nějaké pruské jednotky, měl je zlikvidovat Laudon u Šternberka. Laudon dorazil na místo 27. června 1758 v 5 hodin ráno, k večeru se přesunul k Domašovu nad Bystřicí, tam ovšem zjistil, že jednotky, které měly být ve stejnou dobu u Libavé, nedorazily, a přesunul se tedy k Dolním Guntramovicím. Cestou narazil na čelo transportu a proto se rozhodl pro útok. Po boji proti přesile byl nucen ustoupit k Moravskému Berounu. Tam se v průběhu noci dozvěděl, že jednotky konečně dorazily na určené místo u obce Libavá a on tedy může pokračovat v útoku na konvoj, který mezitím pokračoval. Dne 30. června 1758 došlo k bitvě u Domašova, kterou rakouské jednotky nakonec vyhrály. Výhrou bylo především přerušení dodávek materiálu a peněz pruským jednotkám do Olomouce a také značná válečná kořist v podobě peněz a výzbroje. Zlikvidování tohoto konvoje mělo pozitivní vliv na konec pruské blokády Olomouce. Prusové již 2. července 1758 odtáhli od Olomouce.\n\nDne 25. července mu bylo uděleno další povýšení, tentokrát na polního podmaršálka. V následujících dnech se přesunul do Dolní Lužice, kde se 14. října v 5 hodin ráno zúčastnil pod Daunovým velením jako velitel jedné části Daunovy armády nočního přepadu pruských jednotek u Hochkirchu. Pruské jednotky měly omezenou i ostrahu tábora, protože jim byla povolena večerní zábava. Daun s Laudonem toho využili. I když se Prusové dokázali pět hodin úspěšně bránit, nakonec byli donuceni se stáhnout a válečnou kořistí pro rakouské jednotky bylo 137 děl, 500 muničních a zásobovacích vozů a jiný vojenský materiál. Navíc při tomto nočním přepadu zemřel pruský maršál Keith. Rakouská strana ztratila 5000 vojáků, kdežto pruská až 9000.\n\nI za tento noční přepad byl Laudon 5. prosince oceněn velkokřížem Řádu Marie Terezie, což bylo v té době nejvyšší ocenění, které mohl v Rakousku získat.\n\nZačátek roku 1759 nebyl pro Laudona dobrý, protože jej v lednu téhož roku postihla kolika. Nejdříve hledal pomoc v Teplicích, ovšem na naléhání svého nadřízeného Dauna se rozhodl pro cestu do Vídně, kam ovšem nedorazil a byl nucen se zastavit v Praze. Až po zlepšení zdravotního stavu mohl pokračovat dál do Vídně, kde se definitivně uzdravil. Dne 5. března 1759 byl navíc povýšen do panského stavu, přičemž mu byly odpuštěny poplatky za povýšení a jako bonus získal panství Bečvárky (Malé Bečváry) v tehdejším Kouřimském kraji. Dne 27. března 1759 se vrátil zpět do Čech. V té době čítala rakouská armáda v českých zemích přes 337 000 vojáků a měla přes 500 těžkých děl. Laudon po příjezdu Prahy 31. března byl ihned odvelen ke svému sboru do Trutnova, kterému v jeho nepřítomnosti velel generálmajor Žižkovič. K prvnímu ozbrojenému střetu mezi pruskými a rakouskými vojsky po jeho návratu došlo mezi 3. a 10. květnem 1759 u Bernartic, Rýchor a Albeřic. Tento střet vyvolali Prusové. Po jeho úspěšném potlačení pokračoval směrem z Rakouského Slezska (malá část území Slezska, které si uchránila Marie Terezie) do Pruského Slezska (většina současného Slezska) a cestou získával další posily. Bojové akce v Pruském Slezsku však vycházely jen napolovic. On sám se přesvědčil o kvalitách takzvaných kyrysníků.\nDne 3. srpna 1759 měl Laudon ve svém sboru, jak uvádějí prameny, 18 528 mužů a 48 lehkých děl. V té době byl však zásobován především ruskou armádou, která pod jeho vedením odmítala často poslušnost. Proto si také stěžoval u Dauna na nekázeň. S takovouto armádou se Laudon připojil k ostatním jednotkám, které mířily ke Kunnersdorfu (Kunowice), aby se zde dne 12. srpna 1759 ráno střetly s pruskými jednotkami. První výstřel zazněl okolo 11 hodiny ráno a situace zpočátku nebyla pro rakouské jednotky dobrá. Kolem druhé hodiny odpolední se Prusové rozhodli poslat do Berlína kurýra s radostnou zprávou, což se nakonec ukázalo jako předčasné a zbrklé, protože do dění se zapojil Laudon. Provedl změny v pozicích děl a díky tomuto se výhra v bitvě začala přiklánět na rakouskou stranu. Prusové se ovšem ani pak nestáhli. Laudon se proto s ruskými kyrysníky a kozáky vrhl na otřesené Prusy. Jeho jednotky si s nimi rázně poradily a již okolo 7 hodiny mohli Rakušané slavit výhru. Podle očitých svědků z řad pruských přeběhlíků pruský král při úprku z bojiště plakal. Tato bitva byla nakonec nejkrvavější bitvou sedmileté války. Rusové se zde však dopustili strategické chyby, protože i přes Laudonovo naléhání odmítli pronásledovat zbylé pruské jednotky a ukončit tak celou válku. Laudon měl málo vlastních vojáků, a proto, i když nerad, byl nakonec nucen od svého plánu na čas ustoupit.\n\nDíky této bitvě si u Marie Terezie získal ještě větší přízeň, navíc je mu přidělen do vlastnictví pěší pluk, kterému zemřel původní majitel, čímž získal lepší postavení v armádě (plukovník-majitel) a také větší gáži (mzdu). Jako plukovník-majitel sice nemohl své jednotce velet, ale mohl rozhodovat o povýšení příslušníků svého pluku, byl předsedou u případného soudu se členem své jednotky a mohl nosit plukovní uniformu. Dalším dárkem byl briliantový prsten od Marie Terezie. Císařovna chtěla Laudona také jmenovat polním zbrojmistrem, což po výměně dopisů s Daunem neučinila, protože při případném dalším Laudonově úspěchu by se mu už neměla skoro jak odměnit. Dalším důvodem byl i fakt, že by Laudon v tom případě měl vyšší hodnost než mnoho jeho služebně starších kolegů. Hlavním Daunovým důvodem, proč Marii Terezii nedoporučil Laudonovo povýšení, bylo že při jeho případném dalším povýšení by byl Laudon již na jeho úrovni. Místo povýšení mu císařovna poslala 5000 dukátů a zlatou tabatěrku s brilianty. Ani ruská carevna se nenechala zahanbit a poslala mu kord s pozlacenou pochvou a s jílcem posázeným brilianty.\n\nLaudon se i přes nezájem z ruské strany vydal za prchajícími pruskými jednotkami dne 17. srpna 1759, i když pochopitelně poměrně bezvýsledně. Navíc byl 14. září 1759 opět po půl roce nucen ulehnout na lůžko s kolikou. Mezitím se pronásledování pruských jednotek zastavilo kvůli neustále stoupajícím požadavkům z ruské strany. Prusko tak získalo čas k obnově své armády. V listopadu téhož roku dostal Laudon jako náplast dříve navrhovanou hodnost polního zbrojmistra a k tomu jmenování velícím generálem v Českých zemích. Navíc 27. února 1760 získal konečně i dříve slíbený pluk, protože se čekalo na to, až některý zůstane bez majitele. Nakonec mu byl přidělen pluk po Karlu Brunšvicko-Wolffenbüttelsko-Beneverenském, který přeběhl k Prusku. Dalším oceněním Laudonovy práce byla možnost sestavit pro Františka I. válečný plán na rok 1760\n\n15. března 1760 se Laudonovi podařil další husarský kousek, v ten den totiž vypověděl dříve sjednaný dočasný zimní mír s Pruskem a obsadil dvě města v Pruském Slezsku, jež Prusové poměrně poklidně vyklidili, protože se neměli čím bránit. 11. května dostal Laudon pod své velení 40 000 mužů, jež 29. května shromáždil u Červeného Kostelce, odkud dále směřoval na město Frankenstein, které bez větších problémů dobyl a setrval zde do 7. června. Laudonovo první velké vítězství, při němž velel pouze on, se odehrálo 22. června u Landeshutu (Kamienna Góra). Ztratil méně jednotek než Prusové, navíc získal velkou válečnou kořist (pruská děla a dvě jezdecké standarty).\n\nV následujících dnech si ovšem Laudon připsal svoji první a jak se později ukázalo i poslední velkou osobní prohru na bojišti. Dne 15. srpna nad ránem zahájil bitvu u Lehnice, v té době ovšem netušil, že severovýchodně od města se v nevelké vzdálenosti nacházejí velmi početné pruské jednotky, které byly navíc v noci ve zbrani, a jež donutily Laudonovo vojsko k ústupu. Laudonovy jednotky utrpěly velké ztráty, které byly způsobeny i značnou pasivitou Daunových vojsk, jež měla Laudonovi více pomáhat. Marie Terezie však Laudona i přesto pochválila za svědomité plnění rozkazů. Laudonova pověst tak neutrpěla a těšil se veliké přízni i mezi běžnými lidmi. Největší dopad tak měla jeho prohra na samotného Laudona, který z ní byl několik dní velmi podrážděný.\n\nNa přelomu let 1760 a 1761 byl do čela císařsko-královské armády znovu zvolen Daun, přestože se hodně uvažovalo i o Laudonovi. Počet mužů pod Laudonovým velením se zvýšil až na 70 000 a vyrovnal se tak skoro Daunovým jednotkám. Celkový počet vojáků, včetně posil ze spojeneckých států, v té době činil okolo 380 000 mužů, zatímco celkový počet pruských jednotek byl pouze asi poloviční.\nPrvní vojenské akce v roce 1761 zahájilo opět Prusko tím, že na počátku března vpadlo do Kladska. Laudon na oplátku udeřil na Frankenstein. 13. dubna se Laudonovy jednotky začaly shromažďovat u města Waldenburg, přičemž část jednotek byla pověřena obranou hranic na severovýchodě Čech. V té době dostal Laudon pod své vedení i Daunovy jednotky, což se pochopitelně Daunovi nelíbilo, a vztah mezi ním a Laudonem se ještě více zhoršil.\n\nAž do konce září roku 1761 se mezi Rakouskem a Pruskem neodehrály žádné velké vojenské bitvy. Vzrůstala pouze Laudonova nechuť vůči Rusku, které se neustále vymlouvalo a otálelo s pomocí Rakousku při porážce Pruska. Většinu Laudonových pokusů o větší úspěch brzdilo ruské zdržování. Až na konci září se Laudon rozhodl zaútočit na Svídnici. Útočné oddíly jeho armády opustily tábor u Kunzedorfu 30. září 1761, neboť útok na Svídnici byl naplánován na třetí hodinu ranní 1. října 1761. Samotný útok trval pouze asi 4 hodiny. V 7 hodin ráno bylo dobojováno a Svídnice dobyta. Laudon zvítězil poměrně hladce i proto, že v té době se ve Svídnici nacházelo málo pruských jednotek. Větší ztráty utrpěl pouze kvůli výbuchu prachárny, při němž zahynulo asi 400 vojáků obou stran.\n\nPrvní, co musely Laudonovy jednotky zabezpečit, bylo zamezit rabování ze strany ruských jednotek a hraničářů. Válečnou kořistí bylo 222 děl, 135 moždířů, ruční zbraně a značné zásoby střeliva. Laudonovi se dostalo velkého ocenění jednak od Marie Terezie, která mu poslala šperky, a dále od Karla Lotrinského, který mu poslal vlastní velkokříž s brilianty za 6000 dukátů.\n\nVýznam této výhry tkví především v tom, že rakouské jednotky mohly poprvé od začátku války o Rakouské dědictví přezimovat ve Slezsku. Koncem listopadu téhož roku dostává Laudon od Marie Terezie další dárek – medailon panovnice posázený diamanty za 4000 zlatých dukátů. Od té chvíle byl nazýván „Prvním rytířem Marie Terezie“. Na konci roku 1761 se vrátil na své panství v Bečvárkách.\n\n5. ledna zemřela ruská carevna Alžběta Petrovna a na trůn se dostává vnuk cara Petra I. vévoda Karel Petr Oldřich, který přijal jméno Petr III., a který otevřeně obdivoval pruského krále, s nímž ihned započal mírová jednání a 5. května 1762 s ním uzavřel mír. 17 dní poté uzavřelo mír s Pruskem i Švédsko.\n\nV posledním roce sedmileté války se Laudon stáhl do ústraní. 20. ledna 1762 požádal Marii Terezii, aby jej zbavila velení, protože již neviděl možnost výhry a nechtěl se účastnit defenzivního boje. Marie Terezie mu vyhověla a Laudonovy oddíly převzal Daun. Laudon se poté stal pouze velitelem armádního sboru a do konce sedmileté války se již nezúčastnil žádných velkých bojů. 29. října prohrály rakouské oddíly poslední bitvu sedmileté války u Freibergu a tím vlastně i celou sedmiletou válku. V poslední bitvě se Laudonovo jméno již neobjevuje. Mír byl podepsán 15. února 1763 v zámečku Hubetusburg u Lipska. Marie Terezie tak opět ztratila Slezsko, ale Sasko dostalo zpět svoji suverenitu. Mírnou výhrou pro Marii Terezii bylo, že si v mírové smlouvě zajistila hlas Fridricha II. pro svého syna Josefa na titul římskoněmeckého císaře.\n\nJakmile skončila sedmiletá válka, polní zbrojmistr Laudon zamířil do Prahy kde se na několik dní usadil a kde získal do vlastnictví jeden z domů (o který dům se jednalo není do dnešních dnů jasné) za jeho zásluhy o obranu Českých zemí. V té době dostává Laudon nabídky na službu jednak ze Saska, které bylo v té době spojencem Rakouska, ale i z Ruska, které na konci sedmileté války nejdříve zrušilo spojenectví s Rakouskem a přešlo k Prusku, ale po státním převratu, kdy moc v Rusku získala Kateřina II. se vymanilo i ze spojenectví s Pruskem a bylo tak prakticky neutrálním státem. Vyjednávání se Saskem bylo předčasně ukončeno smrtí Augusta III. a vyjednávání s ruskou stranou bylo přerušeno kvůli vysokým nárokům Laudona.\n\nPrvní větší příležitostí sednout si do sedla a velet nějaké vojenské jednotce i v době míru byly pro Laudona vojenské manévry konané ve dnech od 7. září do 17. září 1766 u Německého (Havlíčkova) Brodu, kde dostal na starost jednu polovinu zúčastněné armády a tu druhou si vzal na starost novopečený císař Josef II. V stejném roce byl Laudon jmenován Generálním inspektorem pěších vojsk. Tohoto postu si ovšem Laudon moc neužil, protože roku 1769 byl zrušen.\n\nDne 25. srpna 1769 přijal císař pozvání pruského krále ke společným manévrům okolo Nisy a za doprovod si vybral Laudona. Zde si pruský král a Laudon povídali o válce a při třídenní cestě po Kladsku si nechal císař do nejmenších detailů vysvětlit od Laudona, jak dokázal dobýt tamní pevnost. Při této příležitosti si císař uvědomil, jak dobrého vojevůdce má a rozhodl se, že jej povýší na velícího generála. Laudon se svého nového postu ujal dne 13. listopadu 1769. K tomuto povýšení získal navíc ročně 4000 zlatých a dalších 8000 zlatých jako stravné. Za dalších 12 dní získal post v úřadu dvorního válečného rady a císařsko-královského válečného rady.\nRoku 1772 jej postihují další zdravotní problémy a místo účasti při vojenských operacích v rámci Prvního dělení Polska volí léčebný pobyt v Benátkách. Počátkem roku 1775 abdikoval na post Zemského vojenského velitele na Moravě ze zdravotních důvodů.\n\nDva dny před koncem roku 1777 zemřel poslední člen vilemínské linie rodu Wittelsbachů – Maxmilián Josef. Císař Josef II. ihned reagoval a odjel za Maxmiliánovým dědicem – falckým kurfiřtem Karlem Theodorem s návrhem na výměnu Rakouského Nizozemí za Bavorsko. Tradiční rakouský rival Prusko s tímto plánem ovšem důrazně nesouhlasilo.\n\nPočátkem roku 1778, přesněji 26. února 1778, byl Laudon povýšen na polního maršála, což byla nejvyšší vojenská hodnost v rakouské armádě.\n\nPrvní vojenské operace války o bavorské dědictví se odehrály 6. července 1778, kdy pruské jednotky překročily hranici u Náchoda a již počtvrté za vlády Marie Terezie tak rozpoutaly válku. Hlavní část Laudonovy armády (jež ovšem byla menší částí celé rakouské armády) zaujala postavení v okolí obce Vetlá a předsunuté jednotky u Děčína, kde Laudon předvídal pruský vpád. Koncem června po obdržení nových instrukcí se Laudon se svou armádou stáhl k Jizeře mezi Mladou Boleslaví a Mnichovým Hradištěm. 5. září zaútočil na pozice Prusů u Kuřivod a ustupující pruské jednotky tlačil zpět k Labi. K dalším vojenským akcím již nedošlo, protože v té době probíhala mírová jednání, která završil mír uzavřený 13. května 1779 v Těšíně.\n\nVětší část posledních 10 let svého života strávil Laudon poklidně ve svém domě s manželkou po boku a po dlouhé době si plnými doušky užíval rodinné pohody. 27. července 1785 unikl jen o vlásek smrti, když si zdříml v poustevně, kterou nechal pro podobné účely u zámku zbudovat. Začalo prudce pršet, čímž se rozvodnila řeka, a kdyby jej neprobudil štěkot jeho psa, odnesla by Laudona voda i s poustevnou, zatímco takto odnesla voda „pouze“ poustevnu.\nPoslední válkou, jíž se Laudon zúčastnil, byla válka s Osmanskou říší, do které se Rakousko zapojilo 9. února 1788. Pár dnů nato odjel Laudon do Vídně za císařem Josefem, aby mu nabídl své služby. Císař jej však zdvořile odmítl a poradil mu, aby si dál užíval zaslouženého odpočinku. Nepříznivý průběh války však císaře donutil, aby Laudona a 30. července 1788 povolal zpět do služby. Zároveň mu na cestu k jeho jednotkám do Chorvatska dal k dispozici veškerý tehdejší luxus. První větší vojenskou akcí, kterou 71letý vojevůdce zažil na chorvatské půdě, bylo přepadení jeho vlastního tábora Osmany 20. srpna 1788 ve tři hodiny ráno. Přepadení Laudonova tábora skončilo impozantním výsledkem pro rakouskou stranu: zatímco Osmané ztratili 700 mužů, Rakušané měli pouze 2 raněné. Protiakcí bylo obléhání Dubice, kterou Laudon nakonec 26. srpna 1788 dobyl. 1. října ještě pomohl dobýt pevnost Novi, načež se stáhl do císařova hlavního stanu a poté na zimu do Vídně. 4. května se Laudon vrátil zpět do Chorvatska, kde 8. července dobyl Berbir. 10. srpna se stal vrchním velitelem a dne 30. srpna 1789 vytáhl se svou armádou na Bělehrad. 30. září dobyl Laudon se spojenci předměstí a část Bělehradu a poté, co Osmani odmítli kapitulovat, pokračoval dál v bojích. Až po drtivé dělostřelbě ve dnech 5. až 7. října Bělehrad kapituloval a den nato byla sepsána mírová smlouva. Válečnou kořistí bylo 351 bronzových pevnostních děl, 60 lodních děl, 6000 centýřů střelného prachu, 2500 centýřů olova, 45 lodí a 24 000 kulí. Po vyhrané válce a na konci svého života se mu dostalo jednoho z nejvyšších ocenění vůbec – dostal od Josefa II. Velkokříž řádu Marie Terezie s briliantovou hvězdou, který byl v takovéto úpravě jediný na světě. V bojích s Turky se vyznamenal mladý český šlechtic a budoucí slavný vojevůdce Josef Václav Radecký z Radče, což mu zajistilo místo jednoho z Laudonových pobočníků. \n\nNávrat domů byl impozantní, po celých Uhrách Laudona vítali lidé z měst, jimiž projížděl, přestože se původně nechtěl zastavovat ve Vídni a hodlal jet přímo domů do Hadersdorfu, místní lidé jej nenechali, a musel tak zůstat ve Vídni, kam přijel na Štědrý den. Na Boží hod jel Laudon přivítat císaře, který jej oslovil: „Vítej, bělehradský vítězi“. V tu chvíli oběma zbýval poslední rok života, Laudonovi dokonce jenom půl.\n\nPoslední půlrok si Laudon prožil ve velké popularitě ve všech společenských vrstvách. Ještě o rok dříve vychází v Čechách jeho první životopis v češtině. Ani poslední půlrok jeho života neproběhl v míru, protože 4. ledna 1790 dostal od císaře dopis, v němž byl jmenován vrchním velitelem armády, která bojovala v další válce s Pruskem. Laudon nejdříve ze zdravotních důvodů odmítl, ale na císařovo naléhání svolil a již 6. ledna vydával první rozkazy. Stejného dne opět unikl smrti, když málem uhořel při požáru vlastního zámku a opět jej zachránil jeho pes. 20. ledna umírá císař Josef II. a jeho nástupce a císařův bratr Leopold II. jmenoval Laudona generalissimem (stal se teprve třetím generalissimem vůbec – před ním to byli jen Albrecht z Valdštejna a princ Evžen Savojský).\n\nGeneralissimus Laudon navštívil Nový Jičín celkem dvakrát. Poprvé již v květnu 1790 při své vůbec první cestě na Moravu. Při té příležitosti si s novojičínskými zasoutěžil ve střelbě. Podruhé navštívil Nový Jičín při příležitosti prohlídky slezských hranic v červnu a červenci 1790.\n\nPři druhé návštěvě Nového Jičína jej ovšem 8. července postihl velký záchvat třesavky a Laudon byl nucen ulehnout do postele svého novojičínského domu, z níž však již nikdy nevstal.\n\nO jeho zdraví se v Novém Jičíně staral dr. Valentin Geopferth. Svou závěť diktoval plukovníku Carlu Orlandimu a jako svědkové jsou podepsáni maršál hrabě Josef z Colloreda a hrabě František Chorinský z Ledské.\n\nDen poté nadiktoval poslední dopis Leopoldu II. a pozdravil ústy maršála Colloreda armádu. 12. července propukl zápal plic. Toho dne k němu dorazila i nejbližší rodina. Téhož dne pozdravil novojičínské obyvatele, o kterých se doslechl, že se za něj modlí. Následující den celý v klidném stavu prospal a další den, 14. července ráno poznal, že se blíží smrt.\n\nPoslední slova, jež pronesl, když ho chtěl jeden z přítomných povzbudit, dle dochovaných pramenů byla:\n\n\"Ach, nemějte mě za takového slabocha a nedělejte ze mne prosťáčka!\"\n\nPoté dne 14. července 1790 umírá. Den nato byly jeho ostatky slavnostně převezeny do vídeňského Hadersdorfu, kde je pochována i jeho manželka, která zemřela 17. března 1806.\n\nV Novém Jičíně je na zdi rohového domu na náměstí, v němž zemřel, pamětní deska s datem úmrtí.\n\nErb Ernsta Gideona von Laudon vypadá takto: na modrém štítě jsou dva zlaté kosmé proužky (z levého horního okraje vedou vpravo dolů) a mezi nimi jsou tři levhartí hlavy (červená vlevo nahoře, stříbrná uprostřed a modrá vpravo dole).\n\n\n\n\n\n\n"}
{"id": "34644", "url": "https://cs.wikipedia.org/wiki?curid=34644", "title": "Miloslav Stehlík", "text": "Miloslav Stehlík\n\nMiloslav Stehlík (2. dubna 1916 Milovice – 15. července 1994) byl český dramatik, režisér, herec a prozaik.\n\nV letech 1936 – 1937 studoval na dramatickém oddělení pražské konzervatoře. V období 1940 – 1944 hrál v divadelních společnostech Z. Valdena, J. Burdy, F. Sece a J. Marečka . Podílel se na založení Realistického divadla v Praze, kde pak v letech 1945 až 1949 působil. V letech 1949 – 1951 působil ve funkci uměleckého ředitele Divadla Jiřího Wolkra. V divadelní sezóně 1952/1953 byl hercem a režisérem Divadla J. K. Tyla v Plzni. V následující sezóně (1953/1954) byl dramaturgem činohry Národního divadla v Praze, do této funkce se vrátil ještě v letech 1970 – 1976, kdy odešel do důchodu. V období let 1955 – 1966 byl dramaturgem a režisérem Divadla na Vinohradech .\n\nVyučoval na Divadelní fakultě Akademie múzických umění v letech 1952/1953. Byl manželem herečky Věry Budilové a otcem herce ND Milana Stehlíka.\n\nM. Stehlík se ve svém díle věnoval převážně tématu, jenž nahlížel na revoluční proměnu poválečné vesnice a s tím spojenou proměnu člověka. Ve své oblasti byl výjimečným, jelikož „úspěch“ svých her nestavěl pouze na konfrontaci s kapitalismem a na „úspěších“ socialismu, ale pokoušel se i zde dodržovat alespoň některé zásady dramatu. V některých hrách se mu podařilo spojit všechny „nepřátele socialismu“ do jedné postavy – fašistický sedlák ap.\n\nDrama a próza\n\nTvorba pro mládež\n\nMimo vlastní tvorby dramatizoval řadu sovětských děl: \"Jak se kalila ocel\" (Nikolaj Alexejevič Ostrovskij), \"Začínáme žít\" (Anton Semjonovič Makarenko) a rovněž román Antonína Zápotockého \"Vstanou noví bojovníci\". Zfilmování se v roce 1961 dočkala jeho prozaická prvotina \"Procesí k Panence\" (Hrají: V. Lohniský, J. Kemr, F. Filipovský, V. Menšík, S. Zázvorková, J. Bohdalová, P. Filipovská a další. Scénář M. Stehlík. Kamera J. Kučera. Režie Vojtěch Jasný).\n\n\n"}
{"id": "34646", "url": "https://cs.wikipedia.org/wiki?curid=34646", "title": "Transformátor", "text": "Transformátor\n\nTransformátor je elektrický netočivý stroj, který umožňuje přenášet elektrickou energii z jednoho obvodu do jiného pomocí vzájemné elektromagnetické indukce. Používá se většinou pro přeměnu střídavého napětí (např. z nízkého napětí na vysoké) nebo pro galvanické oddělení obvodů.\n\n\n\n\n\nTransformátor je měnič střídavého napětí. Skládá se ze tří hlavních částí: vinutí, magnetický obvod, izolační systém.\n\nPrimární vinutí slouží k převodu elektrické energie na magnetickou. Procházejícím proudem se vytváří magnetický tok Φ [Fí]. Tento tok je veden magnetickým obvodem (jádrem) k sekundární cívce. Účelem magnetického obvodu většiny transformátorů je zajistit, aby co nejvíce magnetických siločar procházelo zároveň primární a sekundární cívkou.\n\nV sekundární cívce se podle principu Faradayova indukčního zákona (viz zákon elektromagnetické indukce) formula_1 indukuje elektrické napětí. Proto transformátor pracuje jen na střídavý nebo pulzující proud, protože u stejnosměrného proudu se nemění magnetický tok (tj. derivace konstantního toku je nulová) a na sekundárním vinutí nevzniká žádné napětí.\n\nDosadíme-li do indukčního zákona dvakrát veličiny primárního a sekundárního vinutí s uvažováním, že magnetický tok je identický pro obě cívky a s uvažováním zákona zachování energie, dostaneme\nrovnici ideálního transformátoru (bez ztrát):\n\nkde U je napětí na primární cívce, I je proud protékající primární cívkou, N je počet závitů primární cívky. Indexem 2 jsou značeny veličiny sekundární cívky. Písmeno formula_3 značí převod transformátoru při formula_4 jde o snižující transformátor (napětí na sekundárním vinutí je nižší) a při formula_5 je transformátor zvyšující .\n\nSoučet ztrát nakrátko a naprázdno dosahuje u moderních energetických transformátorů velkých výkonů (MVA) pouze 0,5 %, účinnost je tedy 99,5 %. U malinkých transformátorů převládají ztráty nakrátko (ve vinutí) řádově 10 %.\n\nJsou způsobeny ohmickým odporem vodiče tvořícího vinutí primární a sekundární cívky. Vinutí je obvykle z mědi nebo hliníku. Díky průchodu proudu tímto vodičem dochází k přeměně části přenášené energie na Jouleovo teplo, které se vyzáří v podobě tepelné energie a způsobuje oteplení vinutí transformátoru. Ztráty nakrátko jsou proměnlivé podle zatížení transformátoru, tedy podle toho jak velký výkon transformátor přenáší.\n\nZtráty nakrátko se měří při zkratovaném sekundárním vinutí (zapojení nakrátko = do zkratu) a při napájení transformátoru sníženým napětím (tzv. zkratové napětí, též napětí nakrátko) tak, aby primárním vinutím protékal jmenovitý proud (a nebo se na tyto podmínky následně přepočítávají). Ze zkratového napětí lze vypočítat zdánlivý vnitřní odpor transformátoru a tím hodnoty prvků náhradního obvodu transformátoru: odpory vinutí formula_6 a rozptylové toky vinutí. Zkratové napětí je charakteristickou hodnotou transformátoru a často se udává v procentech jmenovitého napětí. Čím větší je napětí nakrátko, tím menší je proud nakrátko a tím menší jsou i ztráty ve vinutí transformátoru. Transformátory s velkým zkratovým napětím jsou měkké zdroje napětí, transformátory s malým zkratovým napětím jsou tvrdé zdroje napětí.\n\nJsou to ztráty především v magnetickém obvodu transformátoru. Mají tyto složky: ztráty magnetizační a ztráty vířivými proudy.\n\nMagnetizační ztráty jsou ztracená energie potřebná k přemagnetovávání feromagnetického materiálu při střídavém magnetování.\n\nVířivý proud vzniká na principu Faradayova (Zákon elektromagnetické indukce). V tomto případě je to parazitní jev, kdy dochází k naindukování napětí v železném magnetickém obvodě transformátoru. Jelikož jde o kus materiálu je obvod uzavřen a může protékat zkratový proud - (Vířivý proud). Ten je kolmý na směr magnetického indukčního toku. Z důvodu snížení těchto ztrát se magnetický obvod vyrábí z navzájem izolovaných plechů. Vířivý proud je totiž úměrný kvadrátu plochy na které se indukuje. Rozdělíme-li tuto plochu rozplechováním např. na 100 menší obdélníkových oblastí bude v každém plechu 10 000x menší ztráta vířivým proudem. Jelikož je plechů 100 jsou celkové ztráty 100x menší než v případě magnetického obvodu z jednoho kusu.\n\nZtráty naprázdno se zjišťují měřením naprázdno. Při něm je transformátor napájen do primárního vinutí jmenovitým napětím a současně má všechny ostatní svorky rozpojeny = bez zátěže (na prázdno).\nČinný proud vstupního vinutí je tedy spotřebován na ztráty naprázdno a můžeme je z něj snadno spočítat.\nZ měření naprázdno určujeme: proud naprázdno, ztráty naprázdno, převod transformátoru, prvky náhradního obvodu: hlavní indukčnost, elektrický odpor odpovídající ztrátám naprázdno.\n\nDo těchto ztrát se započítávají i méně významné děje jako je magnetostrikce - změna mechanických rozměrů magnetického obvodu úměrná magnetickému toku. Tyto periodické změny jsou pak dobře slyšitelné jako tichý tón o dvojnásobku frekvence budícího napětí.\n\nDále sem patří ztráty vířivými proudy ve vinutí transformátoru. Pro jejich snížení se i vinutí zhotovuje složením z více navzájem odizolovaných tenčích vodičů.\n\nVinutí pro malé síťové transformátory jsou zhotovována z lakovaných drátů různého průměru. Cívka se navíjí na cívkové tělísko závit po závitu a jednotlivé vrstvy vinutí jsou prokládány izolací. Povrch cívky je izolován lepenkou nebo plátnem. Většina síťových transformátorků se následně impregnuje vakuotlakovou impregnací. Čím je vinutí dimenzováno na vyšší napětí a větší proudy, tím je výroba cívek obtížnější.\n\nY = 90 °C B = 130 °C G = nad 180 °C\n\nA = 105 °C F = 155 °C\n\nE = 120 °C H = 180 °C\n\n\nAutotransformátory jsou transformátory, u kterých se pro primární i sekundární vinutí používá stejná cívka. Z mechanického hlediska jde o cívku na železném jádře s odbočkami pro primární a pro sekundární napětí, společnou částí vinutí prochází přibližně jen I - I. Nevýhodou je, že při takové konstrukci přicházíme o galvanické oddělení primárního a sekundárního napětí. Odbočka sekundárního vinutí může být realizována pomocí pohyblivého jezdce, přičemž nastavením tohoto jezdce je pak možné regulovat velikost sekundárního napětí. Tento jezdec je u některých provedení nastavován elektrickým pohonem. Autotransformátory často najdeme v elektrických laboratořích, kde se používají jako regulovatelné zdroje střídavého napětí. Používá se také v dopravě při pohonu trakčních kolejových vozidel (elektrických lokomotiv), kde je hlavní výhodou menší hmotnost tohoto typu transformátoru.\n\nJe-li potřeba dodávat větší výkon, než by mohl dodávat jediný transformátor, pak je nutno výkon do podružné sítě dodávat paralelně spojenými transformátory. Pro paralelní chod transformátorů, musí být splněny čtyři podmínky, tzv. \"\"4 S\"\":\n\nV případě, že transformátory pracující paralelně do společné zátěže a jsou napájeny z různých zdrojů, musí mít fázory napětí stejný směr, stejnou velikost (efektivní i okamžitou) a stejný kmitočet.\n\nHodinový úhel je charakteristická vlastnost zapojení trojfázového transformátoru (je dána konstrukcí transformátoru a uvedena na výrobním štítku). Jedná se o fázový posuv odpovídajících si napětí měřených od fázoru vyššího napětí k nižšímu ve smyslu sledu fází. Udává se v hodinách přičemž 1h odpovídá 30°.\nSchema zapojení transformátoru se označuje dvěma písmeny a hodinovým úhlem. Strana vyššího napětí se označuje velkým písmenem. Strana nižšího napětí malým písmenem.\n\nJednotlivá písmena označují schema zapojení vinutí: Y, y do hvězdy; D, d do trojúhelníku a písmeno z do lomené hvězdy (strana nízkého napětí při nesymetrickém zatížení). Označení zapojení transformátoru bývá doplněno znaky N nebo n, podle toho zda je vyveden střední vodič primárního nebo sekundárního vinutí.\n\nPříklady typů transformátorů: Yy0, Dy5, Yz5, Yyn6, Dy11 atd. V praxi mohou být použita ještě další schémata zapojení speciálních třífázových transformátorů.\n\nMalé transformátory jsou obvykle chlazeny vzduchem. Velké transformátory jsou obvykle chlazeny olejem. Nové transformátory jsou vyráběny jako bezolejové. Jejich vinutí je zalito v izolační pryskyřici. Přímé vodní chlazení se nepoužívá. Voda je i při nepatrném znečištění vodivá a elektrickým proudem je rozkládána na výbušnou směs vodíku a kyslíku.\n\n\n\n\nZkouší se, zda stroj vyhovuje požadavkům kladeným na jakost materiálu, konstrukci, rozměry, elektrické vlastnosti a také vhodnost pro dané použití.\n\nZkoušky transformátoru lze dělit podle:\n\nZkoušením transformátoru se ověřuje, zda splňuje předem známé kritérium. Zkoušky se provádějí a vyhodnocují:\nPředevším teplotní zkoušky jsou časově náročné.\n\n\n\nTransformátor může pracovat se střídavým proudem (ideálně sinusoidním) nebo se stejnosměrným proudem tepavým nebo je nutné použít měnič (např. rotační, nebo polovodičový měnič s oscilátorem).\nTransformátor se skládá z primární a sekundární cívky, které bývají pro zvýšení účinnosti navinuty na společném feromagnetickém jádru. Jádro bývá vyrobeno ze speciálních transformátorových plechů: např. příměsí 4% Si se omezují účinky vířivých proudů, omezují se tak ztráty v jádře a následné přehřívání, což má značný vliv na výslednou celkovou konstrukci transformátoru a nutnost chlazení. V minulosti byla např. v Praze významným výrobcem výkonových transformátorů ČKD Elektrotechnika ve Vysočanech.\n\nPoměr počtu závitů primární a sekundární cívky udává poměr vstupního napětí k výstupnímu.\n\nPro laboratorní získávání vysokého napětí se využívá speciální Teslův transformátor.\n\nTransformátoru se konstrukcí podobá tlumivka s jedním vinutím, která je zařazována jako indukční zátěž do obvodů a někdy se využívá i jako zdroj magnetického pole pro rušení magnetických záznamů.\n\n\n\n\n\n"}
{"id": "34647", "url": "https://cs.wikipedia.org/wiki?curid=34647", "title": "Národní park", "text": "Národní park\n\nNárodní park je rozsáhlejší chráněné území, zpravidla s výměrou nad 1 000 hektarů, převážně s ekosystémy podstatně nezměněnými lidskou činností nebo v jedinečné a přirozené krajinné struktuře, v němž je ochrana přírody nadřazená nad ostatní činnosti.\n\nMyšlenka zřídit národní park zazněla poprvé začátkem 19. století. V roce 1810 anglický básník William Wordsworth popsal Jezerní oblast (Lake District) v severozápadní Anglii jako \"„druh národního majetku, na který má právo a v němž má majetkovou účast každý, kdo má oči na to, aby viděl, a srdce na to, aby se radoval“\". Malíře Georga Catlina během cest po divokém západě trápila budoucnost Indiánů, které potkal, a přírodních krás, které viděl. V roce 1832 napsal, že by je možná mohl uchovat:\n\nK prvnímu pokusu vlády o zřízení takto chráněného území došlo ve Spojených státech amerických, když prezident Abraham Lincoln 30. června 1864 podepsal zákon, kterým se chrání Yosemitské údolí a Mariposký les (Mariposa Grove) sekvojovce obrovského (jádro budoucího světoznámého Yosemitského národního parku) státu Kalifornie:\n\nAle vize národního parku v Yosemite ještě nebyla dokončena a bylo třeba úsilí Johna Muira, aby přinesla ovoce. Yosemite se stal národním parkem až 1. října 1890.\n\nV roce 1872 byl založen Yellowstonský národní park jako první skutečný národní park světa. Následujíc yellowstonský příklad postupně vznikaly jiné národní parky v různých zemích. Královský národní park v Austrálii byl založen v roce 1879 jižně od Sydney. Národní park Banff v Kanadě (později známý jako Národní park Rocky Mountain) se stal prvním kanadským národním parkem v roce 1887. Nový Zéland měl svůj první národní park v roce 1887. První národní park v Evropě byl založen v roce 1910 ve Švédsku. Národní parky se po celém světě zakládaly zejména po druhé světové válce.\n\nNárodní parky se obvykle zakládají na místech civilizací jen málo dotčených a často mají oblasti s ojedinělou flórou, faunou a ekosystémem (zejména s ohroženými druhy), biodiverzitou nebo neobvyklými geologickými vlastnostmi. Vzácně se národní parky zřizují v civilizovaných oblastech s cílem vrátit oblast do původního stavu tak jak je to jen možné.\n\nV některých zemích jako například v Anglii a Walesu, oblasti označené jako národní park nemají divokou přírodu, ani nejsou ve státním vlastnictví, a mohou tam být do značné míry zastoupena i sídla a obdělávaná půda, jež jsou často nedílnou součástí krajiny.\n\nVětšina národních parků plní dvojí úlohu, záchranu divočiny a také slouží jako centra turistiky. Zvládnutí potenciálních konfliktů mezi těmito dvěma úkoly může být problematické zejména pokud se z příjmu z turistiky financuje údržba národního parku. Parky také slouží jako rezerva přírodních zdrojů jako dřeva, minerálů a jiných hodnotných surovin. Zvládnutí konfliktu mezi poptávkou po využívání těchto zdrojů a případnou škodou, která by tak mohla vzniknout, je často velkou výzvou při řízení národních parků. V národních parcích často dochází k nelegálnímu kácení a jiným zneužitím, někdy z důvodu korupce v politice.\n\nNěkteré země také zakládají národní parky na lokalitách se zvláštním kulturním, vědeckým nebo historickým významem, nebo jako speciální subjekty své soustavy národních parků. Jiné zas na zachování historických lokalit používají jiný systém. Některé z těchto lokalit dostaly od organizace UNESCO označení Součást světového přírodního dědictví.\n\nV mnoha zemích mohou být za správu parků odpovědné orgány místní samosprávy. Přesto se některé z nich někdy nazývají \"národní\" parky.\n\n\n"}
{"id": "34648", "url": "https://cs.wikipedia.org/wiki?curid=34648", "title": "Sychrov (okres Liberec)", "text": "Sychrov (okres Liberec)\n\nSychrov ( \"\") je obec v Libereckém kraji, vzdušnou čarou 20 km jižně od Liberce. Žije zde  obyvatel.\n\nObec Sychrov má zhruba 200 obyvatel a skládá se z pěti částí: Sychrova, Radostína, Třtí, Vrchoviny a Sedlejovic, které všechny leží v katastrálním území \"Radostín u Sychrova\". Většina obyvatel se živí zemědělstvím. Celková plocha správního území je 650 ha.\n\nV místě je základní škola, pošta a dětská ozdravovna.\n\nPrvní doložitelná zmínka o vsi Sychrov je z roku 1367, tehdy však nesla název Svojkov. Ta však v 17. století zanikla a na jejím místě byl postaven zámek Sychrov, který dal jméno i vsi, jež vyrostla v jeho blízkosti.\n\nMezi majiteli Svojkova a následného Sychrova byli např. pánové z Vartemberka, z Valdštejna (včetně Albrechta z Valdštejna) či pánové ze Smiřic. V roce 1820 patřilo panství francouzskému rodu Rohanů, kteří na zdejším zámku žili až do roku 1945.\n\nObec má silniční i železniční spojení s nejbližšími městy Libercem a Turnovem (železniční zastávka Sychrov je ve skutečnosti v obci Radimovice). U Radimovic se také nachází Sychrovský viadukt, 120 m dlouhý kamenný patrový viadukt chráněný jako technická památka.\n\nHistoricky nejzajímavější a návštěvnicky nejlákavější částí obce je státní zámek Sychrov, který kromě stálé návštěvnické expozice nabízí i řadu kulturních a společenských akcí (koncerty, výstavy atd.).\n\nObec i okolí si oblíbil český hudební skladatel Antonín Dvořák, který Sychrov několikrát navštívil a také zde komponoval (mj. část své opery \"Dimitrij\").\n\n"}
{"id": "34649", "url": "https://cs.wikipedia.org/wiki?curid=34649", "title": "NeXTSTEP", "text": "NeXTSTEP\n\nNeXTSTEP je operační systém plně kompatibilní se systémem UNIX. Poprvé byl představen v říjnu 1988. NeXTSTEP verze 1.0 se dostal na trh 18. září 1989. Vyvinula jej firma NeXT Computer Inc., založená Stevem Jobsem. Původně byl určen pouze pro počítače NeXT s procesorem Motorola 68040, od roku 1993 je vyvíjen pro PC s procesory Intel.\n\nDo roku 1989, kdy byl uveden na trh mikroprocesor Intel 486, panoval v počítačovém světě relativní klid. Velmi nároční uživatelé seděli u svých pracovních stanic a zkoumali různé odnože UNIXu. UNIX v té době byl velice výkonným a složitým operačním systémem, který ovšem vyžadoval nejen odborníky s velkými znalostmi, ale i drahé počítače. O něco méně nároční uživatelé, kteří ovšem vyžadovali příjemné prostředí pracovali s počítačem Macintosh. Apple Macintosh je však drahý uzavřený svět s relativně malým množstvím programů. Běžní uživatelé v ekonomické sféře používali počítače PC/AT, kde se prosadil MS-DOS. Nezmar MS-DOS, tenkrát ve verzi 3.30, poskytoval textově orientovanému uživateli pouze základní služby.\nI když to zpočátku nebylo příliš patrné, v roce 1989 nastal zlom. Rychlost nového procesoru Intel 486 se totiž silně přiblížila výkonu běžných pracovních stanic. První vlaštovkou oznamující zlom byla nepochybně Windows 3.0, která znamenala počátek konce textově orientovaných aplikací v oblasti PC počítačů. Zároveň bylo jasné, že na provoz náročných grafických aplikací už počítač s procesorem Intel 386 příliš nestačí.\n\nNastala nová epocha rozvoje počítačů. Uvedení vylepšených Windows 3.1 už bylo poznamenáno předzvěstmi o zcela nových výkonných operačních systémech budoucnosti. Tyto operační systémy budou používat procesory Intel 486 pouze jako dělníky pro manipulaci s daty. Na trhu se totiž objevil nový mnohem výkonnější procesor Intel586 s názvem Pentium, který je prvním běžně přístupným procesorem s architekturou x86.\n\nAby však počítače s novým mikroprocesorem Pentium mohly podávat maximální výkon, je nutné vytvořit nový software. A nejvíce to platí pro operační systém, kde se teď přímo nabízí nasazení UNIX systému. Uživatelé počítačů ovšem odmítají nepřátelství příkazové řádky a zcela jednoznačně chtějí používat prostředí typu Windows. Proto se začaly objevovat ve světě stolních PC počítačů nové operační systémy založené na grafickém uživatelském prostředí - GUI. Mezi tyto operační systémy patří Windows NT, OS/2, Solaris a NeXTSTEP 3.1.\n\nNejvíce pozornosti poutá určitě Windows NT a lví podíl na tom má nepochybně marketing Microsoftu. Představitelé Microsoftu ovšem takticky přehlížejí fakt, že Windows NT nejsou objektově orientovaným systémem. Systém OS/2 verze 2.0 se svým výkonem nešťastně zaklínil mezi Windows 3.1 a Windows NT. Rovněž vytvoření integrované simulace prostředí Windows 3.0 nebylo dobrým nápadem, protože OS/2 nemají chuť podporovat vývojáři z prostředí Windows. OS/2 trpí nedostatkem vlastních aplikací. Solaris 2.0 běží už na počítačích PC/386, ale počítá se s tím, že hlavní práci při náročných výpočetních operacích budou přebírat počítače s procesorem SPARC. Kromě toho Solaris má velké problémy s vlastní stabilitou a odmítá pracovat i na certifikovaném hardwaru.\nNeXTSTEP je prvním plně objektově orientovaným operačním systémem, který dokáže, kromě jiného, bezproblémově spolupracovat v heterogenních sítích s různými operačními systémy.\n\nMezi uvedenými operačními systémy nevyhnutelně vznikla válka o ovládnutí počítačů s procesory Intel 486, jež představují odrazový můstek k technologii Pentia. A každá z firem prosazovala pouze svoje zboží.\nPro uživatele snažícího se zorientovat v bitevní vřavě je důležité zaměřit se na nejprogresivnější technologii jakou se může pyšnit právě posledně jmenovaný NeXTSTEP, který již má více než 60 000 instalací. Vlastníkem NeXTSTEPu je americká firma NeXT Computer Inc., kterou založil v roce 1986 legendární\n\nPo usilovném vývoji představil v roce 1989 Steve Jobs veřejnosti svůj první počítač NeXT a sklidil za promyšlenou koncepci hodně chvály. Součástí počítače vybaveného mikroprocesorem Motorola 68040 byl i operační systém NeXTSTEP. NeXTSTEP je plně kompatibilní se systémem UNIX, protože ho tvoří celkem čtyři vrstvy:\n\n\nZ toho také vyplývá, že si lze kdykoliv otevřít okno a řídit NeXTSTEP pomocí složitých příkazů Unixu. Kromě toho NeXTSTEP v oblasti Unixu umí bez problémů emulovat prostředí X Window, což je grafické uživatelské prostředí rozšířené téměř na všech jeho platformách. Důležitou vlastností NeXTSTEPu, která souvisí s jeho obslužnou vrstvou BSD Unixu je, že ho lze celkem snadno přenést na jiný procesor a dokonce aplikace vytvořená na určitém procesoru (např. HP PA-RISC) může bez nejmenších úprav běžet na procesoru jiném (např. MIPS R4000). Možnost startovat jednu aplikaci na různých procesorech obhospodařuje mechanismus s názvem „Multi-architecture Binary Support“, který se zcela automaticky postará o výběr odpovídající části kódu.\n\nSnadno dokáže pracovat v lokálních heterogenních sítích, kde může bez problémů komunikovat s počítači Macintosh (rozhraní AppleShare), PC (rozhraní TCP/IP původem z Unixu), Novell (běžně známé rozhraní IPX) a Unix systémy (rozhraní TCP/IP). OS Unix však má jednu slabinu. Díky rozmanitosti funkcí a vlastností systému Unix, je jeho obsluha velmi komplikovaná. A právě tuto slabinu (asi také jedinou) pomůže uživateli překonat grafický obslužný OS NeXTSTEP. 10. února 1993 se firma NeXT Computer Inc. rozhodla ukončit výrobu „černého železa“ pracovních stanic NeXT a orientovat se pouze na software. Zároveň s tím převést OS NeXTSTEP z prostředí procesoru Motorola 68040 na procesor Intel 486, což je určitě historický krok. Převedení na platformu Intel bylo dokončeno 25. května 1993.\n\nMultimédia v NeXTSTEPu jsou samozřejmostí. Samozřejmostí je i používání technologie Display PostScript Level 2 pro zobrazování i tisk dokumentů a implementace technologie True Color.\n\nPrvní oficiální představení NeXTSTEPu pro procesory Intel proběhlo 1. července 1993. Z prezentace bylo zřejmé, že NeXTSTEP nabízí ještě více funkcí než Windows NT. Nároky na hardware počítače ovšem nejsou o nic menší. NeXTSTEP se nabízí ve 2 rozdílných variantách:\n\n\nObrazovka monitoru představuje pracovní plochu uživatele – Desktop. Stejně jako ve Windows 3.1 si můžete Desktop libovolně upravit podle svých požadavků. Pozadí pracovní plochy je standardně vyplněno barvou, kterou si určí uživatel. Všechno ostatní je považováno za přemístitelné objekty. Objekty pracovní plochy se člení podle logického významu do různých skupin. První skupinou jsou okna na která se vážou ovladače oken a různé posuvníky i šipky. Aplikační okno není omezeno fyzickou velikostí monitoru a jeho velikost může být libovolná. S tím, že na obrazovce je vidět příslušný výřez okna. Přesun na jinou část okna zajistí právě již zmíněné posuvníky s jezdci.\n\nDalší skupinou jsou dialogová okna, která slouží při nastavování různých parametrů prostředí. Nejzajímavějším dialogovým oknem je určitě \"Data Browser\", který slouží k přehlednému zobrazení hierarchických seznamů. Adresáře jsou znázorněny po sloupcích. Vpravo se vždy nachází aktuální adresář. Snadnější ovládání umožňuje skupina ikon. Ikony se používají při různých činnostech desktopu. Nejčastěji ikony reprezentují objekty nebo soubory. Stejně jako ve Windows 3.1 i zde ikony slouží k rychlému určení objektu na základě jeho grafické reprezentace.\n\nU NeXTSTEPu existuje také odpadkový koš známý z počítačů Macintosh. Jmenuje se „recyklovač“. V protikladu k odpadkovému koši počítače Macintosh nezapomíná při vypnutí recyklovač vyhozená data. K pracovní ploše patří také On-line nápověda, která obsahuje podrobný popis celého operačního systému. Také zde je vidět, že uživatel je pánem, poněvadž nápověda ovládá šest vesměs světových jazyků - anglicky, německy, španělsky, italsky, francouzsky a švédsky.\n\nHlavním nástrojem uživatele NeXTSTEPu bude určitě Workspace Manager sloužící jako grafický správce při interaktivní práci v systémovém prostředí. Workspace Manager přináší novou techniku využívání aplikací. Často používané aplikace může uživatel přemístit na „application dock“, kde mu jsou k dispozici po celou dobu práce se systémem. Každý systémový objekt můžeme zobrazit v okně INSPECTORu. Atributy jednotlivých objektů můžeme zobrazit v Inspektoru atributů.\n\nPokud máme na disketě např. grafický soubor v méně obvyklém formátu, můžeme (podle přípony souboru) tento soubor přiřadit k určité aplikaci pomocí TOOLS INSPECTORu. Jednou z nejdůležitějších funkcí Workspace Manageru je okno procesů s bežícími programy. Okno procesů nám zobrazí všechny aktuálně spuštěné aplikace. Pokud by se nějaká aplikace začala chovat vůči systému agresivně nebo by ztuhla, můžeme ji zde předčasně ukončit příkazem KILL. Při práci s objekty a aplikacemi můžeme v plné míře využít techniku Drag-and-drop. Libovolný soubor přemístíme pomocí myši nad ikonu programu. Program se spustí a otevře nabídnutý soubor.\n\nNeXTmail je multimediální elektronický systém pošty. Podporuje Rich Text Format (RTF) textových souborů, zvuk a grafiku. Rovněž podporuje standardní nemultimediální poštu UNIX systémů. NeXTmail podstatným způsobem rozšiřuje možnosti komunikace mezi uživateli heterogenní sítě.\n\nTextový editor EDIT je univerzální systémový editor, kde uživatel může vytvářet a upravovat ASCII a RTF soubory. Edit také podporuje obrázky ve formátu TIFF a EPS. Celkem umí Edit zpracovávat čtyři druhy souborů:\n\n\nEdit má všechny rysy a funkce komfortního textového editoru, který je schopen splnit všechna přání rozdílně zaměřených uživatelů. Pokud uživatel vytváří program v jazyku C, Edit může rozvinout určený příkaz již při napsání několika počátečních písmen. Všechny funkce Editu můžeme také ovládat myší.\n\nJedním z dalších uživatelských nástrojů je sázecí program TeX. Program TeX nelze ovládat myší, takže ovladatelnost programu trochu vybočuje z jednotného uživatelského prostředí.\n\nDigital Webster představuje digitální implementaci Websterova výkladového slovníku. Websterův slovník a tezaurus vám mohou pomoci, když narazíte na nějakou nesrozumitelnost ve velmi rozsáhlém HELP systému každého uživatelského nástroje. Je rovněž výhodný při časté práci s rozsáhlými anglickými texty. Zajímavým pro podnikatele určitě bude FaxReader, což je program automaticky přijímající došlé FAX dokumenty. Fax můžete snadno odesílat z libovolné aplikace nebo rozesílat elektronickou poštou. Pokud si potřebujete prohlédnout nebo vytisknout libovolné Postscriptové soubory použijte program Preview. Program umí to samé s obrázky formátu TIFF a jeho používání je snadné.\n\nI když to není na první pohled zřejmé Digital Librarian patří mezi nejdůležitější nástroje hlavně pro správce systému a programátory. Jde o relativně jednoduchý indexový systém, jenž umožňuje rychle prohledávat velké množství dokumentace. Digital Librarian je v kompletní verzi OS NeXTSTEP doplněn o kompletní dokumentaci k operačnímu systému. Jste správcem NeXTSTEPu a potřebujete svůj výkonný počítač propojit v síti s počítačem Apple Macintosh ? Žádný problém, poněvadž stačí spustit Digital Librarian a zadat třeba sousloví - „Macintosh File System“. Za několik sekund se vám zobrazí seznam všech dokumentů obsahujících zmínku o systému souborů Macintoshe. S Digital Librarianem může samozřejmě stejným způsobem pracovat i programátor.\n\nSlužby aplikace Configure oceníme až při nutnosti změnit konfiguraci pracovní stanice. Kdykoliv můžeme instalovat nový ovladač zařízení, změnit parametry aktuálního ovladače nebo zrušit starý nepotřebný ovladač. Kromě toho jsou všechny ovladače v NeXTSTEPu značně inteligentní, poněvadž přesně „vědí“ jaké nároky mohou uplatňovat vůči systému. Jednotlivé ovladače nelze v žádném případě připojit k zařízení, které samy neumějí ovládat.\n\nVývojové prostředí NeXTSTEPu obsahuje všechny nástroje, které potřebujete při vytváření aplikací. Interface Builder je velmi pokročilým vývojovým nástrojem, jenž vám umožní vytvořit grafickou aplikaci a otestovat její uživatelské rozhraní ve velmi krátké době. Celý proces vytváření, ladění a upravování řídí Project Builder. Project Builder vám zároveň dává naprostou svobodu při vytváření aplikací. Vývojové prostředí NeXTSTEPu samozřejmě také obsahuje grafický debugger a kompilátory objektově orientovaných jazyků Objective C a Objective C++. Výhodou integrovaného vývojového prostředí je skutečnost, že každá vytvořená aplikace má prakticky identické ovládání, což vždy kontrastovalo s chaosem v oblasti MS-DOS. Ve vývojovém prostředí NeXTSTEPu byla například programována a vyvíjena hra DooM od firmy id Software, uvedená na trh v prosinci 1993.\n\nProject Builder slouží k vytváření, ladění a udržování projektu aplikace. Udržuje všechny soubory a zdroje spojené s aplikací. Project Builder dovede sám připravit základní rozhraní, které je společné většině aplikací. Project Builder také umí vygenerovat Makefile. Make je velmi silný nástroj pro správu projektů, který je součástí téměř každé implementace UNIX systému. Jestliže při kompilaci projektu se objeví chyba, Project Builder se okamžitě postará, aby se kritická část kódu přenesla do integrovaného editoru EDIT, kde můžeme chybu opravit. Navíc NeXTSTEP obsahuje mnoho hotových projektů, které programátor může studovat jako příklady. S pomocí Project Builderu můžete tyto projekty modifikovat a využít při vytváření vlastní aplikace.\n\nInterface Builder je primárním nástrojem pro vytváření designu celého programu. Interface Builder maximálně využívá objektové podstaty NeXTSTEPu, což vzhledem k ostatním operačním systémům, umožňuje provádět věci v době jeho nástupu nevídané. Prostředí je založeno na samostatných objektech, které si libovolně mohou posílat různé zprávy, data, obrázky nebo cokoliv jiného. To ve svém důsledku znamenalo zásadní změnu při vytváření aplikací. Pomocí množiny vzájemně komunikujících objektů si uživatel může vytvořit např. složitou ekonomickou agendu bez napsání jediné řádky programu. Stačí prostě vzít myš a objekty vhodným způsobem spojit. Interface Builder rovněž podporuje vytváření interaktivní nápovědy a lokalizaci aplikací do jednotlivých národních jazyků. Interface Builder významně zjednodušuje práci při psaní programů. Umožňuje vytváření podtříd již popsaných tříd objektů pouhým jednoduchým dodáním nových funkcí.\n\nSlouží pro ladění programů. Výkonný Graphical Debugger umožňuje ladit optimalizovaný kód a přerušovací body v programu. GDB debugger je plně integrován s editorem EDIT a Project Builderem, včetně podpory myši při nastavování přerušovacích bodů, zkušebních dat, zastavování a spouštění programu nebo při dalších ladících operacích.\n\nObjekty z Application Kit zajišťují v aplikacích standardní rozhraní, ovládání a řízení událostí, správu jednotlivých oken programu. Objekty rovněž zajišťují ovládání tisku a faxu. Protože jsou všechny objekty vytvořeny v jazyku Objektive C, může je uživatel libovolně upravovat a rozšiřovat počet jejich funkcí. Application Kit také obsahuje návrhy mnoha jednoduchých ovládacích prvků (buttons) a posuvných seznamů (scrollers), podobně jako mnohem později vyvinutá vývojová prostředí pro ostatní OS. Je podporováno sdílení dat mezi aplikacemi pomocí (CUT, COPY, PASTE). S pomocí distribuovaných objektů z Application Kit lze poměrně snadno do aplikací zabudovat technologii Klient/Server.\n\nDatabase Kit je objektově orientovaný nástroj pro vývoj databázových aplikací. Umožňuje vytvářet databáze s nezávislou vnitřní architekturou, což významně usnadní přenášení aplikací do odlišného databázového prostředí. Díky tomu lze provozovat přenesenou aplikaci bez změny uživatelského rozhraní a logiky ovládání. Uvedená vlastnost radikálně redukuje čas potřebný k vytvoření a implementaci grafického prostředí v interaktivních databázových programech. V současné době je možné vytvářet databáze v prostředí ORACLE a SYBASE. V databázových aplikacích je možné uplatnit mnoho různých typů dat - jednoduchý text, RTF text, čísla, obrázky nebo dokonce zvuk. Database Kit spolupracuje s DBModelerem, což je grafický nástroj pro vytváření databázových modelů. Database Kit rozšiřuje oblast použitelnosti objektového programování i na hromadné zpracování dat, kde zatím objektové databáze nebyly příliš úspěšné.\n\nJak už napovídá sám název jedná se o sadu objektů a nástrojů pro tvorbu grafických aplikaci ve 3D. Tento 3D Kit používá patentovanou technologii RenderMan firmy Pixar. 3D Kit nabízí řadu nástrojů pro interaktivní vytváření třírozměrné grafiky a tisk výsledných obrázků se provede pomocí integrovaného jazyka 2D PostScript. Teprve když obyčejný člověk pozoruje na monitoru, jak jsou dva nádherné obrázky překryty rotující trojrozměrnou krychlí, pochopí sílu 3D grafiky.\n\nObjective-C nabízí mnoho vlastností jazyka SmallTalk s výkonností jazyka C. Objektové C nabízí možnost dynamického vytváření programů, což je podstatné při programování flexibilního GUI a vytváření vzdálených zpráv (na jiný počítač v rámci počítačové sítě). Rozšířené výhody objektu v distribuovaném počítačovém prostředí dovolují aplikacím zasílat zprávy (informační objekty) jiným aplikacím v síti. To přináší možnost řídit událostmi celou počítačovou síť. Zdrojový kód programu je automaticky optimalizován a uložen ve proveditelném formátu. V NeXTSTEPu existovala vedle Objective C, také jeho rozšířená varianta Objective C++ a průmyslový standard ANSI C, který byl zařazen pouze kvůli zpětné kompatibilitě.\n\nNeXTSTEP v roce 1993 podporoval šest jazyků včetně češtiny. V té době se prodával NeXTSTEP verze 3.1\na předpokládalo se uvedení vylepšené verze 3.2. Součástí verze 3.2 měl být také emulátor MS-DOSu a Windows od společnosti Insignia Software. začaly se objevovat programy šité na míru NeXTSTEPu.\n\nPřenosné distribuované objekty (PDO – Portable Distributed Objects) byly v polovině roku 1994 unikátní technologií, která byla určitou nadstavbou NeXTSTEPu verze 3.2. PDO byl prvním produktem, který dovoloval provozovat heterogenní klient/server aplikace založené na objektové technologii. NeXTSTEP aplikace, které se spoléhaly na objektovou strukturu NeXTSTEPu, mohou komunikovat s čímkoliv jiným přes systém zpráv. Tato architektura tehdy nabízela výjimečně dobré klient/server prostředí, jenž eliminovalo nutnost neustálého předělávání původní modelu, což je vyžadováno při používání tradičního strukturovaného programování. Objekty organizované do bloků mohly být prováděny na hardwaru klienta nebo řídícího serveru, kdykoliv to vyžadovala spuštěná úloha. PDO přitom dokázalo rozvinout objekty serverů na pracovních stanicích s odlišným operačním systémem (HP-UX 9.0 a později dalších). Tyto objekty mohly používat rozmanité klient aplikace.\n\nPDO dále dovoloval rozšířit tuto strukturu o bezešvou objektovou strukturu NeXTSTEPu pro lokální i distribuované objekty. PDO nástroje a objektové knihovny byly podmnožinou stávajících nástrojů a knihoven NeXTSTEPu. PDO také obsahoval nízkoúrovňové protokoly pro lokální klient objekty. Technologie PDO se skládala z následujících komponent:\n\n"}
{"id": "34650", "url": "https://cs.wikipedia.org/wiki?curid=34650", "title": "Právní jistota", "text": "Právní jistota\n\nPrávní jistota plyne z dodržování práva, ze zachovávání legality jak při jeho tvorbě, tak i aplikaci. K naplnění požadavku právní jistoty musí být vytvořeny podmínky pro to, aby bylo objektivní právo dlouhodobě stabilní, jednotné, relativně jednoduché a předvídatelné a aby byla dodržována subjektivní práva všech. Nikdo nesmí být bez zákonného důvodu na svých právech zkrácen a každý, kdo porušuje právní povinnosti, musí být zákonným způsobem postižen. Tím je naplňováno legitimní očekávání fyzických i právnických osob. Právní jistota je jedním ze znaků existence právního státu.\n"}
{"id": "34653", "url": "https://cs.wikipedia.org/wiki?curid=34653", "title": "Významný krajinný prvek", "text": "Významný krajinný prvek\n\nVýznamný krajinný prvek (VKP) je ekologicky, geomorfologicky nebo esteticky hodnotná část krajiny, která utváří její typický vzhled nebo přispívá k udržení její stability. V různých zemích může být definován různě, a může se jednat o všechny lesy, rašeliniště, vodní toky, rybníky, jezera a údolní nivy. Významným krajinným prvkem jsou dále jiné části krajiny, zejména mokřady, stepní trávníky, remízky, meze, trvalé travní plochy, naleziště nerostů a zkamenělin, umělé i přirozené skalní útvary, výchozy a odkryvy. Mohou to být i cenné plochy porostů, sídelních útvarů včetně historických zahrad a parků. Nejde však nikdy o přísněji chráněnou část přírody.<br>\nTakto chráněno může být i celé území státu.\n\n"}
{"id": "34654", "url": "https://cs.wikipedia.org/wiki?curid=34654", "title": "Ústavní zákon", "text": "Ústavní zákon\n\nÚstavní zákon je právní předpis nejvyšší právní síly, který mění nebo doplňuje ústavu. Ústavním zákonem je v českém právním systému i sama Ústava. Ústavní zákony jsou obvykle přijímány kvalifikovanou většinou, v některých státech je ke změně ústavy třeba referenda. Rigidní ústavy jiným způsobem měnit nelze.\n\nÚstavní zákony v České republice přijímá Parlament České republiky, a to kvalifikovanou většinou, tedy třemi pětinami hlasů všech poslanců a zároveň třemi pětinami hlasů přítomných senátorů. Prezident je nemůže vetovat.\nMnoho právních nejasností vzniká tím, že slovem „zákon“ je v některých ustanoveních podle některých výkladů míněn pouze „prostý“ zákon, zatímco v jiných ustanoveních je jím zjevně míněn jakýkoliv zákon včetně ústavního zákona. K věci se částečně vyjádřil Ústavní soud, když v roce 2009 rozhodoval o souladu ústavního zákona o zkrácení pátého volebního období Poslanecké sněmovny s ústavou, resp. s jejím materiálním jádrem. Prohlásil za nezbytné vztáhnout kategorii ústavních zákonů do pojmu „zákon“ v čl. 87 odst. 1 písm. a) Ústavy, protože jinak by pravomoc přezkoumávat je neměl a to by znamenalo, že by nemohl chránit podstatné náležitosti demokratického právního státu (čl. 9 odst. 2 Ústavy). Podpůrně pak uvedl, že \"„dikce Ústavy pro případy, ve kterých nutno vyloučit z rámce pojmu „zákon“ kategorii zákonů ústavních, tuto skutečnost výslovně zakotvuje [viz čl. 50 odst. 1, čl. 62 písm. h) Ústavy]“\".\n\nRozlišování prostých a ústavních zákonů existovalo již v Československu a převzala je kromě České republiky i Slovenská republika.\n\n"}
{"id": "34657", "url": "https://cs.wikipedia.org/wiki?curid=34657", "title": "Zákon", "text": "Zákon\n\nZákon je obecně závazný právní předpis přijatý zákonodárným sborem (parlamentem). Pokud jde o právní sílu, jsou zákony nadřazeny podzákonným předpisům (vyhláškám a nařízením), avšak podřízeny Ústavě a ústavním zákonům a jim naroveň postaveným mezinárodním smlouvám.\n\nS výjimkou ústavních norem také z hlediska oblasti právní úpravy není zákonodárce ničím omezen, může tedy normovat kteroukoli oblast společenských vztahů, aniž by k tomu potřeboval zvláštní zmocnění. Jestliže však zákon provádí právní předpis vyšší právní síly, tedy ústavu, označuje se jako \"prováděcí zákon\". Obecně platí, že povinnosti lze fyzickým a právnickým osobám ukládat pouze zákonem; podzákonným předpisem tak lze činit, pouze existuje-li k tomu zvláštní zákonné zmocnění (v takovém případě je sám zákon prováděn). Ukládání některých povinností, například placení daní a poplatků, je však vyhrazeno zákonu.\n\nV případě, že zákon nebo některá jeho ustanovení jsou v rozporu s ústavním pořádkem, může zákon nebo jeho část zrušit Ústavní soud.\n\nMezi nejstarší platné zákony na území České republiky patří například:\n\nV letech 1918-2002 bylo v Československu a následně v České republice vydáno 4114 zákonů, z nichž bylo v roce 2002 platných 2470. Zákon měl průměrně 17 paragrafů a zabíral 3,5 strany formátu Sbírky zákonů.\n\n\n"}
{"id": "34658", "url": "https://cs.wikipedia.org/wiki?curid=34658", "title": "Vyhláška", "text": "Vyhláška\n\nVyhláška je druh podzákonného právního předpisu.\n\nVyhlášku ve smyslu právní terminologie smí vydat jako prováděcí předpis k zákonu ústřední orgán státní správy (například ministerstvo) nebo i jiný úřad, který k tomu zákon zmocní). Prováděcím předpisem může kromě vyhlášky být též nařízení vlády – k nim bývá dáváno zmocnění v záležitostech týkajících se více resortů.\n\nV samostatné působnosti mohou vydávat vyhlášky obce a kraje. Vyhlášky schvalují zastupitelstva těchto samosprávných jednotek. Právní předpisy vydávané v přenesené působnosti státní správy se nazývají \"nařízení\" a schvalují je rady samosprávných jednotek (např. rada obce, rada kraje).\n\nV obecném smyslu slova lze vyhláškou nazvat jakýkoliv způsob vyhlášení nějakého sdělení, například interní předpis firmy nebo vývěsku o odečítání údajů z vodoměrů. Užívání slova vyhláška není zákonem vyhrazeno jen pro právní předpisy. Je-li třeba odlišit vyhlášky ve smyslu obecně závazných právních předpisů, hovoří se o \"obecně závazných vyhláškách\". \n\nV některých dobách (zejména v takzvaném období komunismu) byl rozdíl mezi zákonem a vyhláškou v praxi chápán jako právně málo podstatný. Lišily se sice způsobem přijímání, nebylo však možno příliš rozlišovat z hlediska legality a závaznosti, co lze řešit vyhláškou a co jen zákonem. Po přijetí Listiny základních práv a svobod a implementaci zásad právního státu do československé, později české Ústavy (alespoň formálně) platí, že „\"Každý může činit, co není zákonem zakázáno, a nikdo nesmí být nucen činit, co zákon neukládá\" a naopak \"státní moc … lze uplatňovat jen v případech, v mezích a způsoby, které stanoví zákon.“\" (čl. 2 Listiny).\n\nPodle Legislativních pravidel vlády vyhlášky jako prováděcí předpisy smí být vydávány jen na základě výslovného zmocnění zákonem a smí obsahovat jen takové právní normy, které odpovídají zákonnému zmocnění. Jde o zpřísnění zásady \"secundum et intra legem\", tzn. \"podle zákona a v souladu s ním\". Podle přísnějšího výkladu, v souladu s Ústavou, by vyhláška vůbec neměla obsahovat právní normy v úzkém smyslu slova, ale pouze upřesňovat význam právních norem obsažených v zásadě přímo v zákoně. Například v zákoně č. 361/2000 Sb. je obsažena právní norma „[Ú]častník provozu […] je povinen řídit se dopravními značkami […]“, zatímco ve vyhlášce č. 30/2001 Sb. je uveden pouze popis a význam dopravních značek, nikoliv povinnost se jimi řídit.\n\nObce zákonem o obcích (§ 10 zákona č. 128/2000 Sb.), resp. zákonem o hlavním městě Praze (§ 44 zákona č. 131/2000 Sb.) dáno obecné zmocnění, na jehož základě mohou ukládat povinnosti k zabezpečení místních záležitostí veřejného pořádku, pro pořádání a průběh sportovních a kulturních podniků, k zajištění udržování čistoty na veřejných prostranstvích, k ochraně životního prostředí a zeleně a k užívání obecního majetku. Kraje ani státní správní orgány obdobné obecné zmocnění nemají. Orgánům státní správy i samosprávným jednotkám (obcím a krajům) může konkrétní zmocnění výslovně svěřit některý zákon. Tato pravomoc vychází z Ústavy ČR, konkrétně čl. 103 odst. 3, který stanoví, že \"„[z]astupitelstva [územních samosprávných celků] mohou v mezích své působnosti vydávat obecně závazné vyhlášky.“\" \n\nV letech 1918–2002 bylo v Československu a následně v České republice vydáno 6098 nařízení vlády, z nichž bylo v roce 2002 platných 3574. Vyhláška měla průměrně 8,2 paragrafů a zabírala 1,9 strany formátu Sbírky zákonů.\n\n\n"}
{"id": "34660", "url": "https://cs.wikipedia.org/wiki?curid=34660", "title": "Robert Edward Lee", "text": "Robert Edward Lee\n\nRobert Edward Lee (19. ledna 1807, Stratford Hall, Virginie – 12. října 1870, Lexington, Virginie) byl americký generál, který se vyznamenal během amerického tažení proti Mexiku a zejména jako velitel konfederačních vojsk v americké občanské válce. Je považován za jednoho z nejlepších vojevůdců 19. století a mistra obranných a ústupových bojů.\n\nNarodil se 19. ledna 1807 v rodině generálmajora Henryho Leea, guvernéra státu Virginie a účastníka války amerických osad proti Velké Británii. Jeho předkové přišli jako jedni z prvních anglických kolonistů do Virginie a tato prominentní rodina tak patřila na Jihu USA mezi vyšší střední vrstvu. Po otcově smrti, v době kdy mu bylo 11 let, ale rodina upadla do dluhů, proto vstoupil do vojenské školy v Alexandrii a později, ve svých 17 letech, na elitní vojenskou akademii ve West Pointu, kterou absolvoval v roce 1829.\n\nSvoji vojenskou kariéru zahájil jako ženijní důstojník ve Fort Pulaski v Georgii. Následně sloužil na řadě míst a funkcí, kde měl většinou na starosti inženýrské práce při výstavbě pevností, silnic a vojenských zařízení. V roce 1831 se oženil s Mary Annou Custisovou, která byla pravnučkou Marthy Washingtonové, choti prvního amerického prezidenta. Se svou manželkou měl sedm dětí (děti se narodily v rozpětí let 1832 – 1846). První válečné zkušenosti získal v americko-mexické válce, kdy působil jako jeden z pobočníků vrchního velitele generála Winfielda Scotta. Po bitvě u Cerro Gordo byl v roce 1847 povýšen na majora a na konci tohoto válečného konfliktu dosáhl hodnosti podplukovníka.\n\nTři roky po skončení americko-mexické války byl pověřen velením posádce ve Fort Carroll v Baltimore. V roce 1852 se stal velitelem akademie ve West Pointu a v roce 1855 byl odvelen na hranici do Texasu, kde jako velitel 2. pluku kavalerie bojuje proti Apačům a Komančům.\n\nV roce 1852 zdědil po svém tchánovi plantáž v Arlingtonu a 63 otroků. Jaký vztah měl k otrokům a otrokářskému systému vůbec, zůstává dodnes předmětem diskuzí historiků. Na jedné straně panuje názor, že k tomuto problému nezaujímal žádné stanovisko a problém otroctví mu byl zcela lhostejný. Na druhé straně však existují důkazy, že se ke svým otrokům choval v některých případech krutě, když je nechal uvěznit za neposlušnost a údajně i bičovat. V dopise své manželce z 27. prosince 1856 Robert Lee píše:\nŠlo o hluboce věřícího člověka, který patřil k těm americkým křesťanům, kteří se domnívali, že osud černošských otroků je Božím rozhodnutím a bílí obyvatelé na tento osud nemají žádný vliv.\n\nV době vypuknutí konfliktu mezi Severem a Jihem USA přešla řada důstojníků ke Konfederaci. On sám jakožto jeden z nejlepších ženijních důstojníků Armády USA, byl ochoten zůstat v armádě Unie, ale jen za předpokladu, že jeho rodný stát Virginie zůstane součástí Unie. Vrchní velitel armády Unie, generál Winfield Scott, jej považoval za svého oblíbence i za nejschopnějšího důstojníka a svého nástupce. To sdělil také prezidentu Lincolnovi. Získal takovou důvěru, že se od generála Scotta dozvěděl veškeré plány, jak Unie hodlá postupovat v boji proti vojskům Konfederace. Ještě týden po vypuknutí bojů mezi oběma stranami setrvával po boku generála Scotta a dalších vojenských představitelů Unie a podrobně se tak seznámil se strategickou koncepcí postupu vojsk Unie i s jeho variantami. 18. dubna 1861 padl Fort Sumter a Lee poté odmítl nabídku na nejvyšší velitelský post Unie. O dva dny později odešel ze služeb ozbrojených sil Severu a 23. dubna 1861 převzal velení nad vojsky Konfederace, což byl pro vojenské velení Unie skutečný šok. V této funkci zůstal po celou dobu americké občanské války až do konečné bitvy u Appomattoxu, po níž 9. dubna 1865 podepsal kapitulační listinu.\n\nPřestože byl nejvyšším polním velitelem poražené Jižanské armády, těšil se i nadále velké vážnosti a již v únoru 1866 byl předvolán na zasedání Společného kongresového výboru pro obnovu Jihu. V roce 1865 se stal ředitelem Washington College v Lexingtonu ve státě Virginie, kde zůstal jako pedagog až do své smrti. Zemřel 12. října 1870 a je pohřben pod kaplí, která nese jeho jméno a nachází se na akademické půdě univerzity, která rovněž nese jeho jméno – Washington and Lee University.\n\nBěhem války a po válce ztratil v rámci konfiskace část majetku (například panské sídlo Custis-Lee Mansion, na jehož pozemcích se dnes rozkládá Arlingtonský národní hřbitov) a také byl zbaven volebního práva. V roce 1865 tedy zažádal o amnestii, ale ta se dostala na stůl ministra Williama H. Sewarda, který o těchto záležitostech nerozhodoval. Když Lee neobdržel žádnou odpověď, domníval se, že mu amnestie nebyla udělena. Žádost byla znovu nalezena až o více jak sto let později, v roce 1970, v americkém federálním archivu. Status občana USA mu byl uznán in memoriam v roce 1975 prezidentem Geraldem Fordem. Ve skutečnosti ale byla už v roce 1868 vyhlášena všeobecná amnestie, která se vztahovala i na něj osobně.\n\nV současné době se na území USA nachází řada jeho soch a památníků, jeho jméno nesou parky, ulice, školy a univerzity. V roce 1929 byl vybrán do Síně slávy velkých Američanů na Bronx Community College, jeho podobizna ozdobila v roce 1955 poštovní známku a jeho dům Custis-Lee Mansion patří mezi americké národní památníky.\n\n\n\n"}
{"id": "34667", "url": "https://cs.wikipedia.org/wiki?curid=34667", "title": "Usměrňovač", "text": "Usměrňovač\n\nUsměrňovač je elektrické zařízení, které se používá k přeměně střídavého elektrického proudu na proud stejnosměrný. Protože elektronické obvody ke své činnosti obvykle potřebují stejnosměrný proud a k distribuci elektrické energie se využívá proud střídavý, bývá usměrňovač součástí většiny elektrických přístrojů a zařízení spotřební elektroniky, napájených z elektrické sítě. Usměrňovače se také v hojné míře používají v napájecích soustavách elektrických trakčních vozidel (kupř. pro pohon lokomotiv, tramvají, trolejbusů či vozů metra).\nV současnosti se používají téměř výhradně polovodičové usměrňovače na bázi křemíku, kterými byla ostatní zařízení prakticky vytlačena, i když není vyloučeno, že vzniknou nová zařízení založená na karbidu křemíku, jehož předpokládanou výhodou je možnost provozu při vyšší teplotě.\n\nObecně mohou být realizovány usměrňovače:\n\nV současné době se používají téměř výhradně usměrňovače křemíkové.\n\nPro průmyslové účely se na přeměnu střídavého na stejnosměrný proud používalo dříve také spojení elektromotoru a dynama - motorgenerátor (neboli Ward Leonardovo soustrojí).\n\nZ hlediska principu činnosti rozlišujeme tři typy usměrňovačů:\n\nZ hlediska připojení na napájecí síť lze rozlišit usměrňovače\n\nNevýhodou klasických diodových nebo tyristorových usměrňovačů je, že odebírají ze sítě zkreslený nesinusový průběh proudu. Tuto nevýhodu řeší aktivní usměrňovače. Aktivní usměrňovače jsou sofistikovaná elektronická zařízení využívající pulsně šířkovou modulaci, mají ve srovnání s klasickými usměrňovači vyšší ztráty a vyšší hodnotu usměrněného napětí, ale umožňují rekuperaci.\n\nJednocestný usměrňovač propouští pouze jednu půlvlnu vstupního napětí. Má tudíž pouze poloviční účinnost a používá se především u zařízeních s velmi nízkým odběrem proudu. Jde o nejjednodušší zapojení usměrňovače, které vyžaduje pouze jednu diodu.\n\nDvoucestný usměrňovač propouští obě půlvlny vstupního napětí. Pokud je usměrňovač připojen na transformátor s dvojitým sekundárním vinutím, je možné jej realizovat pomocí dvou diod.\n\nNejpoužívanějším typem dvoucestného usměrňovače je Graetzův (Grätzův) můstek. Jde o zapojení využívající čtyři diody v můstkovém zapojení.\n\nPro vyhlazení tepavého napětí se používá tzv. filtrační kondenzátor, jehož kapacita se spočítá\n\nformula_1 [uF]\nkde\nformula_2 je konstanta (pro dvoucestné zapojení je rovna 300, pro jednocestné usměrnění 600)\nformula_3 [mA] proud zátěží (určí se podle elektrického odporu, nebo výkonu a napětí)\nformula_4 [-] je tzv. činitel zvlnění (pokud požadujeme dokonale vyhlazené napětí na výstupu, používá se hodnota 0,01 (1%))\ndefinovaný jako formula_5 / formula_6 kde formula_5 je efektivní hodnota střídavé složky napětí na filtračním kondenzátoru\nformula_6 [V] je výstupní stejnosměrné napětí\n"}
{"id": "34668", "url": "https://cs.wikipedia.org/wiki?curid=34668", "title": "Nařízení", "text": "Nařízení\n\nNařízení ve užším smyslu státněprávní terminologie je druhem podzákonného právního předpisu, který může vydávat vláda, ministerstvo nebo jiný správní úřad, obce a kraje k provedení zákona.\n\nV obecném významu slova je nařízení jakýkoliv pokyn, jímž někdo z pozice moci jinému ukládá něco učinit. Takové nařízení může být v rámci soukromoprávního nebo pracovněprávního vztahu závazné. Právo neomezuje užívání slova „nařízení“ v obecném významu. Další text článku se zabývá pouze prvním významem slova.\n\nNařízení je podzákonným, prováděcím předpisem, tzn. je omezeno tím, co stanovuje jím prováděný zákon (nařízení musí normovat \"secundum et intra legem\", tzn. podle zákona a v souladu s ním). Nařízení musí být abstraktní, tj. nevztahuje se ke konkrétní osobě nebo věci. Dále musí být obecně závazné, tj. závazné pro neurčitý počet osob (na rozdíl například od vnitřních předpisů), a v neposlední řadě musí být jednostranně vynutitelné.\n\nNařízení mají několik forem:\n\n\n\n\n\nV letech 1918–2002 bylo v Československu a následně v České republice vydáno 6648 nařízení vlády, z nichž bylo v roce 2002 platných 4235. Nařízení vlády mělo průměrně 8,3 paragrafů a zabíralo 1,7 strany formátu Sbírky zákonů.\n\nPodle zprávy RIA (hodnocení dopadů regulace) k návrhu zákona o Sbírce právních předpisů územních samosprávných celků a některých správních úřadů je ročně vydáváno kolem 500 nařízení obcí, 50 nařízení kraje a 4 nařízení hl. m. Prahy a kolem 20 nařízení jiných správních úřadů, které by spadaly do působnosti tohoto zákona (tedy zpravidla nařízení s omezenou územní působností). \n\n"}
{"id": "34669", "url": "https://cs.wikipedia.org/wiki?curid=34669", "title": "Vladimír Čermák (právník)", "text": "Vladimír Čermák (právník)\n\nVladimír Čermák (3. září 1929 Čechyně – 21. července 2004) byl český právník, filozof, politolog a humanista.\n\nNarodil se v Čechyni u Rousínova, ale většinu života prožil v Brně, kde vystudoval II. státní reálné gymnázium. V roce 1952 absolvoval Právnickou fakultu Karlovy univerzity v Praze. Poté působil u Krajského soudu v Brně, nejdříve jako justiční čekatel, pak v letech 1955–1972 jako soudce a nakonec jako státní notář až do roku 1975, kdy z justice odešel a začal pracovat jako podnikový právník v Kovopodniku města Brna. Současně začal zpracovávat své pětisvazkové dílo \"Otázka demokracie\". V 80. letech spolupracoval s některými brněnskými divadly a rovněž napsal hru \"Hostina Filozofů\".\n\nV roce 1990 spolu s několika kolegy založil na Filozofické fakultě MU katedru politologie, jejímž se stal vedoucím. V roce 1993 se habilitoval a v roce 1994 byl jmenován profesorem v oboru sociální filozofie. Od roku 1990 působil také jako učitel na JAMU v Brně. Byl členem vědecké rady Filozofické fakulty Masarykovy univerzity a v letech 1994–98 i členem redakčního kruhu Politologického časopisu.\n\n15. července 1993 byl prezidentem republiky Václavem Havlem jmenován soudcem Ústavního soudu, kde působil celé desetileté funkční období. Je autorem mnoha jeho klíčových judikátů.\n\n\n"}
{"id": "34671", "url": "https://cs.wikipedia.org/wiki?curid=34671", "title": "Subjektivní právo", "text": "Subjektivní právo\n\nJako subjektivní právo (neboli oprávnění) se označuje právo určitého subjektu na něco, možnost chovat se určitým způsobem. Subjektivní právo je jinak řečeno zákonem garantovaná míra možného chování. Objektivní právo pak subjektivní práva buď přímo umožňuje, subjektivní práva z něj vyplývají, anebo je alespoň nezakazuje. Objektivní právo také zakládá postupy, kterými se subjektivní právo vynucuje, pokud je porušeno, např. podáním žaloby k soudu.\n\nPodle toho, čí subjektivní povinnosti takovému právu odpovídají, se subjektivní práva dělí na:\n"}
{"id": "34678", "url": "https://cs.wikipedia.org/wiki?curid=34678", "title": "Lev II.", "text": "Lev II.\n\nSvatý Lev II. (611 Sicilie nebo Kalábrie – 3. července 683 Řím) byl papežem, zvoleným 17. srpna 682.\n\nVolba papeže Lva II. byla potvrzena byzantským císařem teprve poté, co Lev II. odsouhlasil závěry Třetího konstantinopolského koncilu. Lev II. akceptoval odsouzení svého předchůdce Honoria I. (625–638), protože mu kladl za vinu, že se provinil proti čistotě víry. Volbou Lva II. a zmíněnými rozhodnutími byl znovu nastolen smír mezi křesťanským Východem a Západem. Za svého krátkého pontifikátu dal podnět k opravě baziliky sv. Sabiny na římském Aventinu, jíž postavil roku 422 kněz Petr z Ilýrie.\n"}
{"id": "34680", "url": "https://cs.wikipedia.org/wiki?curid=34680", "title": "Marobud", "text": "Marobud\n\nMarobud, také \"Marbod\", \"Marobod\", \"Maroboduus\" (35 - 30 př. n. l. - 37/38 n. l., Ravenna) byl markomanský král a první historicky doložený panovník, který vládl na dnešním českém území v období 9-6 př. n. l. - 17/18 n. l. Dochovaná forma jeho jména má keltský tvar. Keltské \"Maroboduos\" by prý germánsky znělo \"Marabadvaz\", což znamená \"\"v boji slavný\"\". Původ keltského tvaru je předmětem dohadů, bývá interpretován jako kompozitum z \"māro-\" \"velký\" nebo \"slavný\" (srov. velšské \"mawr\", irské \"mór\") a \"bodwos\" \"krkavec\" (srov. jméno irské vraní bohyně Badb).\n\nMarobud pocházel z urozeného markomanského rodu a o jeho dětství mnoho nevíme. Mládí pravděpodobně strávil v Římě, kam byl, jak bylo častým zvykem, odveden jako rukojmí a vzdělán po boku urozených římských chlapců. Někdy před rokem 9 př. n. l. se vrátil ke svému kmeni, který v té době sídlil ve středním Německu, a stal se jeho králem. Mezi lety 9 - 6 př. n. l. se Markomani v souvislosti s aktivní činností římských jednotek ve středním Německu v několika vlnách přesunuli na české území, kde osídlili především střední Čechy, podkrušnohorské oblasti, jižní a východní Čechy.\n\nMarobud se nespokojil s ovládnutím pouze České kotliny a je z písemných pramenů doloženo, že si poměrně brzy podmanil i kmen Lugiů sídlící ve Slezsku. Jeho svrchovanost postupně uznali i Silingové, Gótové, Semnoni a Langobardi. Jeho moc tak sahala od Dunaje na jihu, k dolnímu Labi na západě a k dolní Visle na severovýchodě.\n\nJako schopný vůdce brzy dokázal vytvořit mocnou říši, která hospodářsky prosperovala natolik, že byl schopen držet si rozsáhlou armádu, vybudovanou po římském vzoru. Přestože byl Římany brzy chápán jako hlavní konkurent ve středodunajském prostoru, snažil se vést vůči Římanům politiku neutrální.\n\nŘímský historik Velleius Paterculus se osobně zúčastnil výpravy, kterou proti Marobudovi Římané podnikli roku 6 n. l. Římané vedli útok ze dvou směrů. Z vojenského tábora Carnunta (u Vídně) v Noricu vytáhl Tiberius (pozdější císař) a s tímto proudem šel také Velleius Paterculus. Od vojenského tábora Mogontiaca (dnešní Mohuč) vytáhl s několika legiemi Lucius Sentius Saturninus, toho času místodržící provincie Germánie. Výprava, která měla velkou naději na úspěch, ztroskotala, když v Panonii propuklo povstání a Tiberius se musel vrátit zpět na pomoc panonským posádkám. Marobud tohoto dočasného římského oslabení nevyužil k protiútoku, naopak urychleně s Římany uzavřel smlouvu o nezávislosti, přátelských vztazích a vzájemném neútočení, která mu na další desetiletí zajistila klid.\n\nMarobud zachoval loajalitu Římu i když v roce 9 n. l. v Germánii pod vedením cheruského knížete Arminia vypuklo povstání, které vedlo k velkým ztrátám na římské straně (bitva v Teutoburském lese). Vlivem Arminiova vzestupu od Marobuda odpadly některé kmeny (Semnoni), v roce 17 n. l. došlo k prvnímu přímému střetu mezi Arminiem a Marobudem, ale až roku 18 n. l. byl Marobud svržen, když ho přepadl Katvalda, vyhnaný šlechtic, který získal spojence u Gótů na dolní Visle. Marobud se uchýlil pod římskou ochranu, byl však internován a zbytek života strávil v Ravenně, kde byl i pohřben. Je ironií osudu, že podobný osud zajatce v Raveně sdílela i Thusnelda, manželka jeho největšího, v té době již mrtvého protivníka Arminia.\n\nNálezy z období na přelomu letopočtu se řadí do tzv. horizontu Marobudovy říše, jinak chronologicky se jedná o starší dobu římskou, stupeň B1.\n\nMnoho archeologů se snažilo objevit Marobudovo sídlo, Marobudum či Marábudum, o němž píše Klaudios Ptolemaios (\"Geografia\" II. 1. XI. 29), jiní autoři jeho doby je však nezmiňují. Z doby germánského osídlení se ale na českém území nezachovaly žádné opevněné výšinné polohy. Předpokládá se tedy, že snad osídlil některé opuštěné keltské hradiště (Závist u Zbraslavi nebo Stradonice u Nižboru) nebo snad jeho sídlo mohla tvořit soustava dvorců.\n\nS Marobudem, resp. jeho vojenskou družinou jsou spojovány nálezy na dvou rozsáhlých a bohatých pohřebištích z počátku našeho letopočtu v Dobřichově u Kolína (Pičhora) a v Třebusicích.\n\n\n\n"}
{"id": "34685", "url": "https://cs.wikipedia.org/wiki?curid=34685", "title": "Seznam světového dědictví v Latinské Americe a Karibiku: Mexiko až Venezuela", "text": "Seznam světového dědictví v Latinské Americe a Karibiku: Mexiko až Venezuela\n\nToto je seznam Světového kulturního a přírodního dědictví UNESCO v Latinské Americe a Karibiku. \n\nPro obsáhlost je Seznam světového kulturního a přírodního dědictví v Latinské Americe a Karibiku rozdělen do dvou částí seřazených abecedně podle států, které zařazení lokality do Seznamu navrhly.\n\nU každé položky je uveden český název, oficiální anglický název dle seznamu UNESCO, stručná charakteristika a odkaz na základní zdůvodnění zápisu dle UNESCO. Číslo v odkazu je současně číslo, pod kterým je lokalita vedena v Seznamu. Položky seznamu u jednotlivých zemí jsou řazeny podle roku zápisu do Seznamu. Tato část obsahuje státy od Mexika po Venezuelu, následující výčet položek světového přírodního a kulturního dědictví je platný k datu 10. 7. 2019. \n\n\n\n\n\n\n\n\n\n\n\n"}
{"id": "34687", "url": "https://cs.wikipedia.org/wiki?curid=34687", "title": "Seznam světového dědictví v Severní Americe", "text": "Seznam světového dědictví v Severní Americe\n\nToto je seznam památek světového dědictví UNESCO v Severní Americe a zahrnuje památky v USA a Kanadě. Památky nacházející se v Grónsku a Bermudách jsou zařazeny mezi památky evropských států (Dánsko a Spojené království). Státy Karibiku, Střední Ameriky a Mexiko jsou taktéž uvedeny v separátním seznamu. \n\nU každé položky je uveden český název, oficiální anglický název dle seznamu UNESCO, stručná charakteristika a odkaz na základní zdůvodnění zápisu dle UNESCO. Číslo v odkazu je současně číslo, pod kterým je lokalita vedena v Seznamu. Položky seznamu u jednotlivých zemí jsou řazeny podle roku zápisu do Seznamu. Následující přehled památek světového dědictví je platný k datu 4. 7. 2018.\n\n\n"}
{"id": "34689", "url": "https://cs.wikipedia.org/wiki?curid=34689", "title": "Vratislav Blažek", "text": "Vratislav Blažek\n\nVratislav Blažek (31. srpna 1925 Náchod – 28. dubna 1973 Mnichov, Německo) byl český textař, dramatik a filmový scenárista.\n\nAbsolvoval několik tříd gymnázia, od roku 1945 studoval malbu. Při studiu si přivydělával psaním do několika satirických časopisů. V této době začala jeho autorská spolupráce s Divadlem satiry.\n\nPo roce 1968 emigroval do Německa. Poté byl v normalizační ČSSR zakázán a ignorován.\n\n\n\nDále je autorem textů k celé řadě písní, které časem zlidověly (např. \"Den je krásný\", \"Dáme si do bytu\" – což byla také první filmová písnička, \"Lékořice\").\n\nSpisovatel Josef Škvorecký, jenž stejně jako Vratislav Blažek pocházel z Náchoda, zpracoval jeho osudy ve svém románě \"Příběh inženýra lidských duší\". Blažek se v něm objevuje pod jménem Vratislav Blažej prostřednictvím dopisů, jež v průběhu několika desetiletí napsal protagonistovi knihy Danny Smiřickému a v nichž s ironickým humorem komentuje dramatické zvraty svého života. Styl těchto dopisů je zřetelně autentický, jak lze doložit srovnáním s výborem z Blažkovy korespondence \"Mariáš v Reykjavíku\", vydaného v exilovém nakladelství manželů Škvoreckých Sixty-Eight Publishers. \n\n\n"}
{"id": "34690", "url": "https://cs.wikipedia.org/wiki?curid=34690", "title": "Konstantin IV.", "text": "Konstantin IV.\n\nKonstantin IV. Pogonatos (Κωνσταντίνος Δ' ο Πωγώνατος, asi 652 – 14. září 685) byl byzantský císař, který vládl v letech 668 až 685 a který své říši navrátil vnitřní a vnější stabilitu.\n\nKonstantin byl jmenován spoluvladařem císaře Konstanta II. již roku 654. Po jeho zavraždění se sám stal císařem. Největším nebezpečím pro říši byli Arabové, kteří poslali flotilu, jež měla roku 674 napadnout Konstantinopol. Zatímco se Konstantin věnoval tomuto nebezpečí, napadli Slované Soluň. Konstantinopol dokázala náporu Arabů vzdorovat až do roku 678, kdy bylo zničeno arabské loďstvo s pomocí řeckého ohně. Arabové se museli stáhnout, zároveň byli poraženi na souši v Anatolii. Konstantin uzavřel s Araby mírovou smlouvu, která byla roku 685 obnovena.\n\nRoku 680 Konstantin svolal Třetí konstantinopolský koncil, který znovu potvrdil rozhodnutí Chalkedonského koncilu z roku 451. Tento ekumenický koncil se vypořádal s monotheletismem, většina monotheletistů v té době však již byla pod arabskou nadvládou. Výsledek koncilu vedl také k usmíření křesťanského Východu se Západem reprezentovaným především papežstvím.\n\nKonstantin byl roku 681 donucen uznat bulharskou říši, poté co byl roku 680 poražen v bitvě. Spolu s Konstantinem vládli jeho bratři Herakleios a Tiberios, kteří byli na žádost lidu korunováni, avšak byli zmrzačeni, aby se nemohli ujmout vlády. Tento čin zaručil nástupnictví Justiniána II. Konstantin zemřel na úplavici roku 685.\n\n\n"}
{"id": "34694", "url": "https://cs.wikipedia.org/wiki?curid=34694", "title": "Elektrárna", "text": "Elektrárna\n\nElektrárna je technologické zařízení sloužící k výrobě elektrické energie. Ta se získává přeměnou z energie vázané v nějakém zdroji. Nejčastěji je tato energie nejdříve přeměněna na energii mechanickou, kterou je následně poháněn elektrický generátor. Další alternativou může být využití fotovoltaického jevu nebo termoelektrického jevu.\n\nPrvní elektrárny vznikly koncem 19. a začátkem 20. století. Konstrukčně šlo o poměrně jednoduchá zařízení, jejichž hlavní součástí byl generátor poháněný buď parním strojem (viz parostrojní elektrárna) nebo vodním kolem (viz vodní elektrárna). Parní stroj byl později nahrazen parní turbínou, čímž vznikly dnešní tepelné elektrárny. Také u vodních elektráren došlo k nahrazení vodního kola účinnější turbínou. Nahrazením kotle jaderným reaktorem vznikla jaderná elektrárna.\n\nZ ekologického hlediska rozlišujeme zdroje obnovitelné a neobnovitelné.\n\nJako neobnovitelné zdroje energie jsou označovány ty, jejichž množství je omezené, potenciální regenerace dlouhodobá a hrozí jejich brzké (v řádech desítek nebo stovek let) úplné spotřebování. Většina elektrické energie se dnes vyrábí z takových neobnovitelných zdrojů, zejména spalováním fosilních paliv v tepelných elektrárnách nebo štěpnou jadernou reakcí v elektrárnách jaderných.\n\nZa obnovitelné zdroje se považují takové zdroje, které se v přírodě samovolně regenerují ze zdrojů s velmi dlouhým horizontem vyčerpání (například vyčerpání sluneční energie se očekává až za několik miliard let). Elektrárny využívající obnovitelné zdroje mohou být\n\n\nProblémem většiny těchto zdrojů jsou vysoké investiční a často i provozní náklady, dané malou plošnou hustotou zachycované energie. S postupným vyčerpáváním zásob fosilních paliv, a tím i růstem jejich cen, se rozdíl v cenách pomalu snižuje. Státy Evropské unie zdroje označené za obnovitelné finančně i legislativně podporují.\n\n\"Tepelná elektrárna\" je obvykle kondenzační parní elektrárna, která získává energii spalováním fosilních paliv (nejčastěji uhlí) nebo biomasy. Vzniklým teplem je ohřívána pára, která pohání parní turbínu turbogenerátoru. Tepelné elektrárny bývají často kombinovány s teplárnami a pára z parní turbíny je dále rozváděna k odběratelům pro účely vytápění, ohřevu teplé vody a k technologickým účelům.\n\nMezi tepelné elektrárny se občas zařazují i elektrárny plynové a paroplynové, které jsou vybaveny plynovou turbínou nebo spalovacím motorem. V principu je tepelnou elektrárnou i elektrárna jaderná, ty se však mezi tepelné elektrárny nepočítají.\n\nZ ekologického hlediska jsou problematické tepelné elektrárny spalující fosilní paliva, neboť produkují velký objem škodlivých emisí – například oxidy dusíku (NO), oxid siřičitý, prachové částice nebo polycyklické aromatické uhlovodíky. Jsou také významným zdrojem oxidu uhličitého (CO), který se podílí na vzniku tzv. skleníkového efektu. Jako palivo se v Česku nejčastěji používá hnědé uhlí, jehož spalováním vzniká množství strusky a popela. Tepelné elektrárny jsou povinně vybaveny odlučovači popílku a odsiřovacími jednotkami, které snižují množství emisí vypouštěných do ovzduší.\n\n\"Jaderná elektrárna\" je v podstatě kondenzační parní elektrárna, která má místo parního kotle jaderný reaktor a energii získává přeměnou z vazebné energie jader těžkých prvků (uranu 235 nebo plutonia 239).\n\nVýhodou jaderných elektráren je vysoký výstupní výkon vzhledem k dodanému množství paliva. Účinnost u běžných typů tlakovodních reaktorů je o něco nižší než účinnost moderních uhelných elektráren (asi 30 % oproti 35 – 40 % u uhelných elektráren). Menší účinnost je dána omezením maximální teploty vody v primárním okruhu, které zajišťuje inherentní bezpečnost.\n\nVýhodou jaderných elektráren je malý objem spotřebovaného paliva, za běžného provozu prakticky nulové exhalace (elektrárna produkuje pouze odpadní teplo a vodní páru) a nízké provozní náklady.\n\nNevýhodou jsou vysoké náklady na výstavbu, technologicky náročné získávání paliva, produkce jaderného odpadu a riziko jaderné havárie (byť je u moderních elektráren velmi nízké). Z pohledu energetické soustavy je nevýhodou trvalý charakter zdroje (spuštění a zastavení reaktoru je složité a nákladné a její výkon lze regulovat jen v malém rozmezí. Elektrárna proto vyrábí a dodává elektřinu jen s malou závislostí na odběrovém diagramu), proto je téměř vždy provozována v tzv. základním zatížení sítě\n\n\"Vodní elektrárna\" vyrábí elektrickou energii přeměnou z potenciální energie vody. Voda roztáčí vodní turbínu, která pohání elektrický generátor. Podle konstrukce se vodní elektrárny dělí na:\n\nVýhodou zejména přečerpávacích a přehradních vodních elektráren je jejich schopnost běžet v libovolných dobách podle potřeby, díky čemuž je možné je využívat pro vyrovnávání energetických špiček. Nevýhodou velkých vodních elektráren je nutnost budování velkých přehrad nebo nádrží, kvůli čemuž jsou i přes svůj obnovitelný charakter považovány za ekologicky kontroverzní a ekologické organizace jejich výstavbu velmi kritizují. Výstavba malých vodních elektráren je naopak vnímána jako užitečná a je obvykle podporována.\n\nJako \"malé vodní elektrárny\" se označují elektrárny s instalovaným výkonem do 10 MW včetně.\n\n\"Větrné elektrárny\" vyrábějí elektrickou energii přeměnou z kinetické energie vzduchu proudícího mezi oblastmi s různým atmosférickým tlakem. Elektrárna je obvykle tvořena vysokým sloupem, na jehož vrcholu je umístěna hřídel s větrným kolem nebo vrtulí. Proudící vzduch (vítr) působí na lopatky kola nebo vrtule, čímž kolo nebo vrtuli roztáčí. Na hřídeli je připojený elektrický generátor, který vyrábí elektrickou energii.\n\nVýhodou větrných elektráren je jejich obnovitelný charakter a minimální vliv na životní prostředí. Hlavní nevýhodou je nevypočitatelnost a nestálost dodávek energie, neboť jsou závislé na aktuálních povětrnostních podmínkách a v české krajině také nízkým koeficientem využitelnosti, který se u nás pohybuje kolem 4 až 14 % průměrně 11 % (přímořské oblasti mají kolem 20 až 30 %). Bývají také často kritizovány kvůli estetickému zásahu do krajiny, některé zdroje tvrdí, že produkují chvění a zvuk, který může mít negativní vliv na drobná zvířata. U moderních větrných elektráren je však hluk velmi nízký.\n\n\"Geotermální elektrárny\" využívají energii zemského jádra, kterou získávají z hlubokých vrtů do nitra Země. Z těchto vrtů je obvykle získávána pára nebo horká voda. Možnost stavby elektrárny je závislá na tektonických podmínkách dané lokality. Geotermální energie je nejčastěji uvolňována jako doprovodný jev sopečné aktivitě, což klade vysoké nároky na stavbu elektrárny v seismicky aktivních oblastech.\n\n\"Solární elektrárny\" (nebo také \"sluneční elektrárny\") získávají energii ze slunečního záření. Tuto energii přeměňují na energii elektrickou buď přímo prostřednictvím fotoelektrických článků pracujících na principu fotoelektrického jevu, nebo prostřednictvím ohřevu média v solárních kolektorech. Existují také experimentální elektrárny, které prostřednictvím velkých skleněných ploch ohřívají vzduch, který pak stoupá vzhůru a roztáčí větrnou turbínu.\n\nSolární články se využívají v kosmickém průmyslu, kde umožňují získávat energii pro kosmická tělesa bez nutnosti dodávek paliva ze Země. Jsou stále hojněji využívané v domácnostech a v malých podnicích jako jedna z variant výroby energie. Zde je ale na rozdíl od kosmického výzkumu překážkou jejich vysoká cena a závislost na počasí.\n\nVlivem slapových sil Měsíce a Slunce dochází na Zemi k pravidelnému zvedání a klesání mořské hladiny, zvanému příliv a odliv. Tuto energii, vznikající na úkor rotace Země, lze využít. Zatím se energie oceánů využívá velice málo, ale tato technologie má velkou budoucnost z ekologických důvodů, také z důvodů vzrůstající spotřeby energie a snižující se zásoby fosilních paliv. Na druhou stranu stavba přílivových elektráren je možná pouze v některých vhodných oblastech, kde je vysoký rozdíl mezi přílivem a odlivem. Často se ale u stavby přílivových elektráren poukazuje na značné ekologické dopady na okolí.\n\nTurbína přílivové elektrárny s vertikálním hřídelem využívá oba směry průtoků vody. Na hřídeli je připojený elektrický generátor, který vyrábí elektrickou energii. Existuje více druhů konstrukce s různými modifikacemi, ale princip je vždy velice podobný.\n\nVzhledem k postupnému vyčerpávání zdrojů fosilních paliv bude nutné hledat jiné způsoby výroby elektrické energie, energetická koncepce budoucnosti je však častým předmětem sporů. Ekologické organizace většinou preferují orientaci na úsporu energie a maximální využívání obnovitelných zdrojů, zástupci některých energetických společností prosazují výstavbu nových jaderných elektráren s poukazem na nedostatečnou kapacitu obnovitelných zdrojů a různí odborníci se v této otázce rozcházejí . Velké naděje některých jsou vkládány do výzkumů v oblastech termonukleární fúze a jaderné transmutace (ADTT), které by se mohly stát základem pro nové generace jaderných elektráren.\n\nV roce 2013 v důsledku poklesu cen elektřiny se v řadě zemí nové uhelné nebo plynové elektrárny nevyplácí budovat.\n\nV Česku se většina elektrické energie vyrábí v tepelných (66 % v roce 2005), jaderných (30 % v roce 2005) a vodních (3,7 % v roce 2005) elektrárnách. Dominantním výrobcem elektrické energie je akciová společnost ČEZ, která v Česku provozuje 10 uhelných, 2 jaderné, 12 vodních, 1 větrnou a 1 sluneční elektrárnu a vyrábí téměř tři čtvrtiny z celkového objemu výrobu elektřiny v Česku. V následující tabulce je uveden instalovaný výkon jednotlivých typů elektráren a objem výroby v roce 2005 (zdroj: předběžné údaje ČSÚ).\n\nStejně jako v ostatních zemích, i v Česku se vede důležitá diskuse o budoucím směřování energetického průmyslu a o budoucích zdrojích elektrické energie. Ačkoliv se jako nejperspektivnější jeví obnovitelné zdroje, možnosti jejich využití jsou v Česku omezené, v úvahu přicházejí pouze malé vodní elektrárny (velké by vyžadovaly výstavbu přehrad, což je z ekologického pohledu vnímáno velmi negativně), elektrárny spalující biomasu a elektrárny větrné.\n\nKromě pokusů se spalováním biomasy v klasických tepelných elektrárnách dochází k výstavbě větrných a malých vodních elektráren, jejichž provoz je podporován stanovením minimálních výkupních cen energií.\n\nVzhledem k omezeným zdrojům uhlí a omezené životnosti stávajících elektráren bude dle názoru energetických společností nutné buď prolomit Územní limity těžby hnědého uhlí v severních Čechách, nebo postavit další jadernou elektrárnu (případně dostavět původně plánované další dva bloky do elektrárny Temelín). Ekologické organizace naproti tomu preferují zásadní snížení energetické náročnosti průmyslu, masivní výstavbu elektráren využívajících obnovitelných zdrojů a výstavbu elektráren na zemní plyn.\n\nV Česku jsou v provozu dvě jaderné elektrárny, obě provozuje společnost ČEZ. Jedná se o jadernou elektrárnu Dukovany s instalovaným výkonem 4×440 MW, zprovozněnou v letech 1985 – 1988, a jadernou elektrárnu Temelín s instalovaným výkonem 2×1 000 MW (původně plánováno 4×1 000 MW), zprovozněnou v letech 2002 – 2003. Plánovány byly rovněž Jaderné elektrárny Blahutovice a Tetov.\n\nZejména elektrárna Temelín je předmětem intenzivní kritiky ze strany rakouských i českých protijaderných organizací.\n\nPrvní jadernou elektrárnou na území bývalého Československa byla Jaderná elektrárna Jaslovské Bohunice.\n\nSpolečnost ČEZ v současnosti provozuje elektrárny Dětmarovice, Hodonín, Chvaletice, Ledvice, Mělník (II a III), Počerady, Poříčí, Prunéřov I a II a Tušimice II.\n\nMezi další české tepelné elektrárny patří Opatovice společnosti International Power Opatovice, Vřesová a Tisová společnosti Sokolovská uhelná, Mělník I společnosti Energotrans a Kladno společnosti ECKG.\n\nV Česku byly v průběhu 90. let 20. století všechny uhelné elektrárny provozované společností ČEZ modernizovány a vybaveny odlučovači popílku a odsiřovacími jednotkami, několik starších elektráren s celkovým instalovaným výkonem 2 020 MW bylo odstaveno. Díky tomu se podařilo snížit emise oxidu siřičitého a popílku o 90 % a emise oxidů dusíku o 50 %. \n\nSpolečnost ČEZ provozuje přečerpávací vodní elektrárny Dalešice, Dlouhé Stráně a Štěchovice II, průtokové vodní elektrárny Kamýk, Lipno, Mohelno, Orlík, Slapy, Štěchovice a Vrané a malé vodní elektrárny Dlouhé Stráně II, Hněvkovice, Kořensko, Lipno II a Želina.\n\nKromě velkých elektráren je v Česku v provozu celá řada malých vodních elektráren (MVE) většinou průtokových, vzniklých např. na místech původních vodních mlýnů a jezů.\n\n\n"}
{"id": "34696", "url": "https://cs.wikipedia.org/wiki?curid=34696", "title": "Parní elektrárna", "text": "Parní elektrárna\n\nPojem parní elektrárna se užívá v několika významech. \n\nV nejobvyklejším významu, který nejlépe odpovídá názvu, se jedná o výrobnu \nelektrické energie resp. elektrárnu, která jako teplonosné médium pro přeměnu tepelné energie na mechanickou energii určené pro pohon generátoru respektive alternátoru využívá vodní páru. Vodní pára je získávána ohřevem vody, ke kterému může docházet různými způsoby přeměny primární chemické či jaderné energie vázané v palivu (například spalovaním fosilních paliv či biomasy nebo jadernou reakcí). \n\nV počátcích elektrifikace byla tepelná energie pro výrobu páry získávána spalováním uhlí, dřeva nebo svítiplynu. K pohonu stejnosměrného elektrického generátoru (obvykle dynama) sloužil parní stroj (viz parostrojní elektrárna). Později byl parní stroj nahrazen parní turbínou, čímž vznikly dnešní tepelné elektrárny. Dalším typem moderní parní elektrárny je elektrárna jaderná, která jako zdroj tepla využívá jadernou reakci.\n\nPředevším ve starší literatuře se pojem \"parní elektrárna\" používá pro označení elektráren využívajících parní stroj, dnes označovaných jako parostrojní elektrárna. To pramení zejména z toho, že v té době jiný typ parních elektráren neexistoval a odpovídalo to všeobecným zvyklostem pro označování strojů poháněných parním strojem (srovnej s pojmy parní lokomotiva, parní mlátička, parní válec, parní lokomobila, parní výtah, apod.).\n\n\"Parní elektrárna\" se někdy užívá jako pouhé synonymum pro tepelnou elektrárnu. V případě tepelné elektrárny běžné užití neodpovídá doslovnému významu. Například jaderná elektrárna mezi tepelné řazena není, ačkoliv se principiálně liší pouze ve způsobu získávání tepla pro ohřev páry, a tudíž jde také o parní elektrárnu.\n"}
{"id": "34699", "url": "https://cs.wikipedia.org/wiki?curid=34699", "title": "FC Schalke 04", "text": "FC Schalke 04\n\nFC Schalke 04 (celým názvem: Fußballclub Gelsenkirchen-Schalke 04 e. V.) je německý sportovní klub, který sídlí ve městě Gelsenkirchen v Severním Porýní-Vestfálsku. Založen byl 4. května 1904 pod názvem Westfalia Schalke. Svůj současný název nese od roku 1912. Od sezóny 1991/92 působí v Bundeslize, německé nejvyšší fotbalové soutěži. Své domácí zápasy odehrává na stadionu Veltins-Arena s kapacitou 62 271 diváků.\n\nNejslavnější éru klub prožíval v období nacistického režimu, kdy se mu povedlo probojovat devětkrát do finále celoněmeckého mistrovství, v němž pak zvítězil v šesti případech. I kvůli těmto úspěchům se v průběhu následujících let začalo mluvit o tehdejší přízni Hitlera k samotnému klubu. Poslední a celkově sedmý titul získal klub sezóně 1957/58.\n\nMezi největší mezinárodní úspěchy pak patří vítězství v Poháru UEFA v sezóně 1996/97 a semifinále Ligy mistrů.\n\nMimo mužský fotbalový oddíl má sportovní klub i jiné oddíly, mj. oddíl basketbalu, elektronického sportu (FC Schalke 04 Esports), házené, lehké atletiky a stolního tenisu.\n\nKlub byl založen 4. května 1904 skupinou náctiletých chlapců, kteří klub pojmenovali Westfalia Schalke. Roku 1912 se klub spojil se sportovním celkem \"1877 Schalke\", v roce 1924 se kluby zase od sebe oddělily. Následně vznikl klub FC Schalke 04, který změnil klubové barvy z červenožluté na modrobílou. Mezi roky 1927 a 1928 došlo k vybudování nového stadionu.\n\nÚspěšnou etapou se stala 30. a 40. léta, to se Schalke devětkrát dostalo do finále německého mistrovství, přičemž v šesti případech zvedalo nad hlavu trofej. V roce 1937 navíc vyhrálo domácí pohár. Vysloužilo si přezdívku \"die Knappen\", neboť měl tým vazby na místní hornickou komunitu, což dodalo punc týmu dělnické třídy. Hra se opírala o výkony hvězd jako byli Fritz Szepan či Ernst Kuzorra.\n\nBěhem války padli na frontě hvězdní hráči Ala Urban a Bernhard Füller. Úspěšnou válečnou éru zakončil klub vítězstvím nad Alemannia Gelsenkirchen 21. října 1944. O něco později, 6. listopadu 1944, zničilo bombardování Spojenců stadion.\n\nV době poválečné tým na úspěšnou éru nenavázal a poslední titul získal roku 1958. V roce 1963 patřilo Schalke mezi zakládající týmy nové domácí ligy – Bundesligy. Pod taktovkou kapitána Reinharda Libudy získalo v roce 1972 druhou trofej z domácího poháru. Během 80. let Schalke natřikrát sestoupilo (1981, 1983, 1988), záhy se ale zase vrátilo mezi elitní týmy. Od roku 1991 je v první lize.\n\nV ročníku 1996/97 dosáhl tým z Gelsenkirchenu finále Poháru UEFA, ve kterém se střetl s italským týmem Inter Milán. Protože oba domácí zápasy skončily výhrou domácích 1:0, rozhodoval na San Siru penaltový rozstřel, který Schalke zvládlo poměrem 4:1. Páteř tohoto týmu tvořili fotbalisté Marc Wilmots, Mike Büskens, gólman Jens Lehmann a rovněž Češi Radoslav Látal a Jiří Němec. To vše pod vedením trenéra Huuba Stevense.\n\nDalší úspěch v Evropě přišel v roce 2011, když se tým dostal do semifinále Ligy mistrů.\n\nV ročníku 2017/18 se Schalke dostalo na 2. místo za znovu dominantním Bayernem Mnichov. Po domácí prohře 0:1 s Eintrachtem Frankfurt se Schalke rozloučilo s německým pohárem v semifinále, Frankfurt nakonec v poháru zvítězil, poté co ve finále porazil ligového vítěze Bayern.\n\nZdroj: \n\n\n\n\n\"Aktuální k datu: 20. září 2016\"\n\n\nZdroj: \n\n\n\nZdroj: \n\nFC Schalke 04 II, dříve znám také pod názvem FC Schalke 04 Amateure, je rezervním týmem Schalke 04. Největšího úspěchu dosáhl v sezóně 2003/04, kdy se v Regionallize (tehdejší 3. nejvyšší soutěž) umístil na 16. místě.\n\n\nZdroj: \n\n\n\nZdroj: \n\n\n"}
{"id": "34703", "url": "https://cs.wikipedia.org/wiki?curid=34703", "title": "Obecný zmocněnec", "text": "Obecný zmocněnec\n\nObecný zmocněnec je zástupce účastníka soudního nebo správního řízení, který není advokátem. Může jím být kterákoli fyzická osoba, i laik bez právního vzdělání, musí však být způsobilá řádného zastupování. Účastníka zastupuje na základě plné moci.\n\nLaické zastupování nicméně není přípustné při obhajobě obviněného v trestním řízení, v řízení o dovolání, kasační stížnosti a také v řízení před Ústavním soudem. \n\nZastupování obecným zmocněncem je navíc v rámci soudního řízení konstruováno jako „jednorázové“ či výjimečné, protože podle § 27 odst. 2 občanského soudního řádu soud nepřipustí zastoupení účastníka řízení osobou, která jako zástupce vystupuje v různých věcech opětovně. Kromě toho může být takové zastupování posuzováno podle § 251 trestního zákoníku i jako trestný čin neoprávněného podnikání, je-li provozováno ve větším rozsahu.\n\n"}
{"id": "34705", "url": "https://cs.wikipedia.org/wiki?curid=34705", "title": "Fenerbahçe SK", "text": "Fenerbahçe SK\n\nFenerbahçe SK (Turecky: Fenerbahçe Spor Kulübü) je profesionální turecký sportovní klub sídlící v Istanbulu, ve čtvrti Kadıköy. Je zaměřený především na fotbal, ale působí i v atletice, basketbalu, volejbalu, boxu, veslování, závodu plachetnic či stolním tenise. Název \"Fenerbahçe\" pochází složením dvou slov (\"fener\" = maják, \"bahçe\" = zahrada/pole), v překladu majákové pole. Tento středověký úkaz se nachází nedaleko čtvrti Kadıköy. Fenerbahçe SK je jedním ze tří tureckých klubů, kteří nikdy nesestoupili z nejvyšší domácí soutěže – Süper Lig. Těmi zbylými jsou jeho největší rivalové, Istanbulské kluby Galatasaray SK a Beşiktaş JK.\n\nSportovní klub byl založen v roce 1907, původně jako fotbalový, tureckými nadšenci. Během své více než stoleté historie ovládal především ligové soutěže. Je nejúspěšnějším klubem Istanbulské ligy (do roku 1952) a především turecké Süper Lig, v níž získal 19 titulů (ke konci sezony 2013/14). Dalšími úspěchy jsou 6 vítězství v domácím poháru a osm v Superpoháru.\n\nSvé domácí zápasy hraje klub na stadionu Fenerbahçe Şükrü Saracoğlu Stadyumu s kapacitou přes 52 000 diváků. Poslední události spojené s klubem jsou negativního charakteru, když se zapltetl do turecké aféry s ovlivňováním zápasů z roku 2011. Kvůli tomuto prohřešku bylo klubu znemožněno startovat v základní skupině Ligy mistrů 2011/12. V soutěži ho nahradil Trabzonspor, který v Süper Lig skončil druhý.\n\n\"Fenerbahçe SK\" bylo založeno třemi fotbalovými nadšenci roku 1907. Jeho zakladatelé, \"Nurizade Ziya Bey (Ziya Songülen), Ayetullah Bey a Enver Necip Bey (Enver Necip Okaner)\", porušili založením klubu zákony Osmanské říše, které zakazovaly mladým tureckým mužům jakoukoliv sportovní aktivitu. Jeho existenci proto drželi dobře v tajnosti. Prvním prezidentem klubu byl jmenován Ziya Songülen. Ayetullah Bey se stal sekretářem nového klubu a Enver Necip Okaner genrálním kapitánem. Majákové pole, ležící nedaleko sídla klubu, se stalo vzorem pro název i první oficiální logo. Barvami klubu byly zvoleny bílá a žlutá po vzoru narcisů, které rostly mezi majáky. První dresy tak oplývaly žluto-bílými pruhy. Klubové barvy však byly změněny velmi záhy, v roce 1910, kdy Topuz Hikmet (hráč klubu) navrhl změnu barev na žlutou a námořnickou modř, kterým klub zůstal věrný dodnes. Aktivity klubu byly legalizovány v roce 1908, kdy se (po změně právního systému) mohl každý klub registrovat a tím se stát oficiálním. Následně vstoupil klub do \"Istanbulské ligy\" a úvodní sezonu zakončil na 5. místě.\n\nBěhem okupace Konstantinopolu brity, jako součásti \"Turecké války za nezávislost\", sehrálo Fenerbahçe mnoho zápasů s týmy zformovány Britskými vojáky. Jejich soupeři se stali například Essex Engineers, Irish Guards, Grenadiers (granátníci) či tým dělostřelců. Fenerbahçe mnoho z těchto duelů vyhrálo a získalo cenné zkušenosti s mezinárodním fotbalem.\n\nV roce 1959 rozhodla Turecká fotbalová federace o založení národní ligy. Tato soutěž dostala název Milli Lig a Fenerbahçe bylo od samého založení vždy velkým favoritem na prvenství. Ještě před jejím založení totiž klub zvítězil 15× v Istanbulské lize a vítězil i v dalších soutěžích. Fenerbahçe opanovalo hned první ročník Milli Lig, když ve finálovém dvojduelu porazilo velkého rivala Galatasaray SK 4–1. Ziskem titulu si klub vybojoval premiérovou účast v Poháru mistrů. Následující ročníky ligové soutěže se staly soubojem tří klubů – Galatasaray SK, Beşiktaş JK a právě Fenerbahçe. V roce 1968 získal třetí jmenovaný zlatou hvězdu udělovanou za každých 5 mistrovských titulů, což se mu oficiálně povedlo jako prvnímu. Později však byly uznány soutěžními dva ročníky Federation Cupu a žlutomodří tak přišly o primát na úkor Beşiktaş JK.\n\nV sezoně 1966/67 zvítězilo Fenerbahçe v prestižním Balkánském poháru, soutěži určené týmům z Balkánského poloostrova včetně Řecka či Bulharska. Ve finále porazilo 3–1 řecké AEK FC ve třetím zápase, čímž se stalo prvním tureckým klubem, který zvítězil v mezinárodní soutěži.\n\nV roce 1978 a 1983 se klubu 2× podařilo narušit ligovou nadvládu Trabzonsporu. Zejména rok 1983 byl pro něj velmi významný, protože získal 10. mistrovský titul a jako první tým připnul 2. zlatou hvězdu jako ocenění tohoto významného počinu. 80. a 90. léta však nebyla pro žlutomodré příliš úspěšná. Na domácím poli postupně ztráceli těžce vydobyté pozice, které obsadil především Beşiktaş JK, kterého doprovodilo Galatasaray SK. Na mezinárodním poli byl klub doslova neúspěšný a spadl do průměru, když nejlepším výsledkem tohoto období bylo osmifinále Poháru UEFA.\n\nS novým tisíciletím přišel i návrat klubu na výsluní slávy. V sezoně 2000/01 získali žlutomodří titul po pěti letech, čímž přerušili čtyřleté kralování Galatasaray SK a vyrovnali ho na prvním místě v počtu titulů (14). Následující sezona sice nebyla příliš úspěšnou, když tým skončil na 6. místě a zároveň přišel o možnost získat jako první 3. zlatou hvězdu (tu získal Galatasaray), ale fanouškům zůstane v mysli především památné vítězství 6–0 právě nad největším rivalem.\n\nNové hvězdy pod vedením trenéra Christopha Dauma dokázali získat 3. hvězdu již v roce 2004 a odstartovali pětiletou éru, během které získal klub 3 tituly (17) a dvě druhá místa. Znovu si vydobyli pozici na čele tabulky mistrovských týmů i tureckého klubového fotbalu. Nezměnily na tom nic ani události sezony 2005/06, kdy klub přišel o titul v posledním kole remízou s Denizlisporem. K titulu nestačil ani zisk 81 bodů, nejvyšší v historii klubu.\n\n11. ledna 2007 bylo Fenerbahçe v rámci 100. výročí klubu oficiálně pozváno do společnosti nejbohatších fotbalových klubů světa, tzv. G-14. O rok později byl klub uveden do Guinnessovy knihy rekordů za největší počet získaných trofejí a medailí na světě, obsahující 1134 „kusů“. Zároveň zaznamenal dopud nejlepší umístění v rámci evropských pohárů. V ročníku 2007/08 Ligy mistrů dokráčel až do čtvrtfinále, kde ho po vyrovnaném průběhu dvojutkání vyřadila Chelsea FC. Sezona 2009/10 skončila opět šokem, když do posledního kola vedoucí Fenerbahçe zaváhalo a přenechalo titul premiérovému držiteli z Bursasporu. Samo pak obsadilo druhé místo.\n\nV sezoně 2010/11 získalo Fenerbahçe historický 18. mistrovský titul, když díky lepšímu skóre ze vzájemných zápasů odsunulo Trabzonspor na druhé místo. Jeho kapitán Alexandro da Souza se s 28 góly stal nejlépe střílejícím cizincem v historii Süper Lig. Po skončení sezony se však vynořily indície naznačující skandál s ovlivňováním zápasů gigantických rozměrů. Policie obvinila mnoho lidí včetně prezidenta istanbulského klubu \"Azize Yıldırıma\". Policie prokázala ovlivnění 18 zápasů klubu v této sezoně, načež UEFA vyřadila klub z aktuálního ročníku Ligy mistrů, kde ho nahradil vicemistr Trabzonspor. Kauza však ještě není ukončena a Fenerbahçe hrozí mnohem větší trest včetně odebrání titulu či zakázání startu v Süper Lig či v soutěžích pořádaných UEFA. Rozhodnutí o vyřazení z Ligy mistrů rozpoutalo velké protesty i násilí na stadionech, za což dostal klub trest v podobě prázdných tribun. Později zmírnila Turecká fotbalová federace trest tak, že na stadion mohly pouze ženy a děti. I přes velmi neobvyklý trest se podařilo zápasy vyprodat!\n\n\n\n"}
{"id": "34711", "url": "https://cs.wikipedia.org/wiki?curid=34711", "title": "Nasciturus", "text": "Nasciturus\n\nNasciturus je dosud nenarozené dítě (zpravidla od početí do porodu), které je způsobilé nabývat, za podmínky, že se narodí živé, subjektivní práva. \n\nV \"Deklaraci práv dítěte\", která byla podepsána roku 1924 Společností národů, je poprvé řečeno, že dítě má právo na ochranu již před narozením. V roce 1945 byla Společnost národů nahrazena Organizací spojených národů, která 20. listopadu 1959 vyhlásila \"Chartu práv dítěte\", jež se stala předchůdcem \"Úmluvy o právech dítěte\", přijaté 20. listopadu 1989 Valným shromážděním OSN. V České republice začala platit k 1. lednu 1993. Tato úmluva stanovuje občanská, politická, ekonomická, sociální a kulturní práva dítěte a její dodržování kontroluje Výbor pro práva dítěte OSN. Úmluva definuje dítě jako lidskou bytost mladší 18 let.\nPodle českého práva je nenarozené dítě hodno ochrany, konkrétně jde o čl. 6 odst. 1 Listiny základních práv a svobod, podle nějž má každý právo na život a lidský život je hoden ochrany již před narozením. To znamená, že se blíží povaze ústavně garantované hodnoty (ústavodárce se zavázal ho chránit právě tím, že ho označil za hodnotu). Na úrovni trestní je plod chráněn podle skutkových podstat několika trestných činů proti těhotenství ženy (§ 159–163 TrZ), trestného činu \"nedovolené nakládání s lidským embryem a lidským genomem\" (§ 167 TrZ) a také jako speciální případ trestného činu \"ublížení na zdraví\" spočívající ve vyvolání potratu nebo usmrcení plodu [§ 122 odst. 2 písm. g) TrZ].\n\nPlod je dále chráněn soukromým právem. § 25 občanského zákoníku stanoví: „Na počaté dítě se hledí jako na již narozené, pokud to vyhovuje jeho zájmům. Má se za to, že se dítě narodilo živé. Nenarodí-li se však živé, hledí se na ně, jako by nikdy nebylo.“ Ohled na zájmy dítěte odpovídá dávné zásadě \"nasciturus iam pro nato habetur quotiens de commodo eius agitur\" (ten, kdo se má narodit, pokládá se již za narozeného, kdykoli se jedná o jeho prospěch). V případě pochybností se pak stanoví vyvratitelná právní domněnka, že se narodilo živé. Význam nascitura je především v dědickém právu, neboť zemře-li zůstavitel před narozením svého dítěte, může se stát toto dítě jeho dědicem. Zemře-li dítě až po porodu, stává se samo zůstavitelem a jeho dědický podíl připadne jeho vlastním dědicům, kdežto narodí-li se mrtvé, má se za to, že se nikdy dědicem nestalo a na jeho místo nastupují ostatní dědicové.\n"}
{"id": "34712", "url": "https://cs.wikipedia.org/wiki?curid=34712", "title": "Olympiakos Pireus (fotbal)", "text": "Olympiakos Pireus (fotbal)\n\nPAE Olympiakos (řecky: ΠΑΕ Ολυμπιακός), obecně známý také jako Olympiakos Pireus nebo celým jménem \"Olympiakos Syndesmos Filathlon Peiraios\" (řecky: Oλυμπιακός Σύνδεσμος Φιλάθλων Πειραιώς, česky: Olympiakos klub fanoušků z Pirea) je profesionální řecký fotbalový klub sídlící ve městě Pireus, které je součásti aglomerace hlavního města Atény . Klub tradičně působí v nejvyšší řecké soutěži zvané Řecká Superliga.\n\nOlympiakos je vůbec nejúspěšnějším řeckým klubem historie . Na kontě má již 40 mistrovských titulů, 26x triumfoval v \"Řeckém fotbalovém poháru\" a 4x v \"Řeckém Superpoháru\" . To je více než kterýkoliv jiný řecký klub. V celoevropských soutěžích pořádaných pod hlavičkou UEFA doposud žádnou trofej nezískala. Nejlepším umístěním jsou dvě čtvrtfinále – Liga mistrů UEFA 1998/99 a Pohár vítězů pohárů 1992/93.\n\nDomácím stadionem klubu je \"Karaiskakis Stadium\" v Pireu s kapacitou více než 33 tisíc míst. Olympiakos je dle průzkumů z roku 2006 vůbec nejpopulárnějším řeckým klubem se 2,5 miliony fanoušků a v s počtem 86 000 registrovaných členů zaujímá deváté místo na světě . Největším rivalem je jiný klub z Atén, Panathinaikos FC. Jejich derby má název \"Derby věčných nepřátel\" (řecky: Ντέρμπι των αιωνίων αντιπάλων) a je mu přezdíváno Matka všech bitev.\n\nNejslavnější řecký klub byl založen až v roce 1925, tedy v době, kdy například SK Slavia Praha už slavila 32. výročí své existence. Přesněji 10. března, kdy se \"\"Piraikos Podosfairikos Omilos FC\"\" a \"\"Piraeus Fans Club FC\"\", dva amatérské kluby z Pirea, dohodli na historickém sloučení. Paradoxně první problém byl už samotný název, na kterém se členové obou táborů nemohli shodnout. Řešení nabídl \"Notis Kamberos\", který se upínal k myšlenkám Olympismu, jeho sportovní síle, étosu, ušlechtilé rivalitě a nakonec i samotné Olympijské myšlence, proto Olympiakos. Ústředním symbolem nově vzniklého loga byl profil olympionika.\n\nVedení klubu se ujala prosperující rodina \"Andrianopoulos\", která v přístavu provozovala obchodní činnost. Bratři Yannis, Dinos, Giorgos, Vassilis a Leonidas za klub nastupovali a dovedli klub na cestu znamenající slávu. Úspěch se dostavil velmi rychle, krátce po založení, kdy se klub stal mistrem oblasti Pirea. Toto dokázal v letech 1925, 1926 a 1927. Legendární bratrská pětice poutala velkou pozornost a fanouškovská základna, složená převážně z dělnické třídy, se brzy rozrostla.\n\nV roce 1926 byla založena řecká fotbalová federace a pro sezonu 1927/28 se konalo první celořecké fotbalové mistrovství. Účastnili se ho mistři místních lig EPSA (Athény), EPSP (Piraeus) a EPSM (Soluň). Olympiakos mezi nimi nebyl a titul získal Aris Soluň. V následující sezoně ne mistrovství kvůli sporům s klubů s fotbalovou federací nekonalo, ale v sezoně 1929/30 se ho uř účastnil i Olympiakos, který skončil na posledním, třetím místě. V sezoně 1930/31, při oficiálním čtvrtém (ve skutečnosti třetím) mistrovství už slavil Olympiakos titul a odstartoval tím velmi úspěšnou éru.\n\nDo roku 1959, kdy byla řecká soutěž reorganizována, vyhrál Olympiakos, v systému regionálních kvalifikací, celkem 15 z 23 dokončených ročníků \"\"Panhellenického mistrovství\"\" a měl tak na kontě suverénně nejvíce titulů. V roce 1947 vyhrál také poprvé národní pohár a do zmíněného roku 1959 úspěch ještě 8x zopakoval. Šňůra šesti titulů mezi lety 1954–59 mu v kombinaci se čtyřmi triumfy v poháru vynesla přezdívku \"Thrylos\", znamenající legendy. V této době zde hráli klíčoví hráči jako Andreas Mouratis, Ilias Rossidis, Thanassis Bebis, Elias Yfantis, Kostas Polychroniou, Giorgos Darivas či Savas Theodoridis.\n\nV roce 1959, stejně jako u turecké Süper Lig, proběhla v řeckém fotbalu reorganizace systému soutěží, a to kvůli účasti v Evropských pohárech. \"\"Panhellenické mistrovství\"\" bylo zrušeno a pro sezonu 1959/60 ho nahradila \"Alpha Ethniki\", dnes známá jako Ellada Superleague. Olympiakos dlouhých šest let nemohl zamířit na nejvyšší metu a stále obsazoval jen druhé a třetí příčky. Prvního titulu v novém formátu se dočkal až v sezoně 1965/66. V následující sezoně ho obhájil, ale nově vzniklé lize už kraloval úhlavní rival Panathinaikos FC.\n\nNová kapitola přichází v roce 1972, poté co se prezidentem klubu stává Nikos Goulandris. Trenérem je jmenován Lakis Petropoulos o do týmu přichází například Giorgos Delikaris, Yves Triantafyllos, Julio Losada, Milton Viera či Dimitris Persidis. Klub po pěti letech půstu získává opět titul a v sezoně 1974/75 dokončuje zlatý hattrick, čímž zaokrouhluje počet titulů na 20 a nad logem se objevuje druhá hvězda. Vrcholem tohoto období byla sezona 1973/74, kdy tým ustanovil se ziskem 59 bodů nový rekord a vstřelil a rekordních 102 branek. V letech 1973 a 1975 navíc získává domácí pohár. Na mezinárodním poli se mu však stále nedaří přejít přes úvodní kola.\n\nZkraje 80. let se Alpha Ethniki stává profesionální soutěží a Olympiakos změna svědčí. Vyhrává čtyřikrát v řadě titul (1980, 1981, 1982, 1983) a zdá se, že se opět stává dominantním řeckým klubem. Ale poté přichází nejtemnější období historie klubu. V sezoně 1986/87 získává 25. titul a o rok později mění majitele. Tím se stává George Koskotas, bankovní spekulant a podnikatel ve finančním sektoru. Klub se propadá do průměru a majitel ho posléze opouští ve finanční tísni. Olympiakos je devět let (1988–96) bez zisku titulu, což je nejdelší období v historii. Tomuto období se v anglickém dialektu říká \"Olympiacos' stone years\".\n\nV roce 1996 už je klub finančně stabilizován a znovu touží po úspěchu. Prezidentem je už třetím rokem \"Sokratis Kokkalis\" a v sezoně 1996/97 se je týmu podaří získat kýžený titul. V sezoně 1997/98 se navíc poprvé probojoval do základní skupiny Ligy mistrů. Následně vyhrává dalších šest řeckých titulů a v řadě tedy sedm. Tyto úspěchy začínají do klubu přitahovat slavná jména jako Zlatko Zahović, Giovanni, Rivaldo či Christian Karembeu. V sezoně 1998/99 zaznamenává Olympiakos největší úspěch v rámci Evropských pohárů, když zvítězil v základní Skupině A Ligy mistrů a poprvé postoupil do čtvrtfinále. V něm narazil na Juventus FC a o jedinou branku dvojutkání prohrává.\n\nI přes časté změny na trenérském postu se týmu daří vítězit. V sezoně 2003/04 poprvé po sedmi letech o dva body ztrácí titul a ze strachu z návratu hubených let přivádí posily. Jednou z nich je i Fotbalista roku 1999, brazilec Rivaldo. Velká persona na sklonku kariéry přináší \"double\" ze sezon 2004/05 a 2005/06, přičemž klub láme řadu rekordů. Díky titulům z domácí soutěže i díky dobrému postavení řecka na žebříčku UEFA, se pravidelně účastní základních skupin Ligy mistrů.\n\nV sezoně 2006/07 získává už 35. ligový titul a do klubu přichází další posily jako Vasilis Torosidis, Darko Kovačević a Luciano Galletti. Zároveň uskutečňuje nejlukrativnější obchod v historii řecké ligy, kdy prodává záložníka Neryho Castilla do ukrajinského FK Šachtar Doněck za 20 milionů eur. V souladu se smlouvou dostává Olympiakos ale jen 15 mil €, zbylých pět obdržel hráč. Klub překvapivě neprodloužil smlouvu Rivaldovi a ten tak odchází do konkurenčního AEK FC.\n\nI ročník 2007/08 znamená zisk titulu. Navíc Olympiakos znovu vyhrává i řecký pohár a v Lize mistrů UEFA (2007/08) po deseti letech podruhé postupuje ze základní skupiny. V osmifinále naráží na Chelsea FC a s favoritem, po domácí remíze 0–0, ztrácí naděje až v odvetě, kterou prohrává 0–3.\n\nMezi lety 2004–09 získal Olympiakos pět titulů v řadě, k tomu přidal čtyři vítězství v domácím poháru. V sezoně 2009/10 sice získává titul Panathinaikos FC, ale nástup a hlavně dopady finanční krize zasazuje největším soupeřům Olympiakosu tvrdou ránu. Panathinaikos skončil v sezoně 2012/13 až na 6. místě, se ztrátou 37 bodů na mistrovský klub z Pirea. Další velikán, AEK Athény, získal pouhých 27 bodů a poprvé v historii sestoupil z nejvyšší soutěže. Olympiakos v poklidu získal jubilejní 40. mistrovský titul, nad logo připojil čtvrtou hvězdu a upevnil si post nejdominantnějšího klubu na domácí scéně ve fotbalově vyspělých evropských zemích. Za posledních 17 sezon získal 15 mistrovských titulů a dvakrát skončil jako vicemistr.\n\n\nKdyž v roce 1925 vznikl sloučením dvou klubů z Pirea, \"Athlitikos Podosfairikos syllogos Pireos\" a \"Omilos Filathlon Pireos\", nový fotbalový klub, byl později jednomyslně pokřtěn jako \"Olympiacos klub fanoušků z Pirea\". Název byl inspirován Antickými olympijskými hrami, postavenými na úctě k morálce, soupeř a kráse lidského těla i duše, která reprezentuje Starověké Řecko. Proto klub přijal do znaku muže, který symbolizuje olympijského vítěze. Ten pak prodělal v průběhu času drobné změny. Jako barvy byly vybrány červená a bílá; červená symbolizuje vášeň a bílá ctnosti.\n\nTypický dres týmu se skládá z trika s červenými a bílými svislými pruhy. Červené nebo bílé šortky jsou doplněny stejně barvenými stulpny. Dres se v průběhu času měnil, rozdílnosti můžeme vidět například v různé tloušťce pruhů, vždy byl ale domácí dres červeno-bílý. Alternativní kombinace, určená především pro venkovní utkání byla buď celobílá nebo celočervená s bílou či červenou dekórou. V minulosti se objevoval i třetí dres, obvykle s netradiční barvou, například černou nebo stříbrnou. Níže můžete vidět tradiční barevné kombinace (u každého dresu je uveden rok, kdy se používal):\n\n"}
{"id": "34715", "url": "https://cs.wikipedia.org/wiki?curid=34715", "title": "Rosenborg BK", "text": "Rosenborg BK\n\nRosenborg Ballklub je norský fotbalový klub z Trondheimu. \"Rosenborg\" je s 22 ligovými tituly a 9 triumfy v norském poháru nejúspěšnějším klubem v zemi. K nepřekonání byl zejména v období 1992 – 2004, kdy třináctkrát po sobě vyhrál nejvyšší domácí soutěž. Následující rok 2005 byl pro klub velmi neúspěšný a v konečné tabulce se propadl až na 6. místo. V roce 2006 se však opět vrátil na stupeň nejvyšší. Po dalších dvou neúspěšných sezonách se v roce 2009 vrátil mistrovský titul do Trondheimu, jež dokázali hráči obhájit i v roce 2010. Sezona 2011 nabídla jen třetí místo, které však stále zaručuje účast v Evropské lize.\n\nTým získal evropské renomé v devadesátých letech dvacátého století, kdy celý kontinent šokoval výhrou 2:1 na San Siru nad domácím AC Milán. Od té doby již pravidelně působí v evropských fotbalových pohárech, kde největším úspěchem byl postup do čtvrtfinále v sezoně 1996/97. Zajímavostí je i souboj s plzeňskou Viktorií v rámci 3. předkola Ligy mistrů v sezoně 2011/2012. Plzeňští byli úspěšnější, v prvním duelu vyhráli v Trondheimu 1:0, odvetu pak zvládli v poměru 3:2 a postoupili dále do play-off. V pohárové sezoně 2012/2013 se Rosenborg probojoval všemi předkoly Evropské ligy až do její základní části, kde skončil ve skupině K na třetím místě.\n\nV sezoně 2013/2014 se v pohárové Evropě Rosenborg příliš neohřál, vypadl již ve druhém předkole Evropské ligy se skotským klubem St. Johnstone. Ani v dalším roce se Rosenborgu nepodařilo kvalifikovat se do základní skupiny poháru, ve třetím kole Evropské ligy ztroskotali Norové na tureckém klubu Karabükspor. Rok 2015 byl z hlediska klubu úspěšný – tým nejprve postoupil přes všechna předkola Evropské ligy do základní fáze, aby na podzim oslavil ligový titul, a to po čtyřech ligových ročnících bez zlaté tečky.\n\nO rok později Rosenborg titul úspěšně obhájil, předtím v létě vypadl ve 3. předkole Ligy mistrů s týmem APOEL Nikósie, do Evropské ligy mu následně zatarasila cestu Austria Vídeň. 2017 byl úspěšnější, jelikož klub kromě obhajoby titulu zvládl těžký dvojzápas s tehdejším finalistou Evropské ligy Ajaxem Amsterdam – po výhrách 1:0 v Amsterdamu a 3:2 v Trondheimu oslavil postup do základní skupiny Evropské ligy, kde ovšem skončil na nepostupové třetí příčce.\n\nRosenborg hraje své domácí zápasy na stadionu Lerkendal, který je zvaný podle místa, kde se nachází. Stadion prošel v roce 2002 celkovou rekonstrukcí, zmizela atletická dráha a vznikly tři zbrusu nové tribuny. Ty jsou osazeny černými a bílými sedadly, stará tribuna nese červená sedadla a na nich z bílých vytvořený nápis \"LERKENDAL\".\nKapacita stadionu je 21 850 diváků, rekord však nese ještě starý stadion s kapacitou téměř 30 000 fanoušků. Na zápas s Lillestrømem přišlo v roce 1985 28 569 diváků.\nVšem rekonstrukcím však není konec. Průměrná ligová návštěvnost na samé hranici kapacity stadionu je hlavním argumentem pro další úpravy stadionu či stavbu nové arény v jiné části města Trondheim. Norsko spolu se Švédskem usilovalo i o pořadatelství ME 2016, což by znamenalo expanzi stadionu Lerkendal na kapacitu 40 000 diváků.\n\n9. srpna 2016 byl stadion dějištěm zápasu o evropský superpohár mezi Realem Madrid a Sevillou. 17 939 diváků sledovalo vítězství Realu 3:2 v prodloužení.\n\n\n\nSeznam českých hráčů, kteří působili v Rosenborgu:\n\n"}
{"id": "34719", "url": "https://cs.wikipedia.org/wiki?curid=34719", "title": "Kristýna", "text": "Kristýna\n\nKristýna (také Kristyna, Kristina, Kristiana nebo Kristína) je původem řecké křestní jméno. Ženská podoba jména Kristián znamenající \"křesťanka\".\n\nPodle českého kalendáře má svátek 24. července.\n\nNásledující tabulka uvádí četnost jména v ČR a pořadí mezi ženskými jmény ve srovnání třech roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +10,1%, což svědčí o strmém nárůstu obliby tohoto jména. Nejčastěji se dávalo v roce 1996 a od té doby jeho obliba u novorozenců klesá.\n\nV lednu 2006 se podle údajů ČSÚ jednalo o 8. nejčastější ženské jméno mezi novorozenci.\n\n\nKrista, Kristy, Kiki, Kikina, Kikuš, Tina, Týnka, Kristýnka, Kikuška\n\n\n\n"}
{"id": "34720", "url": "https://cs.wikipedia.org/wiki?curid=34720", "title": "RSC Anderlecht", "text": "RSC Anderlecht\n\nRoyal Sporting Club Anderlecht (česky Královský sportovní klub Anderlecht), běžně známý pouze jako Anderlecht nebo RSCA, je belgický fotbalový klub z bruselské obce Anderlecht.\n\nRSC Anderlecht je nejúspěšnější belgický fotbalový celek. Mistrem Belgie se stal již 34krát. 2x vyhrál Pohár vítězů pohárů a 1x Pohár UEFA.\n\nZaložen byl 27. května 1908, do Belgické asociace společností atletických sportů byl přijat o rok později. Své domácí zápasy hraje na stadionu Constant Vanden Stock.\n\nAnderlecht se dostal do popředí až po 2. světové válce, první titul mistra získal v roce 1947. Od té doby patří k nejlepším v Belgii. V 50. a 60. letech získal mnoho titulů mistra.\n\nNejvětší jméno si udělal v 70. a 80. letech. V tomto období sice nevyhrál mnohokrát belgickou ligu, ale byl úspěšný v evropských pohárech: 2x vyhrál Pohár vítězů pohárů a 1x Pohár UEFA, k tomu další 4 finále v těchto pohárech, navíc se při účastech v PMEZ dostal 2x do semifinále.\n\nOd 90. let už žádný větší úspěch v Evropě nepřišel.\n\nAčkoli v Bruselu hrají 1. ligu ještě dva týmy, největšími rivaly RSCA jsou Club Brugge KV a Standard Lutych.\n\nAnderlecht je nejbohatší profesionální klub v Belgii s ročním rozpočtem okolo 37 milionů eur.\n\nZ českých hráčů působili v Anderlechtu brankář Daniel Zítka, obránce Ondřej Mazuch, záložníci Lukáš Mareček, Jan Polák, Martin Kolář a Lukáš Zelenka, útočníci Stanislav Vlček a Jan Koller.\n\n\n\n\n\"K srpnu 2016\"\n\nOficiální web\n"}
{"id": "34722", "url": "https://cs.wikipedia.org/wiki?curid=34722", "title": "Betis Sevilla", "text": "Betis Sevilla\n\nClub Betis Balompié, známý i jako Betis Balompié, je španělský fotbalový klub sídlící v Seville v autonomní oblasti Andalusie. Byl založen roku 1907. Domácí zápasy hraje na stadionu Estadio Benito Villamarín. Klubové barvy jsou zelená a bílá.\n\nV sezoně 2010/11 postoupil Betis ze Segundy División do nejvyšší soutěže. V sezóně 2012/13 skončil v Primera División na 7. místě. V ročníku 2013/14 sestoupil do Segunda División.\n\nJe držitelem jednoho titulu z Primera División, a to z roku 1935. Je prvním klubem z Andalusie, kterému se toto podařilo. V držení má také dvě prvenství ve španělském poháru Copa del Rey. Největším rivalem Betisu je městský soused Sevilla FC\nŠpanělští králové Juan Carlos I. a Filip VI. jsou čestnými členy tohoto klubu.\n\nSoučástí historie tohoto klubu jsou i tři čeští fotbalisté a reprezentanti Alois Grussmann, Michal Bílek a Roman Kukleta, kteří v Betisu Sevilla působili v 90. letech.\n\nNázev klubu je odvozen od slova \"Baetis\", což je římský název pro řeku \"Guadalquivir\". Betis je opravdu věrný svému přízvisku Real, což znamená královský. Členy klubu byly po celou dobu historie významné aristokratické rody, včetně královské rodiny. Král Alfonso XIII. se v roce 1914 stal dokonce oficiálním patronem klubu.\n\nNejvětší rival Sevilla FC byl založen již v roce 1905. Betis byl tedy založen až jako druhý klub v andaulsijské Seville pod názvem \"Sevilla Balompié\". Ono slovo \"Balompié\" se dá přeložit jako \"fotbal\". Balompié byl založen studenty Polytechnické Akademie.\n\nNejúspěšnější období pro Betis přišlo ve třicátých letech, kdy v roce 1935 získal svůj jediný titul. Další období nebylo pro Betis zrovna růžové. Potácel se napříč několika soutěžemi, dokonce zavítal i do Tercera División. Další velký úspěch se dostavil až v roce 1977, kdy ve finále španělského poháru Copa del Rey porazil velmi zkušeného pohárového soupeře Athletic Bilbao. Po prodloužení byl stav nerozhodný 2:2, a tak přišly na řadu penalty, ve kterých Betis zvítězil 8:7.\n\nV devadesátých letech se Betis podíval i do pozdních částí Evropských pohárů, když v sezoně 1995/96 postoupil do osmifinále Poháru UEFA. O rok později pak prošel až do čtvrtfinále Poháru vítězů pohárů, kde vypadl s anglickým mužstvem Chelsea FC.\n\nPoslední velkou trofej získal Betis v sezoně 2004/05, kdy zvítězil podruhé v poháru Copa del Rey. Dalo by se říct, že měl poměrně snadnou cestu soutěží, kdy nenarazil na žádný velkoklub a ve finále zvítězil nad týmem Osasuna Pamplona, který porazil 2:1 v prodloužení. Ve stejně sezóně dosáhl na čtvrté místo v lize (za vítěznou Barcelonou, Realem Madrid a Villarealem). Betis se tak kvalifikoval do třetího předkola Ligy mistrů v sezóně 2005/06. Na rozdíl od zbylé trojice španělských klubů se Betisu nepodařilo postoupit do osmifinále LM a v konkurenci anglické dvojice Chelsea-Liverpool na Betis zbylo pouze třetí místo před belgickým Anderlechtem. Následně si na jaře zahrál Pohár UEFA a svoji cestu zakončil v osmifinále.\n\nBetisu se postupně přestalo v lize dařit, po čtvrtém místu přišel úpadek a umístění ve druhé části tabulky, přičemž v sezóně 2008/09 se tým umístil na 18. pozici a sestoupil do Segunda División. Vybojovat si cestu zpět se Betisu podařilo až napodruhé, v sezóně 2011/12 byl zpět v elitní lize.\n\n\n\n"}
{"id": "34726", "url": "https://cs.wikipedia.org/wiki?curid=34726", "title": "Rangers FC", "text": "Rangers FC\n\nRangers F.C. je skotský fotbalový klub sídlící ve městě Glasgow. Momentálně působí ve Scottish Premiership, tedy v nejvyšší skotské lize. Jeho domovským stadionem je Ibrox Stadium, který stojí na jihozápadě města Glasgow. Ten je jedním z pětihvězdičkových stadionů podle UEFA a s kapacitou 50 817 může hostit vrcholné akce UEFA. Klub byl založen roku 1872 a patří mezi nejstarší fotbalové kluby světa. Od svého vzniku až do konce sezony 2011/12 působil v nejvyšší ligové soutěži Scottish Premier League (dnes Scottish Premiership).\n\nV roce 2012 vedení \"The Rangers Football Club Plc\", vlastníka klubu, podalo návrh na insolvenci, jako důvod uvedli neschopnost plnit své finanční závazky. Veškeré součásti firmy, včetně Rangers FC, byly jako součást očištění od dluhů transformovány a převedeny na novou společnost. Ta klub na startu sezony 2012/13 přihlásila do \"Scottish Football League Third Division\", čili čtvrté nejvyšší skotské ligové soutěže. Klub skončil na prvním místě a postoupil do vyšší soutěže. Stejně tak o sezónu později i ve 3. lize. V sezóně 2014/15 se ve 2. lize umístil na třetí pozici, tj. nepostoupil přímo, ale čekala ho baráž o postup. Tu prohrál, takže návrat mezi skotskou elitu se podařil až v sezóně 2015/16, kdy druhou ligu vyhrál.\n\nKlub v roce 2012 oslavil výročí 140 let a během své dlouhé historie zaznamenal řadu úspěchů. Ve Scottish Premier League (dnes Scottish Premiership) získal 54 titulů a drží světový rekord. Zároveň 33× triumfoval ve Skotském poháru a 27× ve Skotském ligovém poháru. Nikdo nezískal během jedné sezony všechny tři trofeje častěji než Rangers FC. V sezoně 1971/72 triumfoval v Poháru vítězů pohárů.\n\nPůvodně protestantský klub má dnes své příznivce i z řad jiných náboženství, nicméně rivalita s městským rivalem Celtic Glasgow, který je založen katolíky, zůstává. Ačkoli je klub lépe znám pod názvem \"Glasgow Rangers\", jeho jméno oficiálně zní \"Rangers F.C.\" Spojení slova Rangers ( Jezdci) s jménem města bylo a je používáno kvůli rozlišení od anglického klubu Queens Park Rangers FC\n\nV roce 2012 se na veřejnost dostala informace, že klub sám požádal o vstup do tzv. nucené správy, a to kvůli dluhům, které se dle dostupných informací mohly vyšplhat až do výše 46 milionů liber (cca 1,5 miliardy Kč). Díky tomuto kroku bylo klubu odečteno dle platných pravidel 10 bodů.\n\nRangers se pokusil zachránit ředitel klubu Charles Green tím, že založil úplně nový subjekt The Rangers FC. Tento pokus však neuspěl a proto došlo k hlasování ostatních klubů Scottish Premier League. V tomto hlasování bylo jednoznačně potvrzeno, že se (od nové sezony 2012/13) nástupce slavného klubu z Glasgow nebude moci účastnit nejvyšší soutěže a nastoupí jen do čtvrté nejvyšší soutěže.\n\n\n\n - Kapitán\n\nZaznamenána nejvyšší návštěvnost\n143,570 vs Hibernian FC, 27. března 1948\n\nNejvyšší návštěva diváků na utkání:\n118,567 .vs. Celtic FC, 2 Leden 1939\n\nNejúspěšnějším zápas:\n\n14-2 vs Whitehill FC, 29 Září 1883\n\n14-2 vs Blairgowrie FC, 20 leden 1934\n\nNejvyšší ligová výhra:\n\n10-0 .vs. Hibernian FC, 24 Prosinec 1898\n\n10-2 .vs. Raith Rovers FC, 16 Prosinec 1967\n\nNejvětší prohra:\n2-10 .vs. Airdrieonians FC, 6 Únor 1886\n\nNejvětší ligová prohra:\n0-6 Dumbarton FC, 4 Květen 1892\n\nNejvyšší počet odehraných utkání:\nJohn Greig, 755, 1960-1978\n\nNejvyšší počet odehraných ligových utkání:\nSandy Archibald, 513, 1917-1934\n\nNejvyšší počet odehraných pohárových utkání ve Skotském poháru:\nAlec Smith, 74\n\nNejvyšší počet odehraných utkání v ligovém poháru:\nJohn Greig, 121\n\nNejvyšší počet odehraných utkání v evropských pohárech:\nJohn Greig, 64\n\nNejlepší střelec:\nAlly McCoist, 355 gólů, 1983-1998\n\nNejvíce branek za sezónu:\nSam English, 44 gólů, 1931/1932\n\nNejlepší ligový střelec:\nAlly McCoist, 251 gólů\n\nNejlepší střelec ve Skotském poháru:\nJimmy Fleming, 44 gólů\n\nNejlepší střelec v lgovém poháru:\nAlly McCoist, 54 gólů\n\nNejlepší střelec v evropských pohárech:\nAlly McCoist, 21 gólů\n\nNejvíce minut odchytaných bez inkasování:\nChris Woods, 1196 minut, 1986/87 (British record)\n\nNejvytíženější hráč v národním týmu:\nFrank de Boer, 112 zápasů s Nizozemskem\n\nNejvyšší přestupová částka, odchod:\nGiovanni van Bronckhorst, £8 500 000, Arsenal, 2001\n\nNejvyšší přestupová částka, příchod:\nTore André Flo, £12 500 000, Chelsea, 2000\n\n\nČleny Skotské fotbalové síně slávy je 33 fotbalistů, který ve své kariéře hráli za Rangers.\n\n\nSkotský národní fotbalový tým zařazuje na čestný seznam takové hráče, kteří za Skotsko odehráli 50 a více mezinárodních zápasů. Tuto podmínku splňuje devět fotbalistů Rangers.\n\n\nDo Skotské sportovní síně slávy byli uvedeni tři hráči Rangers:\n\n"}
{"id": "34729", "url": "https://cs.wikipedia.org/wiki?curid=34729", "title": "Magnitogorsk", "text": "Magnitogorsk\n\nMagnitogorsk \"(rusky Магнитого́рск)\" je město v Rusku na řece Ural na předělu mezi Evropskou a Asijskou částí země. Žije zde 407 775 lidí. Je zde významné naleziště železa a magnetitu. Pojmenované je po hoře \"Magnitnaja\", která je téměř čistě ze železa, jedná se o geologickou anomálii. Působí zde největší firma na zpracování železa a oceli v Rusku, MMK \"(Магнитогорский металлургический комбинат)\".\n\nKozácká pevnost \"Magnitnaja\" vznikla v roce 1743 za císařovny Alžběty I. a těžba železné rudy začala v roce 1759. Na příkaz Stalinova plánu industrializace SSSR zde byl vybudován ve třicátých letech obrovský strojírenský a hutnický průmysl. Nedostatkem tohoto plánu však bylo to, že dělníci byli bývalí zemědělci, kteří měli s průmyslovou výrobou pramálo zkušeností. Proto byli přizváni i specialisté a architekti z Německa. Od roku 1937 bylo město pro turisty uzavřeno. Během 2. světové války sehrál Magnitogorsk důležitou úlohu, a to díky dodávkám oceli Rudé armádě. Během perestrojky byl uzavřený status města odstraněn a cizinci mohli znovu město navštívit.\n\nMagnitogorsk byl vyprojektován tak, že se skládá z několika velkých zón (obytná, průmyslová, rekreační), na sebe navazujících s oddělenými prostory pro dopravu. Projektantem města byl německý architekt Ernst May.\n\nMěsto je spojeno mezinárodním letištěm a železnicí. Veřejná doprava zahrnuje tramvaje, autobusy a taxíky. Ve městě jsou tři státní univerzity (MSTU, MaSU a MSC), tři divadla a působí zde hokejový klub KHL Metallurg Magnitogorsk.\n\n"}
{"id": "34732", "url": "https://cs.wikipedia.org/wiki?curid=34732", "title": "Motorgenerátor", "text": "Motorgenerátor\n\nMotorgenerátor neboli rotační měnič je soustrojí složené z elektromotoru a generátoru (buď dynama, nebo alternátoru) na společné hřídeli, které slouží k transformaci elektrické energie. Je možné jej použít ke změně napětí, kmitočtu, nebo ke galvanickému oddělení obvodů. Také se používá ke konverzi stejnosměrného proudu na střídavý nebo naopak (viz usměrňovač). \n\nU střídavých generátorů bývá na jednu osu s hlavním generátorem přidáváno ještě menší dynamo, které má za úkol vyrábět pro větší generátor budící proud. Toto řešení se opět užívalo v době, kdy nebyly k dispozici použitelné polovodičové usměrňovače.\n\nVe srovnání s transformátorem má motorgenerátor nižší účinnost, menší spolehlivost a je hlučnější. Jeho výhodou je však možnost pracovat i se stejnosměrným napětím a schopnost měnit kmitočet. Dnes je však i v těchto případech nahrazován elektronickými obvody s moderními polovodičovými součástkami.\n\nPoužívá se např. ve starších dopravních prostředcích, kde slouží pro transformaci stejnosměrného trakčního napětí na napětí pro napájení palubní sítě (osvětlení, ovládání, řízení apod.). Na jednom rotoru mohly být i lopatky ventilátoru, což má výhodu, že není nutné zavádět další chladiče. \n\nPříkladem tohoto využití můžou být lokomotivy série VL (ВЛ) z Ruska. Lokomotiva VL10 (ВЛ10) využívá motorgenerátor k nabíjení baterie, napájení budičů rekuperační brzdy a chlazení trakčních motorů. U strojů VL80 (ВЛ80) slouží motorgenerátor k pohonu olejového čerpadla, které chladí trakční transformátor.\n\nRotační měniče se také používaly ve vojenských radiostanicích pro výrobu anodového vysokého napětí pro elektronky při napájení stanic akumulátorovými bateriemi.\n\n"}
{"id": "34733", "url": "https://cs.wikipedia.org/wiki?curid=34733", "title": "CDP", "text": "CDP\n\nCDP může znamenat:\n\n"}
{"id": "34740", "url": "https://cs.wikipedia.org/wiki?curid=34740", "title": "Poštolka obecná", "text": "Poštolka obecná\n\nPoštolka obecná (\"Falco tinnunculus\") je malý zástupce z řádu sokolů. Rozpětí křídel se pohybuje v rozmezí 70–80 cm. Samec má světle šedou hlavu a ocas, červenavě hnědý hřbet a žlutohnědou hruď s černými kapkovitými skvrnami. Samice a mladí jedinci mají hřbet rezavě hnědý. Na obloze má viditelně špičatá křídla, často žije ve městech a je to nejpočetnější sokolovitý dravec.\n\nPoštolka obecná je drobný sokolovitý dravec o něco větší než hrdlička divoká. Hmotnost samce dosahuje v průměru cca 180 g a samice 220 g. Rozpětí křídel se pohybuje mezi 68–80 cm. Údaje se však podle různých zdrojů mohou velmi lišit, neboť poštolky mají velkou geografickou proměnlivost nejen ve velikosti, ale i v barvě. Jako všichni sokolovití mají poštolky výrazně zašpičatělá křídla a dlouhý ocas.\n\nVýrazným znakem je červenohnědě zbarvený hřbet u samců s  tmavými skvrnami, u samic a mláďat s tmavými příčnými pruhy nebo vlnkami. Ruční letky jsou tmavé. Spodina těla je světlejší s podobnými tmavými skvrnami jako na hřbetě u mláďat je výrazné podélné skvrnění. Samci mají temeno a týl hlavy šedé a bělavé hrdlo lemuje výrazný černý vous na líci. Šedý mají i ocas většinou bez pruhů, jen na konci mají širokou tmavou pásku. Samice a mláďata mají ocas hnědý s tmavým příčným pruhováním.\n\nNejcharakterističtější je pro poštolky jejich třepotavý let, kdy se udržují ve vzduchu na jednom místě, vyhlížejí kořist a po jejím zahlédnutí útočí střemhlavým letem. Tento způsob lovu ji odlišuje od jinak poměrně podobného krahujce obecného, který však při lovu letí nízko nad terénem a i silueta křídel má u krahujce tupější zakončení. Poštolky za letu poměrně rychle mávají křídly a po několika úderech dělají přestávku. Při kroužení mají široce rozevřený ocas.\n\nPoštolky obecné se ozývají poměrně pronikavým voláním „kli kli kli kli kli kli kli“.\n\nPoštolka obecná se dokáže dobře přizpůsobit prostředí. Nejhojněji hnízdí v otevřené krajině s alejemi nebo skupinami stromů. Hnízdí i na okrajích lesů a v posledních desetiletích se stahují i do měst. Hnízdí od konce dubna do července jednou ročně, při výrazně příznivých podmínkách výjimečně zahnízdí i dvakrát. Venkovské populace hnízdí v průměru o 14 dní později než populace městské. Hnízdí jednotlivě i v koloniích.\n\nVlastní hnízdo nestaví, využívá hnízda jiných ptáků (zejména krkavcovitých – strak a vran), větší dutiny, přirozené i budky, méně často skalní stěny. Ve městech hnízdí v kostelních věžích, na půdách, balkonech a v různých výklencích ve zdivu. Samice pro vejce jen vytlačí důlek v původním materiálu, pokud to jde. Později je v hnízdě značné množství zbytků kořisti.\n\nSamice snáší zpravidla 3–7 vajec. Zbarvení vajec je proměnlivé, vesměs okrově hnědé s tmavšími skvrnami nebo mramorováním. Na vejcích sedí zpravidla samice (25 až 31 dní), samec jí nosí potravu. Po vylíhnutí shání mláďatům potravu samec, samice se k němu přidává po několika dnech. Na hnízdě krmí rodiče 23–33 dnů, přibližně týden po opuštění hnízda. Z počátku samice mláďatům potravu trhá, asi po dvou týdnech předává potravu vcelku. Protože prodleva mezi prvním a posledním sneseným vejcem je poměrně velká, probíhá líhnutí několik dní (2–3, výjimečně až 6). Později vylíhlá mláďata při nepříznivých podmínkách hynou. Mladí pohlavně dospívají již v následujícím roce.\n\nHlavní složku potravy poštolek tvoří hraboši, také větší hmyz, ještěrky a ptáci zdržující se na zemi. Příležitostným zpestřením potravy mohou být také netopýři a rorýsi. V letech s nízkým stavem hlodavců stoupá zastoupení drobného ptactva, které často chytá ve vzduchu; dokáže ulovit i holuba. Velmi výjimečně je u ní pozorována také mrchožravost.\n\nZpůsob lovu je mezi dravci poměrně neobvyklý a nezaměnitelný. Třepotavým letem se zastaví nad kořistí, stáhne křídla k tělu, a střemhlav se řítí k zemi. Těsně před zemí křídla opět roztáhne a dopadne na kořist, kterou uchopí do pařátů.\n\nPoštolka obecná je rozšířena v celé Evropě, Africe (kromě Sahary) a ve velké části Asie.\nPopulace žijící na severu jsou tažné a zimu tráví nejčastěji ve Středomoří, případně až v Africe. Směrem na jih jsou spíše stálé, nebo částečně tažné. V Evropě je cca 330 000 párů těchto ptáků. Populace v některých oblastech mírně ubývá, ale celkově je poměrně stabilní. Poštolky mají rády otevřenou krajinu a velice dobře se naučily žít v blízkosti člověka.\n\nV České republice patří poštolka obecná mezi nejrozšířenější dravce. Žije v podstatě na celém území republiky. České populace jsou převážně tažné. Ve městech bývá vyšší hnízdní hustota než ve volné krajině, protože je zde více vhodných hnízdních příležitostí. Podle sčítání ptáků v letech 2001 až 2003 byl stav populace v ČR odhadnut na 9000-13000 párů.\n\n\n\n\n\n"}
{"id": "34741", "url": "https://cs.wikipedia.org/wiki?curid=34741", "title": "Hudební terminologie", "text": "Hudební terminologie\n\nHudební terminologie je názvosloví, používané původně pouze v evropské hudbě, které však posléze proniklo do celého světa, protože především v oblasti zápisu hudby je aplikovatelné na většinu hudební produkce, ať již etnické či umělé. Pochází původně z latiny, která byla dlouho spojujícím evropským jazykem. První zápisy hudebních skladeb byly záznamy duchovní a mši doprovázející hudby, kde latina byla dlouho (až do poloviny 20. století) liturgickou řečí. Prováděli je především erudovaní mniši, vytvářející kancionály. S rozvojem hudebního jazyka se v období renesance stala další a posléze co do počtu výrazů používanější řečí hudební terminologie italština, neboť v tomto poměrně dlouhém údobí byla Itálie centrem vývoje evropské hudby.\n\nHudební terminologie je komplexní složka, týkající se\n\nZáznam hudební skladby musí obsahovat deskripci následujících atributů hudebního jazyka.\nJsou jimi:\n\nNotace:\na dále značky, charakterizující další atributy hry, tedy:\n\n\n\n"}
{"id": "34744", "url": "https://cs.wikipedia.org/wiki?curid=34744", "title": "FC Petržalka 1898", "text": "FC Petržalka 1898\n\nFC Petržalka 1898 (celým názvem: Football Club Petržalka 1898) byl slovenský fotbalový klub, který sídlil v bratislavské městské části Petržalka. Založen byl v roce 1898 pod názvem Pozsonyi TE, zanikl v roce 2014 po finančním krachu. K největším úspěchům klubu patřila účast v základní skupině Ligy mistrů v sezoně 2005/06.\n\nSvé domácí zápasy hrával klub původně na Štadiónu Petržalka (dříve také nazývaný Štadión za Starým mostom), na kterém hrál po svém založení až do uzavření v roce 2008. V letech 2008 až 2010 hrál po uzavření původního stadionu na Pasienkách, bývalém domově Interu Bratislava. Do roku 2012 pak hrál v nájmu na bývalém stadionu Rapidu Bratislava v Prievozu. Na novém stadionu ve čtvrti Ovsište hrál od sezóny 2012/13 až do zániku.\n\nPrvní fotbalový klub v Petržalce vznikl v roce 1898 pod názvem PTE (Pozsonyi Torna\nEgyesulet). Prvním zápasem odehraným na území Slovenska byl s MFC Budapešť, který domácí prohráli 1:3.\n\nArtmedia Petržalka se poprvé objevuje ve vyšší soutěži v sezóně 1958/59 a to v divizi. V té se ale neudržela. Opětovně se do divize probojovala až v sezóně 1971/72. V 2. slovenské národní lize se klub objevuje v roce 1979 a svou premiéru v první lize si odbyl v sezóně 1981/82. V té se ovšem neudržel a sestoupil. To samé se opakovalo v sezóně 1984/85. Od vzniku samostatné slovenské ligy je klub pravidelným účastníkem. Svou první trofej (slovenský pohár) získal klub v sezóně 2003/2004 a největším klubovým úspěchem v rámci slovenska je titul mistra ligy ze sezóny 2004/2005. Premiérová\núčast v lize mistrů v nadcházejícím ročníku byla pro klub velmi úspěšná, neboť se probojoval do bojů v základní skupině, kde zdolal i portugalský klub FC Porto na jeho hřišti 3:2.\n\nTrenérem klubu je Vladimír Weiss který považuje za opory klubu hráče se zkušeností v Lize mistrů UEFA, kterými jsou Balázs Borbély, Ján Kozák, Branislav Fodrek a Juraj Halenár. Dalšími hráči s velkým potenciálem jsou Pavol Ďurica a Marián Čišovský. Rozpočet klubu pro tuto sezónu je kolem 50-60 miliónů slovenských korun. V letošní sezóně se Artmedia probojovala do prvního kola Poháru UEFA, když v prvním předkole zdolala moladavský FC Zimbru Chişinau a v druhém předkole arménský klub FC MIKA. V prvním kole, ale nestačila na řecký klub Panathinaikos FC kterému podlehla v obou zápasech.\n\nDo jarní části Corgoň ligy nastoupí Artmedia s novou brazilskou posilou Cléberem, jenž přestoupil z arménského klubu FC MIKA. Na přelomu roku opustil klub slovenský fotbalový reprezentant Balázs Borbély, který přestoupil do rumunského prvoligového klubu Politehnica Ştiinţa Timişoara. Dalším hráčem, který opouští klub je Gábor Straka, jenž přestoupil do polského Ruchu Chorzów. Novou posilou je český reprezentant Zbyněk Pospěch, který přichází z norského klubu Odd Grenland. Šlágrem druhé části sezóny je semifinále proti MŠK Žilina ve slovenském poháru, které se uskuteční 8. dubna.\n\nV průběhu sezóny 2008/09 klub opustil majitel Ivan Kmotrík, který poté vstoupil do konkurenčního Slovanu Bratislava. Po odchodu majitele klub začal ztrácet velmi rychle své pozice mezi smetánkou slovenského fotbalu, což vyústilo v sezóně 2009/10 sestupem do 2. ligy. Po sestupu byl klub v kritické situaci, kterou zažehnal vstup Dr. Jozefa Vengloša mladšího. Klub poté následně přejmenoval na \"FC Petržalka 1898\" s čím souvisel i přesun klubu ze Štadiónu Petržalka na stadion bývalého Rapidu Bratislava v Prievozu.\n\nOvšem i přes vstup nového vedení byl klub v roce 2011 opět ve finančních problémech. Klub neplatil výplaty hráčům, což následně zapřičinilo i sestup do 3. ligy. V následující sezóně 2012/13 klub opět měnil vedení, tentokráte se stal předsedou Jozef Augustín, který do klubu přivedl i pár menších sponzorů. Dokonce se klubu povedlo vybudovat vlastní stadion ve čtvrti Ovsište na ulici M. C. Sklodowskej. I přes to se jej však nepovedlo dostatečně stabilizovat, kvůli čemuž pak skončil po skončení sezóny 2013/14 v konkursu. Příznivci klubu pak po jeho zániku založili svůj vlastní klub – FC Petržalka Akadémia, který přihlásili do 5. ligy (nejnižší soutěž v Regiónu Bratislava).\n\n\nZdroj:\n\n\n\nZdroj: \n\n\n\nZdroj: \n\nFC Artmedia Petržalka „B“ byl rezervní tým petržalské Artmedie. Zanikl v roce 2009 po jeho zrušení. Největšího úspěchu dosáhl v sezóně 2008/09, kdy se ve 2. lize (tehdejší 3. nejvyšší soutěž) umístil na 9. místě.\n\n\nZdroj: \n\n\n\nZdroj: \n\n"}
{"id": "34746", "url": "https://cs.wikipedia.org/wiki?curid=34746", "title": "Cisco Systems", "text": "Cisco Systems\n\nCisco Systems, Inc. je jedna z největších počítačových firem dnešní doby a dominující hráč na poli síťových prvků. Mimo jiné vyrábí ethernetové i ATM switche, routery, VoIP gatewaye a IP telefony.\n\nCisco bylo založeno v roce 1984 malou skupinou vědců ze Stanfordovy univerzity. V současné době zaměstnává více než 65 000 zaměstnanců po celém světě. Nynější hodnota společnosti je odhadována na 148 miliard dolarů.\n\nEdward Snowden odhalil, že NSA do produktů Cisco zabudovala zadní vrátka, avšak neexistuje důkaz, že by o tom firma Cisco věděla.\n\nNázev „Cisco“ je zkratka ze San Francisco. Název cisco Systems (s malým počátečním „c“) byl používán dlouho poté, co bylo oficiální jméno společnosti změněno na Cisco Systems, Inc.\n\nLogo společnosti znázorňuje sanfranciský Golden Gate Bridge. V říjnu 2006 Cisco představilo nové logo, které je graficky jednodušší než původní.\n\n\n"}
{"id": "34747", "url": "https://cs.wikipedia.org/wiki?curid=34747", "title": "Judikát", "text": "Judikát\n\nJudikát v širším smyslu znamená soudní rozhodnutí, ve smyslu užším pak rozhodnutí vyššího soudu, které má význam pro další rozhodování obdobných věcí. Termín judikatura pak označuje buď rozhodovací praxi určitého soudu nebo publikovaná rozhodnutí, které se dotýkají určité dílčí otázky právní normy. Někdy se hovoří o soudní judikatuře, na rozdíl od judikatury správních úřadů. Takový termín je však pleonasmem, resp. nesprávným užitím, neboť judikátem (z latinského \"\" – \"soudit\") může být pouze rozhodnutí soudu.\n\nSoudní rozhodnutí v kontinentálním právním systému je aktem aplikace práva, kdy soud konkrétní případ podřazuje pod obecnou právní normu. Judikát se tak odlišuje od precedentu v angloamerickém právním systému \"common law\", kde soudní rozhodnutí, které řeší případ dosud právními normami neupravený, má normativní význam a je obecně závazné pro další rozhodování v obdobných případech. Precedens je na rozdíl od judikátu pramenem práva.\n\nNejvyšší soud a Nejvyšší správní soud mají zákonné zmocnění k vydávání sbírek judikatury, Nejvyšší soud vydává \"Sbírku soudních rozhodnutí a stanovisek\", Nejvyšší správní soud \"Sbírku rozhodnutí Nejvyššího správního soudu\". Jsou v nich zveřejňována rozhodnutí nejen těchto nejvyšších soudů, ale i některá rozhodnutí vrchních soudů a krajských soudů. Cílem publikace rozhodnutí je sjednocování rozhodovací praxe v soustavě soudů. O publikaci rozhodnutí rozhodují kolektivní orgány soudů (u Nejvyššího soudu kolegia a u Nejvyššího správního soudu plénum) a před hlasováním jsou rozhodnutí předkládána k vyjádřením připomínkovým místům (soudům, Nejvyššímu státnímu zastupitelství, právnickým fakultám, některým ministerstvům apod.). Kromě oficiálních sbírek jsou některá z právního hlediska zajímavá a přínosná rozhodnutí publikovaná v právnických časopisech a některá nakladatelství soustavně vydávají řady rozhodnutí ve formě sbírek. Pro snadnější práci s judikaturou jsou u publikovaných rozhodnutí uváděny i jejich právní věty.\n\nPublikovaná rozhodnutí jsou bezprostředně závazná pouze pro rozhodnutí v konkrétní věci. Neformálně z nich však často soudy a případně i další orgány vycházejí pro autoritu soudů, které je publikovaly, a pro jejich přesvědčivost výkladu sporných otázek. Navíc publikací rozhodnutí nejvyšší soudy do určité míry avizují, jakým způsobem s nejvyšší pravděpodobností budou rozhodovat v obdobných věcech, pokud se jimi např. na základě mimořádných opravných prostředků budou v budoucnosti zabývat. Publikace judikatury tak přispívá k předvídatelnosti soudního rozhodování a k právní jistotě.\n\nZákony, které upravují činnost nejvyšších soudů, obsahují právní nástroje ke sjednocení vlastní rozhodovací praxe daných soudů. Pokud by jeden senát dospěl k právnímu názoru, který by se odchyloval od dřívějšího rozhodnutí jiného senátu soudu, předloží záležitost speciálnímu velkému senátu, který ve věci závazně rozhodne.\n\nVýznam judikatury lze demonstrovat např. na trestněprávním pojmu ublížení na zdraví. Trestní zákoník tento právní termín přesně nespecifikuje. Rozhodovací praxe soudů ublížení na zdraví vyložila jako nikoli zcela přechodnou poruchu zdraví, která poškozeného omezuje v běžném způsobu života alespoň po dobu 7 dní. Způsobení kratší dobu trvající poruchy zdraví není soudy posuzována jako trestný čin ublížení na zdraví, ale pouze jako přestupek.\n\nPodle článku 89 odst. 2 Ústavy jsou vykonatelná rozhodnutí Ústavního soudu ČR závazná pro všechny orgány a osoby. Nálezy, jimiž Ústavní soud ČR ruší zákony a jiné právní předpisy, jsou pramenem práva a mají stejnou právní sílu jako zákon. Ostatní nálezy, které se týkají rozhodnutí v individuálních případech, mohou obsahovat ve svém odůvodnění závazný výklad ústavních zákonů a mezinárodních smluv zaručujících základní lidská práva a svobody.\n\nZákon o ústavním soudu také upravuje proceduru sjednocování rozhodovací praxe jednotlivých senátů Ústavního soudu ČR. Pokud jeden ze senátů dospěje k názoru, který se odlišuje od dřívějšího rozhodnutí jiného senátu, rozhoduje ve věci plénum. Nálezy Ústavního soudu jsou vydávány ve \"Sbírce nálezů a usnesení Ústavního soudu\".\n\n\n"}
{"id": "34748", "url": "https://cs.wikipedia.org/wiki?curid=34748", "title": "Apeninský poloostrov", "text": "Apeninský poloostrov\n\nApeninský poloostrov je jeden z největších evropských poloostrovů. Má rozlohu 131 337 km² a táhne se v délce 1000 km od Alp na severu do středu Středozemního moře na jihu. Z východu ho omývá Jaderské moře, z jihu Jónské moře, z jihozápadu Tyrhénské moře a ze severozápadu Ligurské moře.\n\nNa poloostrově se nacházejí tři různé státy:\n\nApeninský poloostrov je pojmenován podle Apenin – pohoří, které se táhne jeho střední částí.\n\n"}
{"id": "34755", "url": "https://cs.wikipedia.org/wiki?curid=34755", "title": "Sony Dynamic Digital Sound", "text": "Sony Dynamic Digital Sound\n\nSony Dynamic Digital Sound (oficiální zkratka SDDS) je formát digitálního prostorového zvuku, vyvinutého firmou Sony. Představuje konkurenci pro formáty Dolby Digital a DTS, avšak na rozdíl od nich je SDDS určen výlučně pro kina a nemá žádnou variantu pro běžné domácí použití. SDDS využívá konfiguraci 7.1 (5 za plátnem - levý přední, levý střed, střed, pravý střed, přední pravý + 2 zadní kanály) a jeden nízkofrekvenční LFE kanál. K dispozici jsou dvě varianty konfigurace: se 7.1 kanály a s 5.1 kanály, přičemž ve většině kin je k dispozici varianta s 5.1 kanály, zatímco varianta 7.1 se používá jen v kinech s opravdu velkým plátnem. V současnosti se už další instalace s tímto formátem neprovádějí a společnost Sony již další kódery a dekódery pro něho nevyrábí a pouze poskytuje technickou podporu pro stávající zařízení a instalace. \n\nNa filmovém pásu je zaznamenán na levé a pravé straně pásu mezi perforací a okrajem v podobě azurových pruhů. Záznam na jedné stráně pásu zálohuje záznam na straně druhé, informace v obou pruzích jsou tedy totožné.\n\n"}
{"id": "34757", "url": "https://cs.wikipedia.org/wiki?curid=34757", "title": "Konstans II.", "text": "Konstans II.\n\nKonstans II. (7. listopadu 630 – 15. září 668 v Syrakusách) byl byzantský císař vládnoucí v letech 641 – 668. Jeho otcem byl císař Konstantin III., dědem zakladatel herakleiovské dynastie Herakleios.\n\nKonstans, za jehož vlády byl dovršen přechod mezi pozdní antikou a středověkem, byl jako panovník u obyvatel Konstantinopole dosti neoblíben, což zčásti vysvětluje, proč trávil tolik času na výpravách do Itálie či jiných krajů na západě. V oblasti náboženské politiky došlo za jeho panování ke konfliktu s papežstvím, vyvolaným císařským výnosem z roku 648, jímž se zakazovaly debaty o přirozenosti Kristově (viz \"monofyzitismus\" a \"ekthesis\").\n\nZa Konstanta, na počátku vlády ještě nezletilého, hrál východořímský senát naposledy významnou roli v politice, tato fáze však skončila, jakmile císař v 18 letech sám převzal vedení státních záležitostí. Ačkoli se Konstans zprvu energicky snažil ochránit hranice říše a osobně se účastnil vojenských tažení, dobyli Arabové v jeho době Arménii a Kypr. Také pověst o neporazitelnosti byzantského loďstva vzala tehdy za své, neboť Arabové dosáhli v námořní bitvě u Finike (655) jednoznačného vítězství. Po málo úspěšné výpravě proti Langobardům v Itálii se Konstans nakonec stáhl do Syrakus (které chtěl učinit hlavním městem říše) a zde byl roku 668 jedním komorníkem zavražděn. Jeho syn Konstantin přeložil císařskou rezidenci zpátky k Bosporu.\n\nJe sporné, zda právě do Konstantovy doby spadá vytvoření nové správní struktury - systému tzv. themat. Jisté naopak je, že kolem poloviny 7. století nastal dosud nejhlubší propad autority říše v zahraničněpolitickém smyslu a sám císař na tom nebyl vzhledem ke svým vojenským neúspěchům zcela bez viny. Stabilizace poměrů se tak stala hlavním úkolem Konstantových nástupců.\n\n\nKonstantova biografie (anglicky)\n"}
{"id": "34759", "url": "https://cs.wikipedia.org/wiki?curid=34759", "title": "Izolátor", "text": "Izolátor\n\nIzolátor je elektrotechnická součástka. Je to mechanický díl jehož hlavní funkční část je izolant (elektricky nevodivý materiál), který slouží k vzájemnému elektrickému oddělení (odizolování) konstrukčních částí elektrických zařízení o rozdílném potenciálu (napětí), současně umožňuje přenos mechanických sil mezi konstrukčními částmi. Tvar, velikost a provedení izolátoru závisí na konkréním použití a dále na prostředí ve kterém je použit. S velikostí rozdílů potenciálů rostou rozměry izolátoru a roste počet případných sukýnek (stříšek). Nesmí být překročena intenzita elektrického pole uvnitř v tělese izolátoru, musí být dostatečně dlouhá a přerušená povrchová cesta na vnějším plášti izolátoru a tím zabráněno přeskoku po povrchu. Sukýnky prodlužují povrchovou dráhu a brání vodě a nečistotám vytvářet souvislou vrstvu. Povrch izolátoru musí být hladký aby nevznikaly plíživé proudy po povchu izolátoru.\n\nIzolátory se podle způsobu uchycení dělí na:\n\nIzolátory musí vyhovět elektricky i mechanicky. Především musí snášet provozní mechanické namáhání i námáhání dynamickými silami, které vznikají mezi vodiči při zkratech.\n\nIzolátory bývají vyrobeny z různých materiálů, nejčastěji se jedná o porcelán, sklo, skelné vlákno, kompozitní materiály, plast a další.\n\n"}
{"id": "34761", "url": "https://cs.wikipedia.org/wiki?curid=34761", "title": "Advokátní koncipient", "text": "Advokátní koncipient\n\nAdvokátní koncipient je právník, který je zaměstnán u určitého advokáta a který pod jeho dohledem jako školitele vykonává právní praxi, jejímž cílem je získat znalosti a osvojit si zkušenosti potřebné k výkonu advokacie, a připravuje se na advokátní zkoušku. Každý advokátní koncipient je zapsán v seznamu advokátních koncipientů, vedeném advokátní komorou.\n\nAdvokátním koncipientem se může stát každý, kdo:\n\nPodle judikatury Nejvyššího soudu i Ústavního soudu je nutné potřebné vzdělání získat na skutečné právnické fakultě, např. právnicky zaměřené vzdělávání na policejních vysokých školách nestačí.\n\nPokud již nebyl žadatel splňující tyto požadavky někdy dříve ze seznamu advokátních koncipientů kárně vyškrtnut, nebo pokud se na něj hledí, jako by toto kárné opatření uloženo nebylo, advokátní komora jej do tohoto seznamu zapíše a vydá mu identifikační průkaz, kterým se pak musí při své právní praxi prokazovat.\n\nPředmětem praxe advokátního koncipienta v advokátní kanceláři je především poskytování právní pomoci, včetně sepisování smluv i zastupování u soudu, neboť zákon o advokacii, stejně jako občanský soudní řád nebo trestní řád dávají advokátovi právo nechat se při jednotlivých úkonech právní služby advokátním koncipientem zastoupit. Tímto způsobem pak advokátní koncipient získává potřebné návyky a praktické dovednosti pro budoucí vlastní právnickou praxi. Realizace tohoto práva je ale vždy, v rozsahu daném stavovskými předpisy, jen na rozhodnutí každého advokáta, protože za činnost svého koncipienta je klientovi odpovědný pouze on sám.\n\nStejně jako advokát i advokátní koncipient má povinnost hájit oprávněné zájmy klienta, zachovávat mlčenlivost o všem, co se v souvislosti s tím dozvěděl, a dodržovat další pravidla profesionální etiky. Mimo svou právní praxi koncipienta pak nesmí provozovat žádnou výdělečnou činnost, jejímž předmětem by bylo poskytování právních služeb. Advokát, u kterého je zaměstnán, je naopak povinen mu vytvářet vhodné pracovní podmínky a umožnit mu účast na školeních, která realizuje advokátní komora a která jsou pro něj povinná. Po uplynutí předepsané tříleté doby praxe pak může požádat o vykonání advokátní zkoušky, po jejímž úspěšném absolvování bude po uplynutí 6 měsíců ze seznamu advokátních koncipientů automaticky vyškrtnut, pokud k takovému vyškrtnutí nedojde dříve na základě zápisu do seznamu advokátů.\n\nNa rozdíl od období před r. 1948, kdy se advokáty stávala jen malá část advokátních koncipientů, se dnes toto postavení nechápe jako celoživotní profese, nýbrž jen jako přípravná praxe. K 31. lednu 2014 bylo v České republice celkem 11 451 advokátů a 3 530 advokátních koncipientů.\n\n\n"}
{"id": "34764", "url": "https://cs.wikipedia.org/wiki?curid=34764", "title": "Cres", "text": "Cres\n\nCres (nikoliv ) ( ) je ostrov v Chorvatsku, v Kvarnerském zálivu Jaderského moře.\n\nCres patří k nejsevernějším a největším chorvatským ostrovům. Při rozloze 404,3 km² je velmi protáhlý – 66 km dlouhý a 2 až 12 km široký. Nejvyšší bod ostrova Gorice dosahuje 650 m. Jako i další sousedící ostrovy (Lošinj) je Cres tvořen vápencem. Uprostřed ostrova se nachází Vransko jezero, unikátní sladkovodní jezero o rozloze 5,75 km². Cres a Lošinj dříve tvořily jeden celek, přes spojovací šíji byl však vykopán průplav s otočným mostem.\n\nNa ostrově žijí vzácní supi bělohlaví \"(Gyps fulvus)\". Na jejich ochranu zde bylo zřízeno také veřejně přístupné záchranné ekocentrum.\n\nDo roku 1797 patřil ostrov Benátčanům, v letech 1805 až 1814 Francouzům jako součást Ilyrských provincií, poté k Rakousku. Po první světové válce získala Cres na základě Rapallské smlouvy Itálie, od roku 1943 byl obsazen německými vojsky, po osvobození začleněn v rámci Chorvatska do SFRJ.\n"}
{"id": "34765", "url": "https://cs.wikipedia.org/wiki?curid=34765", "title": "Česká advokátní komora", "text": "Česká advokátní komora\n\nČeská advokátní komora (ve zkratce ČAK) je stavovským sdružením advokátů. Její sídlo je v Praze a má pobočku v Brně. Členství v ní je pro všechny advokáty ze zákona povinné, a jedná se tak o největší právnické profesní sdružení samosprávy v České republice. \n\nJejím posláním je vykonávat samosprávu advokacie a tím chránit a garantovat kvalitu právních služeb poskytovaných advokáty. Komora je veřejnoprávní korporací, není tedy součástí státu. Jako právnická osoba veřejného práva je zřizována zákonem a nezapisuje se do obchodního rejstříku. Brněnská pobočka zajišťuje působnost komory pro evropské advokáty a pro advokáty a jejich koncipienty se sídlem v obvodu olomouckého vrchního soudu.\n\nČeská advokátní komora sídlí v Praze na Národní třídě čp. 16, v Kaňkově paláci, což je budova, kterou vdova po advokátovi JUDr. Janu Kaňkovi odkázala roku 1895 nadaci pro chudé advokáty, jejich vdovy a sirotky. Sídlila zde pražská Advokátní komora, od roku 1952 Ústřední advokátních poraden a po roce 1990 se dostala do vlastnictví ČAK. Brněnská pobočka pak sídlí v Kleinově paláci na náměstí Svobody.\n\nSoučasná organizace České advokátní komory je upravena v zákoně č. 85/1996 Sb., o advokacii. Jejími orgány jsou:\n\nFunkce v orgánech komory jsou čestné.\n\nPrvní zmínka o výkonu advokacie se objevuje v Ius regale montanorum, později dochází k diferenciaci na \"řečníky\", kteří u soudu vystupují zároveň se svým klientem, a tzv. \"poručníky pře\", kteří ho zastupují již zcela samostatně. Podobné postavení mají \"páni z lavic\", ti ale poskytují pomoc jen co týče procesního práva. Právní regulace je obsažena v Koldínových Právech městských.\n\nZa první advokátní řád lze považovat usnesení generálního sněmu z roku 1615, ale až Obnoveným zřízením zemským se výkonu advokacie dostává pevnějšího rámce. Tehdy se opět rozlišuje, a to na \"prokurátory\" (nikoli v pozdějším významu), kteří zastupují u soudního jednání a \"advokáty\", ti jsou ale oprávněni pouze sepisovat podání. Od roku 1781 platí nová úprava, obsažená v Josefínském soudním řádu, pro výkon advokacie je poprvé jako nepominutelná podmínka předepsán doktorát práv a advokátní zkouška. Také je tehdy zaveden \"numerus clausus\", tedy striktní kvóty na počet advokátů. Samosprávná instituce pro advokáty ve formě advokátní komory však až do roku 1849 neexistuje.\n\nNovodobá úprava advokacie vznikla až přijetím provizorního advokátního řádu dne 16. srpna 1849, který ustavil advokátní komory, a dále definitivního advokátního řádu k 1. ledna 1869. Podle tohoto řádu musel být každý advokát členem advokátní komory, kterým se však mohl stát každý po splnění zákonných podmínek (domovské právo v obci na území státu, svéprávnost, titul doktora práv, 7letá právní praxe, advokátní zkouška). Numerus clausus byl zrušen. Roku 1872 byl zaveden advokátní kárný řád, kterým byla u každé advokátní komory zřízena disciplinární rada, ve druhé instanci pak kárné prohřešky posuzoval Nejvyšší soud. Až do roku 1890 jsou odměny advokátů jen smluvní, poté je vydán advokátní tarif, který zavedl 3 tarifní třídy podle působnosti toho kterého advokáta (I. třída Vídeň a okolí, II. třída Praha, Brno, Karlovy Vary, Mariánské Lázně, III. třída ostatní místa). K roku 1904 je povoleno advokátům nosit talár, tehdy zvaný jako \"roucho úřední\".\n\nAdvokátní komory byly zřizovány v sídle a s územní působností totožnou s vrchními zemskými soudy. V Čechách působila \"Advokátní komora v Praze\" a na Moravě a ve Slezsku původně jen \"Advokátní komora v Brně\", neboť tam sídlil vrchní zemský soud společný pro obě země, ale po roce 1869 je ustavena i slezská \"Advokátní komora v Opavě\". V roce 1900 pak byla na 3. sjezdu delegátů rakouských advokátních komor ustavena rakouská \"Stálá delegace advokátních komor\". Komory jednaly buď ve shromáždění všech členů nebo prostřednictvím svého výboru. Shromáždění členů tajně volilo nadpoloviční většinou přítomných na dobu tří let prezidenta, jeho náměstka a členy výboru komory a taktéž na dobu tří let prezidenta, členy a náhradníky disciplinární rady. Dále volilo zkušební komisaře pro advokátní zkoušky. Shromáždění členů komory rozhodovalo o jednacím řádu komory i výboru, o počtu členů výboru a rozpočtu komory. Jednací řády musely být schváleny Ministerstvem spravedlnosti. Výbor se usnášel nadpoloviční většinou za přítomnosti alespoň dvou třetin všech členů výboru, mimo jiné vedl seznam advokátů. Prezident či jeho náměstek předsedali komoře i výboru, přičemž předsedající hlasoval jen v případě rovnosti hlasů. Disciplinární rada měla disciplinárním statutem stanoven počet členů včetně prezidenta na 7 (pokud advokátů v komoře bylo méně než 50), 9 (pokud advokátů bylo 50 – 100), 15 (pokud advokátů bylo 101 a více). Kromě toho se volili 4 náhradníci a 6 náhradníků, jestliže bylo 15 členů Disciplinární rady.\n\nV roce 1905 došlo v pražské Advokátní komoře k národnímu kompromisu, který ukončil německou převahu ve vedení komory. Bylo stanoveno, že je-li prezidentem komory Čech, tak Němec bude prezidentem disciplinární rady a naopak, přičemž náměstkové byli opačné národnosti než předsedové. V roce 1910 byl Ministerstvem spravedlnosti schválen jednací řád komory, který stanovil paritu zastoupení českých a německých advokátů v orgánech pražské Advokátní komory. Obdobně byl národní kompromis dosažen v brněnské Advokátní komoře jednacím řádem přijatým na valné hromadě 27. března 1905, který stanovil střídání německy a česky hovořících advokátů v postu prezidenta komory. Předsedy opavské Advokátní komory byli vždy německy hovořící advokáti vzhledem k jejich značné početní převaze.\n\nPo vzniku první republiky dochází roku 1920 k uzákonění povinnosti složit slib věrnosti republice a roku 1922 je advokacie konečně otevřena i ženám. První advokátkou se stává Hilda Wíchová Mocová. K roku 1923 je vydán i nový advokátní tarif. Snaha o vydání nového advokátního řádu však vychází naprázdno a tak stále platí původní advokátní řád z roku 1869. \n\nSe vznikem státu přechází na Slovensku i čtyři bývalé uherské advokátní komory, které se roku 1919 slučují v jednu se sídlem v Turčianském sv. Martině. V roce 1924 vznikla jako společná reprezentace československých advokátních komor \"Stálá delegace advokátních komor\", která však neměla zákonný podklad a veřejnomocenský charakter. Paritní princip při obsazování funkcionářů v pražské Advokátní komoře dosažený roku 1905 byl zrušením jednacího řádu Ministerstvem spravedlnosti v roce 1919 opuštěn a až v roce 1920 bylo dosaženo kompromisu, který stanovil, že Češi budou mít post prezidenta (významným byl JUDr. Alois Stompfe), jednoho náměstka prezidenta komory a 16 členů výboru a Němcům připadne post jednoho náměstka prezidenta komory a 11 členů výboru. K opuštění paritního principu dochází i v brněnské Advokátní komoře, a to roku 1931. V roce 1936 došlo v důsledku růstu počtu advokátů ke změně složení disciplinární rady, která měla 10 členů a 4 náhradníky (pokud bylo advokátů v komoře nejvýše 200), 15 členů a 6 náhradníků (pokud bylo advokátů 201 až 1000), 22 členů a 6 náhradníků (pokud bylo advokátů 1001 až 2000), 32 členů a 10 náhradníků (pokud bylo advokátů 2001 a více). \n\nPo Mnichovské dohodě došlo k zániku opavské Advokátní komory, zbylá nezabraná území spravuje Advokátní komora v Brně. V roce 1938 byl omezen volný přístup do advokacie novou podmínkou, že bude povolen zápis do seznamu advokátů, jen pokud tomu nebrání veřejný zájem, což bylo znovu potvrzeno zákonem z roku 1948. V roce 1940 došlo k vyloučení Židů z advokacie a ke vzniku možnosti se nechat zaregistrovat jako tzv. \"židovský právní zástupce\", jmenovaných Ministerstvem spravedlnosti. Vzhledem k tehdejším poměrům šlo ale jen o teoretickou možnost. Všichni advokáti navíc mohli být z advokacie vyloučeni pro politickou nespolehlivost ve vztahu k Německé říši. Naopak na území Protektorátu Čechy a Morava začínají působit němečtí advokáti (\"Rechtsanwalt\") a vedle dvou českých advokátních komor souběžně působí německá \"Říšská komora právních zástupců\". \n\nPo osvobození 1945 nebyla obnovena Advokátní komora v Opavě a nadále působila v Čechách Advokátní komora v Praze a v Moravskoslezské zemi Advokátní komora v Brně. Vzhledem k odsunu německého obyvatelstva byly všechny německé advokátní kanceláře uzavřeny.\n\nPo převzetí moci komunisty je roku 1948 vydán zákon o advokacii, nahrazující dosavadní advokátní řád z roku 1869. Tento zákon k 1. lednu 1949 zrušil obě samosprávné advokátní komory a místo toho ustavil \"krajská sdružení advokátů\" a \"Ústřední sdružení advokátů\" se sídlem v Praze, které dohlíželo na činnost krajských sdružení. Sdružení byla právnickými osobami. Orgány krajských sdružení byla členská schůze, výbor a předseda a orgány ústředního sdružení byly schůze delegátů krajských sdružení, předsednictvo a předseda. Organizační řády Ústředního i krajských sdružení vydával ministr spravedlnosti nařízením, jednací řády vydávalo Ústřední sdružení s jeho schválením. Byla stanovena politická podmínka výkonu advokacie – oddanost lidově demokratickému zřízení. Nejden díky tomu dochází celkově k velkému poklesu počtu advokátů, naopak ale vznikají právní poradci při odborech a státních podnicích. Nedlouho poté je roku 1951 vydán nový zákon o advokacii, který sdružení advokátů ruší a místo nich zavádí tzv. \"advokátní poradny\" bez právní subjektivity a jim nadřízené \"Ústřední advokátních poraden\" se sídlem v Praze. Advokáten se může tehdy stát ten, kdo je státně spolehlivým československým občanem, má právní vzdělání, 2letou praxi a složil odbornou zkoušku. Ministr spravedlnosti nicméně může jakoukoli z těchto podmínek prominout. V té době je ovšem opětovně zaveden advokátní tarif, do té doby se všechny příjmy povinně odevzdávaly na krajské sdružení, které je přerozdělovalo. \n\nNestabilní vývoj právní úpravy advokacie a jejího institucionálního zabezpečení pokračuje roku 1963, kdy je opět vydán nový zákon o advokacii. Ten opětovně zavádí krajská sdružení advokátů a jim nadřízené \"Ústředí československé advokacie\". Na Slovensku pak působí jeho výbor. Nicméně nedochází ke zrušení advokátních poraden, ty nadále fungují, a to na úrovni okresní. Po vzniku československé federace je zákon zase zrušen a jsou vydány zákony republikové, nicméně úprava se již nemění, protože zůstávají prakticky stejné jako zrušený zákon. Logicky pouze vzniká \"Ústředí české advokacie\" a \"Ústředí slovenské advokacie\" a navíc je zvýšena povinná praxe pro adepty advokacie na 3 roky. V rámci ústředí advokacie je také zavedena revizní a kárná komise.\n\nPo pádu komunistického režimu došlo díky novému zákonu o advokacii z roku 1990 k obnově samosprávy, vzniká \"Česká advokátní komora\" se sídlem v Praze. Ta již má působnost pro celou Českou republiku, protože komora se sídlem v Brně obnovena nebyla. Až roku 2005 byla zřízena její brněnská pobočka, což navrhl tehdejší poslanec a advokát Zdeněk Koudelka. Advokacie se opět mění na svobodné povolání se zajištěnou samosprávou.\n\nDo roku 1996 existují i komerční právníci a jejich \"Komora komerčních právníků\", ale poté se z nich s dalším zákonem o advokacii stávají klasičtí advokáti, sdružení v ČAK.\n\n\nČeská advokátní komora bývá kritizována za laxnost v trestání prohřešků svých členů-advokátů. Nevyloučila ze svých řad např. advokáta Kolju Kubíčka, který byl pravomocně odsouzen za vydírání svědka, nebo advokáty Lenku a Karla Hnilicovy, kteří šikanovali nájemníky. V roce 2010 vyzval veřejný ochránce práv Pavel Varvařovský v této souvislosti advokátní komoru k zásahu, ovšem bez úspěchu. Lenka Hnilicová nebyla z advokátní komory vyloučena ani tehdy, kdy byla pravomocně odsouzena za vydírání. Komora dospěla k závěru, že se Hnilicová „dopustila méně závažného skutku a dosud vedla řádný život“. Zástupce ombudsmanky Stanislav Křeček považuje takové jednání komory za nepochopitelné, ilustrující „naprostou neschopnost veřejné moci … právo prosadit“.\n\n\n\n"}
{"id": "34771", "url": "https://cs.wikipedia.org/wiki?curid=34771", "title": "Italská renesance", "text": "Italská renesance\n\nItalská renesance (či \"vlašská renesance\") se zformovala ve 14. století jako životní styl a kultura vyjadřující názory podnikavého severoitalského měšťanstva, které stály ve výrazném protikladu k dosud panujícím středověkým poměrům. Tento pojem označuje také období uměleckého rozkvětu, jímž prošla severoitalská města od konce 13. století do 16. století. V 1. polovině 16. století vyústila renesance v myšlenkově ne tak převratný manýrismus.\n\nItalská renesance se obvykle dělí na trecento (14. století) – období protorenesance, quattrocento (15. století, resp. 1420–1500) – raná renesance a cinquecento (16. století) – vrcholná renesance a přechod k manýrismu.\n\nV severní Itálii se už ve středověku žilo a smýšlelo jinak než v ostatních zemích Evropy, kde měla hlavní slovo šlechta, žijící na venkově. Tady na sebe strhlo moc bohaté měšťanstvo. Typickou postavou tu nebyl rytíř, kněz nebo mnich, ale podnikatel – obchodník, finančník či majitel manufaktury a také všestranně nadaný umělec a vzdělanec. Názory a životní postoje severoitalských městských vrstev daly vzniknout renesanci, kterou nelze chápat pouze jako nový umělecký sloh, ale kulturní proud v nejširším smyslu, nový životní styl a vidění světa. Renesance v tomto pojetí představuje soubor společenských hodnot vytvořených lidmi, kteří přehodnotili své dosavadní postoje a dospěli k novým hodnotám.\n\nVysvětlit, co je renesance, není jednoduché. Tento pojem zahrnuje řadu mnohotvárných jevů a proudů, vzájemně propojených i odlišných. Proto se výklad historiků na toto téma velmi různí. Nejde samozřejmě o pouhý popis uměleckých děl a literárních výtvorů, ale také o charakteristiku prostředí, ve kterém vznikaly, a idejí, které stály u jejich zrodu.\n\nPojem renesance byl odvozen z italského slova \"rinascita\", který označuje znovuzrození. V tomto případě šlo o znovuzrození, oživení antické kultury, ke které začali ve 14. – 15. století vzhlížet s nadšeným obdivem italští literáti, vzdělanci, stavitelé i umělci. Četli spisy římských i řeckých autorů, hledali podněty v architektuře a umění starověku, obdivovali politickou velikost antického Říma a toužili po obnovení římské říše, která by znovu sjednotila celou Itálii (Dante Alighieri, Francesco Petrarca). Nelze však tvrdit, že objevili antickou kulturu. Spisy starověkých autorů byly využívány během celého středověku, ale z hlediska katolické věrouky.\n\nDůraz byl kladen na obrácení pozornosti k Bohu a na posmrtný život. Italští měšťané zaměřili svoji pozornost na člověka a jeho pozemské záležitosti – tak pronikl do renesančního myšlení humanismus.\n\nHumanistické a renesanční názory ovlivnily postupně umění, které už nesloužilo v první řadě církvi a její propagandě, a také literaturu, již nepsaly pouze duchovní osoby jako ve středověku, ale světští intelektuálové. Dávno mrtvou latinu, která již měla málo společného s klasickým jazykem Cicerona nebo Vergilia, nahradil živý jazyk. Dále byly ovlivněny filologie, filosofie, dějepisectví, právní věda, a dokonce také praktická politická činnost. Také historie se stala praktickým oborem. Dějepisci se snažili nalézt v dějinách poučení pro svoji dobu: jak se má žít, jak vládnout a čeho se vyvarovat. Zájem o antickou kulturu a vzdělanost však vedl na druhé straně k rozšíření studia klasického latinského a řeckého jazyka.\nRenesanční umělci a literáti zpočátku napodobovali antické vzory. Další generace začala toužit po osobitosti a hledat vlastní cesty. Vyvrcholení těchto snah představuje dílo Leonarda da Vinci ve výtvarném umění a Niccoly Machiavelliho v oblasti státoprávní vědy (politologie).\n\nNejvýrazněji se vliv antiky projevil v umění, ve stavitelství, sochařství a malířství.\n\nRenesance byla zpočátku záležitostí výlučně severoitalskou – rozhodující impulsy vycházely především z Toskánska, kde se od 12. století prudce rozvíjejí města v čele s Florencií a Sienou. Jižní Itálie, kde existovala od počátku 14. století dvě království, sicilské a neapolské, nemělo s ostatním územím příliš kontakt. Na formování renesance se nepodílela ani střední Itálie, většinou bezprostředně ovlivněná papežským státem. Renesance sem pronikla teprve později, po nástupu tzv. renesančních papežů (především Julia II.).\n\nPočátkem 14. století dosáhla Florencie vrcholného rozkvětu a navzdory přírodním pohromám, bankrotům a politickým nepokojům, které ji potkaly během století, patřila na počátku 15. století k nejbohatším městům v severní Itálii a v Evropě vůbec. Vděčila za to rozvinuté výrobě sukna, které zde bylo nejen vyráběno, ale také barveno barvivy dováženými z Orientu. Dalším zdrojem bohatství bylo bankéřství. Bankéřský rod Medicejských poskytoval služby papežům a jejich kanceláře byly otevřeny v Lyonu, Flandrech a Londýně. Od roku 1252 se tu razil zlatý florén, který se stal hlavní měnou evropského obchodu a byl napodobován v mnoha zemích. Podle svědectví historika Giovanniho Villaniho měla Florencie počátkem 14. století 100 tisíc obyvatel, 110 kostelů, 30 špitálů, 40 bank a 200 soukenických dílen. \n\nBohatý městský stát představoval ideální prostředí pro rozvoj umění. Bylo zde dostatek mecenášů, pocházejících z nepředstavitelně zámožných rodů, intenzivní konkurenční prostředí a existující možnost osobního ocenění. Nejmocnější postavou Florencie se od roku 1434 stal příslušník bohatého bankovního domu Medici, Cosimo Medicejský, zvaný \"Il Vecchio\" (\"Starý\") který kromě nesporného obchodnického talentu byl také znalcem Platóna a jedním ze zakladatelů Platonské akademie ve Florencii (1438). Tato instituce oživila zájem o antickou minulost a měla obrovský intelektuální vliv v celé Itálii. Mimo jiné obnovila také zájem o znalost řeckého jazyka. Cosimovou zásluhou byla do kláštera San Marco nastěhována skupina dominikánských mnichů, mezi nimiž byl Fra Angelico, který klášter vyzdobil svými malbami. Stejně tak pro něj pracoval Filippo Lippi, budoucí učitel Botticelliho. Oblíbeným Cosimových architektem byl Michellozzo, který pro něj vystavěl nový palác (dnes palazzo Medici-Riccardi). Dalším významným architektem byl Leon Battista Alberti, který mimo jiné napsal teoretický spis \"O stavitelství\" vedeném vzorem římského spisovatele Vitruvia a jeho \"Deseti knih o architektuře\". Za průkopníka renesanční architektury je považován především Filippo Brunelleschi. Za nejvýznamnějšího sochaře 15. století a zakladatele renesančního sochařství je považován Donatello. Třetím představitelem rané renesance byl malíř Masaccio, který byl o generaci mladším přítelem Bruneleschiho a Donatella a učil se od nich zásadám lineární perspektivy a základům architektury. Masacciova fresková výzdoba kaple Brancacciů v kostele Santa Maria del Carmine je považována za prvotní dílo renesančního malířství a učili se z ní všichni významní malíři florentské školy. \n\nVelkým mecenášem umění se stal také Cosimům vnuk Lorenzo I., zvaný \"Il Magnificento\" (\"Nádherný\"), netitulovaný vládce Florencie. Lorenzo byl prvním z rodu Medicejských, kdo byl vychován v humanistické tradici.\n\nZa základ florentské renesance můžeme považovat tři koncepty: klasický humanismus, vědecký naturalismus a individualismus. Na rozdíl od středověkého severského naturalismu, který se spoléhal jen na to, co oko vidí, snažili se zde o naturalismus založený na pečlivém pozorování i např. vnitřní struktury (ukázkou této snahy mohou být da Vinciho pitvy) a studium matematiky (perspektiva). Tento rozkvět umění trval celé 15. století a právě odtud se šířily nové (či znovuobjevené) myšlenky do ostatních italských měst.\n\nV roce 1494 byla Florencie prohlášena republikou, Medicejové byli vyhnáni, a tím skončilo nejvýznamnější období rozkvětu florentské kultury. Republika, zpočátku ovlivňovaná fanatickým mnichem Savonarolou, nemohla poskytovat takové zázemí pro umělce jako Medicejští (výjimkou je Michelangelův David, kterého umělec vytesal počátkem 16.století na zakázku republiky). Mnoho umělců odešlo do jiných měst, často do Říma, kde sídlili papežové ochotní investovat do architektury a uměleckých děl. Například papež Lev X. pocházel z Florencie z rodu Medici. Po návratu Medicejských a jejich povýšení na florentské vévody roku 1531 (od 1569 byli velkovévodové) došlo ještě k některým významným stavební počinům. Giorgio Vasari přestavěl florentskou radnici pro velkovévodu Cosima I. na soukromou rezidenci (Palazzo Ducale, dnes Palazzo il Vecchio – Starý palác) a také palác Pitti na druhém břehu řeky Arna, který zakoupila velkovévodova manželka Eleonora z Toleda. Obě medicejská sídla byla propojena důmyslně vystavěnou krytou spojovací chodbou. Na Cosimův příkaz vybudoval Vassari u Starého paláce rozsáhlou budovu Uffizií, která byla určena pro kanceláře velkovévodských úředníků. Cosimovi nástupci v ní však začali shromažďovat medicejské umělecké sbírky, a vytvořili tak nejstarší galerii na světě.\n\nVe Florencii působil jeden z největších renesančních architektů Filippo Brunelleschi, který kromě kopule na florentské katedrále Santa Maria del Fiore (inspirován studiem Pantheonu a jiných antických staveb) postavil i kapli Pazziů, jednu z nejdokonalejších raně renesančních staveb. Brunelleschi patřil mezi architekty, kteří se zajímali i o urbanistickou stránku architektury, tj. jakým způsobem stavba funguje v organismu města. Některé jeho studie se týkají plánů ideálního města. Osobním architektem Cosima Medicejského byl Michelozzo, který pro něj postavil další skvost renesančního umění – palác Medici-Riccardi. Významnou ukázkou raně renesanční stavby ovlivněné antikou je palác Ruccellai (první stavba architekta Leon Battisty Albertiho), kde jsou na průčelí modelovány postupně v jednotlivých patrech sloupy v dórském, iónském a korintském stylu.\n\nJedním z důležitých podnětů pro vznik nových uměleckých děl byly veřejné zakázky. O získání takové zakázky obvykle probíhala mezi umělci soutěž. Nejvýznamnější raně renesanční sochaři ve Florencii Lorenzo Ghiberti a Filippo Brunelleschi se utkali v soutěži roku 1401 o projekt severních dveří křtitelnice. Tématem soutěžního reliéfu mělo být Obětování Izáka, dále byl určen materiál a tvar (kvadrilob). Nakonec vyhrál Lorenzo Ghiberti spoléhajíc se při zpodobnění biblické scény na svou znalost antických klasických děl, zatímco tradičnější Brunelleschi vycházel ještě z gotických forem. Výběr vítěze těžícího z antické tradice dobře ukazuje, jakých směrem se ubíralo florentské umění. Reliéfní výzdoba celých dveří mu trvala 24 let, dalších 27 let obětoval práci na východních dveřích. V nikách katedrály sv. Petra a kampanily stojí sochy vytvořené Donatellem, mezi nimi i slavný Lo Zuccone (Prorok Habakkuk nebo Jeremiáš). Donatello byl zároveň autorem Davida, první samostatně stojící bronzové sochy od dob antiky.\n\nV další generaci mezi sochaři pak stojí v popředí jména jako Antonio del Pollaiolo nebo Andrea del Verrocchio, v jehož dílně se vyučil Leonardo da Vinci.\n\nPro italské malířství a sochařství se v renesanci stalo typickým, že malíři sice stejně jako ve středověku uvažovali v pojmech alegorie, symbolismus a moralita, ale zabývali se také hlouběji estetickými problémy, způsoby prezentace a mechanismy zobrazení. Na téma kompozice vznikala i teoretická díla, jedním z nejvýznamnějších je spis Leona Battisty Albertiho, který sepsal v roce 1431.\n\nMasaccio, jeden z největších inovátorů, vytvořil sérii fresek v kapli Brancacciů v kostele Santa Maria del Carmine. Tyto malby patří k nejdůležitějším dílům malířství vůbec. Masaccio poprvé užil atmosférickou perspektivu (na malbě vyhnání z ráje jsou Adam a Eva zasazeni do proudu světla, vrhají tedy stín a jsou tak zasazeni do okolního prostředí).\n\nMasaccio zemřel velmi mladý, ale jinak by patřil do generace slavných mistrů Fra Angelica, Filippa Lippiho, Paolo Uccella nebo Piero della Francesca. V dalších generacích ve Florencii působil Benozzo Gozzoli a slavný Sandro Botticelli. Ve Florencii působil i jeden z největších géniů všech dob Leonardo da Vinci – malíř, sochař, architekt, vynálezce. A pocházel odtud i další: Michelangelo Buonarroti.\n\nBěhem renesance nastává velká změna v užití jazyka. Nadále přestává být jediným literárním jazykem latina a objevují se první díla psaná v italštině. Zároveň se mění i tematika. Ne již náboženství, ale předkřesťanské období a doba císařského Říma a starověkého Řecka jsou oblíbenými náměty. Ovšem jedno z největších děl renesance Dantova Božská komedie je svým charakterem ještě nábožensky středověká.\n\nV rané renesanci se učenci zabývali především studiem starověkých klasických textů latinských a řeckých, jejich styly a metody přebírali a snažili se integrovat do svých vlastních prací. Mezi nejuznávanější a nejčtěnější latinské autory patřili Cicero, Horatius, Sallustius a Vergilius. Z Řeků pak Aristoteles, Homér, Horatius, Platon a Sókratés.\n\nV poezii se obrací důraz od kurtoazní lásky k lásce platonické. Tento nový styl se nazývá Dolce Stil Novo a jeho průkopníky byli Guittone d'Arezzo a Guido Guinizelli. K těmto změnám dochází již ve 13. století.\n\n\n\nZ Florencie se renesance šířila do okolních států, např. Sieny nebo Luccy. V roce 1447 se v Miláně dostal k moci Francesco Sforza a pod jeho vládou došlo k přetvoření ještě středověkého města v jedno z předních center umění a vzdělanosti. Dalším z center se staly Benátky (benátská malířská škola).\n\nV roce 1378 se do Říma vrátili po dlouhém avignonském zajetí papežů papežové, ovšem Řím nadále zůstával pouze větší vesnicí uprostřed ruin. Přestože již Martin V. (1417-1431) a Evžen IV. (1431-1447) patřili k mecenášům renesančních umělců, začala velká přestavba až za Mikuláše V. (1447-1455). Na konci 15. století se papežská stolice dostala do rukou mocných rodů ze severu – Borgiů a Medicejských. Renesanční duch úplně ovládl i Řím. \n\nJe nutné si v souvislosti se šířením renesance uvědomit, že se jednalo o duchovní a umělecký proud ovlivňující jen malou, privilegovanou část společnosti. Venkov zůstal v podstatě nedotčen (týkalo se jak Itálie, tak i ostatních částí Evropy). Podstatně se změnila města, která byla ovládána obchodnickou nobilitou. Tito lidé se stávali hlavními patrony a mecenáši umělců a také hlavními konzumenty jejich produkce. I nižší, řemeslnické vrstvy ve městech nebyly renesančním duchem příliš dotčeny.\n\nStejně tak je mylná představa pokroku, který ovlivnil pozitivně i životní podmínky venkovských obyvatel nebo nižších městských vrstev. Období 15. století, tj. období vrcholné renesance bylo z ekonomického hlediska obdobím regrese. Středověká společnost procházela krizí, zesílenou často se opakujícími morovými ranami.\n\nV Římě se plně rozvíjí architektonický styl inspirovaný antickým dědictvím. Vzorem se stal Marcus Vitruvius Pollio, jehož dílo \"De Architectura\" bylo hojně čteno. Asi nejslavnějším architektem působícím v Římě byl Donato Bramante, který byl mimo jiné pověřen stavbou baziliky sv. Petra a stal se autorem původního projektu. Na této stavbě se podílela po jeho smrti řada dalších významných architektů, mezi nimi i Michelangelo, Raffael nebo Giacomo della Porta. Bramante je autorem i Tempietta sv. Petra v Montorii, považovaného za vzor pro svou proporční dokonalost. \n\nDíky papežské moci a solventnosti a silné vůli se prezentovat došlo i ke stavbě hrobky Julia II. nebo stavbě a výzdobě Sixtinské kaple (Michelangelo) – nikde jinde k takovým velkým stavbám dojít nemohlo.\n\n\nHlavními mecenáši se stali Julius II. A Lev X. Silný vliv díky nim v Římě získali tři představitelé vrcholné renesance Leonardo da Vinci, Michelangelo a Raffael – tři největší osobnosti renesančního malířství. Michelangelo dostal zakázku malovat v soukromé papežské kapli a strop Sixtinské kaple. V té samé době mladší Raffael maloval zdi Vatikánského paláce (Athénská škola).\n\n\nSpecifický styl se vyvinul v Benátkách, v dalším z bohatých měst severní Itálie, kde si měšťané víc než jinde mohli dovolit investovat peníze do nádhery a přepychu. \n\nJacopo Sansovito, stavitel knihovny sv. Marka, pocházel z Florencie. Ovlivnil Andrea Palladia, největšího architekta spojovaného s benátským stylem, jehož velkým vzorem byl Vitruvius. Stavěl hlavně ve Vicenze, která tehdy byla součástí Benátské republiky), známá je např. Villa Rotonda.\n\nPro benátské malíře je typických několik rysů. Užití oleje jako přísady do barev umožnilo širší práci se štětcem. Protože se zvětšil rozsah barev, mohli si dovolit hlubší stín, ze kterého se vynořovaly postavy. Mezi nejznámější jména spojená s benátskou školou patří členové rodiny Belliniů – Giovanni Bellini, bratr Gentille Bellini a jejich švagr Andrea Mantegna z Mantovy. \n\n\n\n\n"}
{"id": "34772", "url": "https://cs.wikipedia.org/wiki?curid=34772", "title": "Ionosféra", "text": "Ionosféra\n\nIonosféra je ionizovaná část atmosféry významně ovlivňující šíření elektromagnetických signálů. Je složena z neutrálního plynu, iontů a elektronů. Má velký význam pro šíření krátkých radiových vln, které se od ní mohou odrážet a tím se šíří daleko od vysílače. Ovlivňuje však i šíření dalších signálů, zpomaluje např. průchod signálů z globálních navigačních systémů GPS či Galileo. Nachází se v oblastech mezosféry a termosféry. Spodní okraj ionosféry je ve výšce asi 60 km (den), 95 km (noc), v horní části pak ionosféra ve výšce cca 700–1000 km postupně přechází do plazmasféry. V ionosféře se v nejnižších oblastech (vrstva D) vyskytují tzv. klastry - velké ionty zejména H·(HO), výše (vrstva E) převažují ionty O a NO a ve vrstvě F je dominantním iontem atomární O. V plazmasféře již dominují ionty lehkých plynů H a He.\n\nKoncentrace volných elektronů v ionosférickém plazmatu je dána dvěma navzájem protichůdnými procesy: ionizací neutrálních částic a rekombinací iontů. K ionizaci dochází působením jednak kosmického záření, jednak pomocí záření odpovídající čáře Lyman-α Lymanovy série, ultrafialového a rentgenového záření Slunce na molekuly atmosférických plynů, především kyslíku (O, O) a dusíku (N). Dochází i ke vzniku záporných iontů v důsledků záchytu elektronů neutrálními částicemi.\n\nS výškou klesá koncentrace (a v oblasti heterosféry se mění i poměr jednotlivých složek) atmosférických plynů. Naopak stoupá intenzita slunečního záření, které je vrchními oblastmi atmosféry stíněno. Kombinací těchto faktorů dochází ke vzniku ionosférického zrstvení. Směrem od země vzhůru nazýváme tyto vrstvy D, E, F1 a F2.\nVrstva D je nejnižší ionosférická vrstva, zhruba ve výškách mezi 50–90 km. Ionizovány jsou molekuly NO zářením na čáře Lyman-α Lymanovy série (121,5 nm), dále molekuly N a O pomocí rentgenového záření. Dochází i k záchytu elektronů a ke vzniku záporných iontů. V noci v této vrstvě rychle klesá koncentrace iontů v důsledku vysoké koncentrace plynu a tím i vysoké srážkové frekvence, ale vrstva v malé míře přetrvává kvůli ionizaci kosmickým zářením. Právě tato vrstva je zodpovědná za útlum v pásmu HF ve dne. V noci se příjem na těchto frekvencích (vysílání AM) zlepšuje.\nVrstva E se nachází zhruba ve výškách 90–110 km. Dochází zde primárně k fotoionizaci O na O extrémním ultrafialovým zářením (EUV o vlnové délce <102,7 nm). Další významný iont, NO vzniká vzájemnými reakcemi N, N, O, O a O.\nF vrstva (také zvaná Appletonova vrstva) je nejvyšší ionosférickou vrstvou. Hlavním iontem zde je O, který vzniká ionizací atomového kyslíku extrémním ultrafialovým zářením (EUV, 10<λ<100 nm). Zde se nachází maximální koncentrace volných elektronů. Tato hodnota dosahuje 10 - 10 e /cm. Rekombinace probíhá dvoustupňově, v prvním kroku přes přenos náboje, v druhém kroku přímou rekombinací. Limitující první krok je velmi pomalý, a proto vrstva F přetrvává i v noci. Pouze se poněkud snižuje koncentrace volných elektronů a výška maxima elektronové koncentrace se posouvá výše.\n\nIonosféru z orbitu Země zkoumaly mise raketoplánu Atlantis:\n\nExistuje více projektů zkoumajících ionosféru ze zemského povrchu. Pravděpodobně nejznámější je projekt HAARP (\"High Frequency Active Auroral Research Program\"), situovaný na Aljašce.\n\n\n"}
{"id": "34773", "url": "https://cs.wikipedia.org/wiki?curid=34773", "title": "Odpojovač", "text": "Odpojovač\n\nOdpojovač je elektrický přístroj, který slouží k zapojování a odpojování nezatížených elektrických obvodů a k viditelnému odpojení elektrických zařízení od napájecího napětí. Na rozdíl od spínače a odpínače neobsahuje zhášecí komoru, takže k odpojení nesmí dojít v situaci, kdy je obvod zatížen a odpojovačem protéká elektrický proud. Vlivem kapacitních proudů může dojít k elektrickému oblouku i při odpojování nezatíženého obvodu, nicméně s takovým obloukem konstrukce odpojovače počítá. Přípustné je i odpojování magnetizačního proudu nezatížených transformátorů.\n\nPoužívá se například jako bezpečnostní pojistka při opravách vysokonapěťových zařízení, nebo k připojování a odpojování krátkých venkovních či kabelových vedení a menších transformátorů.\n\nOdpojovač bývá často kombinován s uzemňovačem. Konstrukčně velmi podobným zařízením je přepojovač, který umožňuje spínat dva různé elektrické obvody.\n\nSpecifickým druhem odpojovačů jsou úsečníky.\nÚsečníky jsou zařízení pouze pro VN (vysoká napětí), jsou ručně (mechanicky) ovládané, výhodou úsečníků je, že mohou vypínat jmenovité proudy.\n\n"}
{"id": "34774", "url": "https://cs.wikipedia.org/wiki?curid=34774", "title": "Zoologická zahrada Liberec", "text": "Zoologická zahrada Liberec\n\nZoologická zahrada v Liberci je nejstarší zoologická zahrada v České republice. V jejím 13 hektarovém areálu je chováno více než 170 druhů zvířat. V zatím nejúspěšnějším roce 1989 ji navštívilo přes 460 000 osob. Mezi jejími největšími lákadly jsou bílí tygři a lachtani.\n\nPrvním krokem k založení budoucí zoologické zahrady byla činnost tehdejšího Ornitologického spolku pro severní Čechy (Ornithologischen Verein für Nordböhmen). Jeho členové založili nejprve 2. července 1895 Geflügelpark (jakýsi ptačí koutek) a později také voliéru v městském parku přístupnou veřejnosti (1904). Dalším rozšířením tohoto areálu bylo vysazení labutí na nedalekém Jezírku a zřízení ohrady pro srnčí zvěř na blízké louce. Centrem areálu se stal dřevěný domek v tyrolském slohu, zvaný Čapí hnízdo, přenesený sem stavitelem Alfredem Hübnerem z Německo-české výstavy roku 1907. Kolem něj se areál postupně rozrůstal, až se začalo uvažovat o jeho přeměně v malou zoologickou zahradu. Tato snaha ztroskotala v průběhu první světové války na nedostatku finančních prostředků.\n\nPo skončení války a vzniku Československa se tehdejší liberecký německý magistrát snažil zachovat věhlas svého města. Z tohoto důvodu také město pojalo návrh profesora průmyslové školy Fritze Wellera a odborného učitele Ericha Sluwy na zřízení zahrady za otázku své prestiže. Pro realizaci záměru byl ustaven spolek Tiergarten a ten na podzim roku 1919 zoologickou zahradu také otevřel. Jejím ředitelem se stal právě Erich Sluwa, který ji vedl až do června roku 1945. Avšak mezi válkami byla liberecká zahrada téměř neznámá a od otevření pražské ZOO v roce 1931 byla takřka v izolaci. Přes snahu svého ředitele se v této době příliš nerozšiřovala. V letech 1939–1945 chovala zahrada zhruba 500 zvířat 134 druhů: lvy berberské, kalifornské lachtany, hnědé a malajské medvědy a papoušky ara hyacintové. Zahrada však měla spíše charakter zvěřince – měla příliš malou plochu, nešťastné uspořádání a mnohé druhy byly vystavovány jen v létě a na zimu byly prodávány.\nPo skončení války byla většina budov zahrady a celý areál v dezolátním stavu a objevovaly se hlasy pro její zrušení. Během deseti následujících let se zahrada pokoušela získat nového provozovatele a nového ředitele. Desátým v řadě poválečných ředitelů se stal Jiří Badalec roku 1954. Zahrada se za jeho vedení začala specializovat na ohrožené druhy, nezapomněla však ani na školní výuku a druhy atraktivní pro své návštěvníky. V roce 1957 byl zřízen pavilon ptáků a výběh pro medvíďata a v roce 1960 stáj pro zebry a srub pro zubry. Také počet návštěvníku vzrostl ze 150 000 padesátých let na 330 000 v roce 1960. Začátkem šedesátých let byl také vypracován plán budoucího rozvoje včetně cílové rozlohy, vazeb na dopravní infrastrukturu a budoucího rozvoje areálu. Na tomto dokumentu se podílela řada významných libereckých odborníků různých profesí.\n\nPřestože tehdy nebyla možná spolupráce se západními zahradami a město Liberec ztratilo část dotací pro své instituce společně se ztrátou statusu krajského města, rozvoj ZOO pokračoval. Roku 1962 byl dokončen pavilon pro paviány, 1966 pro šimpanze, 1970 bazén pro lachtany a 1975 pavilón slonů. Byl také rekonstruován pavilón šelem a vybudován nový vstupní objekt s administrativní budovou a přednáškovým sálem.\n\nZa dalšího ředitele Josefa Janečka byl zřízen roku 1982 objekt pro tučňáky a v roce 1984 objekt pro dravé ptáky. Roku 1987 byl dokončen moderní pavilon pro nosorožce a žirafy. V témže roce byl zahájen chov sněžných levhartů.\n\nV roce 1993 pečovala o 1300 zvířat. O rok později byl rozšířen pavilon šelem pro párek vzácných bílých tygrů ze Švédské Eskilstuny, Isabellu a Columba. Po sedmi letech putoval Columbo do Madridu, výměnou za nepříbuzného samce Sitara, po třech letech se podařilo odchovat trojčata Achilles (nyní ZOO Bratislava), Afrodita (nyní ZOO Sóstó, Maďarsko) a Artemis (nyní ZOO Bělehrad). Sitar i Isabella již zemřeli, ale roku 2006 přicestoval ze ZOO Beauval (Francie) roční samec Paris a roku 2009 samice Surya Bára z Bratislavy. Těmto dvěma se 1. července 2012 narodili samci Liam, Sambur a samička Gaia.\n\nV roce 2000 byl otevřen pavilon tropů a 15. listopadu 2004 nový bazén pro lachtany.\n\nV současnosti vykonává funkci ředitele zoologické zahrady MVDr. David Nejedlo. ZOO chová v současnosti 170 druhů zvířat v celkovém počtu téměř 1000 kusů. V roce 2005 měla zahrada celkovou návštěvnost 339 435 lidí.\n\nMezi jejími úspěchy je odchování samečka takina čínského, oslů somálských, orlů kamčatských, orla nejmenšího, orlosupů bradatých nebo krokodýla čelnatého.\n\n"}
{"id": "34778", "url": "https://cs.wikipedia.org/wiki?curid=34778", "title": "Měnič napětí", "text": "Měnič napětí\n\nMěnič napětí je měnič, který slouží ke změně napětí napájecí soustavy. Pro měniče napětí se často také používá označení \"zdroj\" (nebo \"napájecí zdroj\"), přestože skutečným zdrojem elektřiny je generátor v elektrárně, nebo baterie.\n\nPro přenos elektrické energie používají vyšší napěťové hladiny, zatímco pro její použití jsou výhodnější spíše nižší úrovně. Na vyšší napěťové hladině stačí pro přenesení stejného výkonu nižší elektrický proud, což vede ke snížení ztrát a k možnosti použití tenčích vodičů (drátů) a úspoře materiálů. Naopak, vyšší napětí zvyšuje riziko úrazu elektrickým proudem, zvyšuje konstrukční nároky na dielektrickou pevnost izolace (nutnost zesílení) rozvodů a vedení, elektrických strojů, zařízení a přístrojů a je nevhodné pro telekomunikační techniku a elektroniku: Základním měničem pro účely přenosu elektrické energie je transformátor.\n\nElektrická rozvodná síť pracuje s napětím o frekvenci 50Hz (EU) nebo 60Hz (USA). Koncovým bodem rozvodné sítě je pro domácnost zásuvka se střídavým napětím 230V (EU) nebo 120V (USA). Takové napětí dokáže přímo využít jen část spotřebičů (přímotopy, klasické žárovky), ostatní spotřebiče obsahují měniče napětí. Koncové spotřebiče v domácnostech a v průmyslu dnes ve stále větší míře využívají polovodičové měniče napětí, jejichž využití často umožňují zmenšit rozměry, zlepšit užitné vlastnosti a zvýšit účinnost zařízení. Základní typy měničů pro nabíjení notebooku na cestách stojí kolem 1000 Kč, ale složitější zařízení např. pro záložní napájení ledničky vyjde i na více než 10 tisíc Kč.\n\nZ hlediska funkce můžeme měniče dělit následovně:\n\n\nV praxi se často setkáváme s kombinací různých druhů měničů. Například napájecí zdroj pro notebook v sobě může obsahovat diodový usměrňovač, následovaný DC-DC měničem. Diodový usměrňovač převede střídavé efektivní síťové napětí 230 V na stejnosměrné napětí velikosti zhruba 300 V. Toto napětí pak DC-DC měnič převádí na napětí obvykle okolo 20 V, kterým je napájen notebook.\n\nZ hlediska technologie můžeme rozdělit měniče napětí na dvě skupiny. První skupinu můžeme zjednodušeně označit jako klasické měniče (pracující na elektromagnetickém nebo elektromechanickém principu), druhou skupinu jako elektronické měniče (pracující na principu polovodičů). Klasické měniče prakticky vždy používají magnetické komponenty. Transformátory převádějí elektrickou energii na magnetický tok a ten poté zpátky na elektrickou energii. Rotační měniče (např. kombinace motor-generátor) využívají navíc při změně parametrů elektrické energie ještě točivý pohyb.\n\nNelze obecně říci, že by klasické měniče byly nemoderní a odsouzené k zániku a náhradě polovodičovými měniči.\nV drtivé většině polovodičových měničů hrají nezastupitelnou roli vysokofrekvenční (nebo také pulsní) transformátory a jiné magnetické komponenty (tlumivky). Bez transformátoru nelze zajistit galvanické oddělení obvodů, nebo dobrou účinnost převodu napětí při velkých rozdílech napěťových hladin (například jedna ku deseti).\n\nJedním z nejjednodušších a nejstarších měničů napětí je transformátor. Ten ovšem dokáže pracovat pouze se střídavým proudem. Pro přeměnu stejnosměrného proudu lze použít rotační měnič, což je elektrický stroj složený ze stejnosměrného elektromotoru a generátoru na společné ose. Problémem rotačních měničů je nízká účinnost, hlučnost a potřeba údržby.\n\nBěžné transformátory a rotační měniče pracující s běžným napájecím napětím o frekvenci 50Hz bývají velmi rozměrné a těžké. To je dané tím, že pro nízké frekvence se železná jádra vedoucí magnetický tok rychle přesycují, takže jádra musí mít pro přenesení daného výkonu poměrně velké rozměry.\n\nPoužívání nízké síťové frekvence je dané jednak tím, že v pionýrských dobách, kdy byly vytvářeny standardy, neuměl průmysl vyrobit magnetické a mechanické komponenty na technologické úrovni potřebné pro využívání vyšších frekvencí a otáček, jednak tím že nízké frekvence jsou výhodné pro provoz v průmyslu hojně využívaných pomaluběžných pohonů.\n\nSe zlepšujícími se parametry a klesající cenou výkonových polovodičových součástek roste využití elektronických zdrojů napětí. Můžeme to vidět například na zmenšování nabíječek mobilních telefonů, které byly zpočátku řešeny pomocí klasického transformátoru a jednoduchého usměrňovače, zatímco dnes jsou kvůli zmenšení rozměrů a dosažení lepších parametrů řešeny pomocí spínaných zdrojů.\n\nVe spotřební elektronice se často setkáme se spínanými zdroji (což je vlastně kombinace usměrňovače a jednoho nebo více DC-DC měničů. V průmyslu se navíc pro rozběhy a regulaci otáček motorů často využívají polovodičové frekvenční měniče (bývají také kvůli zapojení označovány jako střídače, neboť uvnitř se v podstatě jedna o spojenou dvojici usměrňovač-střídač).\n\nVyužití elektronických měničů napětí je omezeno tím, že současné výkonové polovodiče snesou napětí maximálně 2 až 3 kV, přičemž běžné výkonové polovodiče se pohybují na napěťových hladinách do 600 V.\n\n"}
{"id": "34781", "url": "https://cs.wikipedia.org/wiki?curid=34781", "title": "Muž", "text": "Muž\n\nMuž je dospělý člověk samčího pohlaví. Slovo muž se používá pro označení pohlaví člověka nebo role ve společnosti. Člověk opačného, tzn. samičího pohlaví je žena. Nedospělý člověk samčího pohlaví je chlapec.\n\nSymbol pro planetu Mars se používá v biologii pro označení samčího a tedy i mužského pohlaví. Je to stylizované znázornění štítu a oštěpu boha Marta — kolečko se šipkou vpravo nahoře (Unicode: ♂). Symbol mj. reprezentuje mužnost a ve středověké alchymii označoval také železo.\n\nJiž od pravěku měli muži, podobně jako ženy, rozdílnou roli ve společnosti. V lovecko-sběračských společnostech měli muži téměř výhradně na starosti lov pro maso, kdežto ženy sbíraly rostlinnou potravu.\n\nMuži se od žen liší svým chováním. Podle běžných klišé se považují za:\n\nV západní kultuře se muži jen zřídka oblékají jako ženy. Protože se však móda s časem mění, nošení náušnice se již obvykle nepovažuje za ženský znak. Podobně se za nemužské již nepovažuje holení chlupů na těle a vousů na tváři.\n\nMuži zpravidla páchají nejvíce kriminality.\n\nZ pohledu biologie mají muži řadu pohlavních charakteristik, které je odlišují od žen. Stejně jako u ženy jsou mužské pohlavní orgány částí rozmnožovací soustavy. Mezi ně patří hlavně penis, varlata, chámovod a prostata. Samčí rozmnožovací soustava je zaměřena hlavně na produkci a ejakulaci spermatu, které obsahuje spermie, a tím i genetickou informaci. Role samčí rozmnožovací soustavy ve vývoji lidského plodu končí ejakulací spermatu do dělohy, ze které se ejakulát zpravidla dostává do vejcovodů, kde oplodní vajíčko, ze kterého se posléze v děloze vyvine plod. Pojetí otcovství a rodiny nalézáme v každé lidské společnosti. Zároveň jsou varlata místem tvorby mužského pohlavního hormonu testosteronu, který ovlivňuje vznik primárních i sekundárních pohlavních znaků, včetně rysů chování typických pro muže.\n\nDruhotné pohlavní znaky, jako jsou chlupy na těle a silné svaly, se vyvinuly, aby přitahovaly družku nebo pomohly porazit rivaly. Na rozdíl od žen mají muži pohlavní orgány převážně vně těla, ačkoli mnoho částí samčí rozmnožovací soustavy se nalézá též uvnitř těla, kupříkladu prostata. Věda a odvětví lékařství, které se zabývá samčí rozmnožovací soustavou, se nazývá andrologie. Většina, ale ne všichni muži, má karyotyp 46,XY.\n\nObecně se dá říci, že muže trápí tytéž nemoci jako ženy, i když se vyskytuje několik pohlavně závislých nemocí, kterými trpí více nebo výhradně muži. Například autisté, nebo barvoslepí jsou častěji muži než ženy. Podobně některé věkově závislé nemoci, například Alzheimerova choroba, jsou častější u mužů nežli u žen. Příčina této disproporcionality dosud není známa.\n\nJen biologické faktory samotné neurčují, zda osoby jsou považovány, nebo se samy považují za muže. Například někteří muži se narodí bez typické mužské fyziologie (odhady se pohybují od 1:2 000 po 1:100 000), nebo mohou trpět hormonální, či genetickou odlišností (například syndrom necitlivosti na androgen), popřípadě se u nich z jiného důvodu částečně vyvinuly pohlavní znaky obou pohlaví. Podívejte se také na transsexualita a pohlavní identita.\n\nZhruba 20 % mužů, zejména v USA, na Filipínách, v Jižní Koreji, a také Židů a Muslimů ze všech zemí jsou obřezáni. Při obřízce se z penisu odstraní předkožka.\n\nVe světě se obvykle předpokládá poměr pohlaví zhruba 105 chlapců na 100 dívek. V Česku (stejně jako ve většině Evropy) je však počet mužů menší než počet žen.\n\n"}
{"id": "34782", "url": "https://cs.wikipedia.org/wiki?curid=34782", "title": "Monochromatické záření", "text": "Monochromatické záření\n\nJako monochromatické záření se označuje elektromagnetické záření, jehož zdroj kmitá pouze na jediné frekvenci \"f\". Název pochází z řeckého \"mono-chromos\", tedy „jedna barva“. \n\nV ideálním případě lze v libovolně zvoleném bodu prostoru (kde se šíří pouze toto záření) pak časový průběh elektrického či magnetického pole popsat časovou závislostí\nformula_1 kde formula_2 označuje amplitudu pole, formula_3 jeho fázi a \"t\" je čas. Samotná amplituda a fáze jsou pak prostorově závislé, jejich tvar je určen povahou zdroje, rozložením látky v prostoru atd.\n\nVe skutečnosti se záření označované jako monochromatické od tohoto ideálního případu poněkud odlišuje; jeho spektrum obsahuje místo jediné frekvence úzký pás frekvencí. Šířka tohoto pásu (čáry) je pak měřítkem monochromatičnosti.\n\nK hlavním zdrojům monochromatického viditelného záření patří lasery. Monochromatické záření lze získat také ze zdroje bílého světla (např. žárovky nebo Slunce) pomocí mřížkového nebo hranolového monochromátoru.\n\n"}
{"id": "34783", "url": "https://cs.wikipedia.org/wiki?curid=34783", "title": "Elektrifikace", "text": "Elektrifikace\n\nElektrifikace je proces úpravy nebo změny podstaty systému tak, aby ke své činnosti využíval elektrickou energii, nebo také plošné rozšíření používání elektrického proudu, resp. elektrické sítě. Obdobně utvořeným slovem je např. plynofikace.\n\nTímto pojmem se označuje zejména budování potřebné infrastruktury pro zásobování domů a továren elektrickou energií. Pro zavádění elektrické trakce na železnici se v české praxi často používá slovo \"elektrizace\".\n\nK elektrifikaci měst a obcí v Česku docházelo především před koncem 19. století a v první polovině 20. století.\n\nPoslední elektrifikovanou obcí na území České republiky se udává obec Hrčava (okres Frýdek-Místek) v roce 1955. Avšak podle obecní kroniky byla Horažďovická Lhota elektrifikována v dubnu 1958.\n\nElektrifikace železničních tratí je proces, kdy je železniční trať vybavována pevnými trakčními zařízeními, která slouží pro napájení hnacích vozidel elektrickou energií. Trať, která je těmito prvky vybavena, se nazývá elektrifikovaná trať.\n\nV české technické praxi se pro elektrifikaci železničních tratí často používá specifický výraz \"elektrizace\" (používal jej zakladatel české technické normalizace Vladimír List, je přítomen v názvu národního podniku Elektrizace železnic, založeného v roce 1954, užívá se v některých dokumentech SŽDC).\n\nNa železnici v České republice se používají následující proudové soustavy:\nokrajově se zde používá též\n\nZ celkem 9 487 km železničních tratí, které v roce 2013 provozoval český státní provozovatel Správa železniční dopravní cesty, bylo 1 907 km dvoukolejných nebo vícekolejných, 7 557 km jednokolejných, elektrizovaných bylo 3 078 km (tj. necelá třetina), z toho 1 774 km stejnosměrnou soustavou (3 kV a 1,5 kV) a 1 305 km soustavou 25 kV 50 Hz.\n\nMezi pevná trakční zařízení patří:\n"}
{"id": "34788", "url": "https://cs.wikipedia.org/wiki?curid=34788", "title": "Právní fikce", "text": "Právní fikce\n\nPrávní fikce je fikce užívaná v právu, za určitých okolností se jí finguje právní skutečnost, která zcela určitě nenastala. Jedná se tedy o uměle vytvořenou konstrukci skutečnosti, spojenou s právními následky, která reálně neexistuje. Touto kategoričností se právní fikce liší od právní domněnky, jež může a nemusí odpovídat skutečnosti. V právních předpisech se právní fikce uvozují např. slovy „považuje se za“ či „hledí se na“. \n\n\n\n\n\n"}
{"id": "34790", "url": "https://cs.wikipedia.org/wiki?curid=34790", "title": "Právní domněnka", "text": "Právní domněnka\n\nPrávní domněnka je konstrukce užívaná v právu, jíž se za určitých okolností v zájmu právní jistoty presumuje (předpokládá) právní skutečnost, o níž není jisto, zda nastala.\n\nRozlišuje se domněnka vyvratitelná, u níž lze prokázat, že presumovaná skutečnost nastala, popř. nenastala, a pak právní domněnka prokázané skutečnosti ustoupí, a domněnka nevyvratitelná, kde je presumpce kategorická, a i v případě, že by se později ukázala nesprávnou, nelze ji zvrátit – stává se právní fikcí.\n\nVyvratitelnou právní domněnkou je např. presumpce, že manžel matky dítěte, které se narodilo během jejich manželství nebo do 300 dnů od jeho zániku, je jeho otcem. Typickou vyvratitelnou právní domněnkou je platnost veřejné listiny. Vyvratitelnou právní domněnkou je i např. presumpce neviny, neboť dokud nebyla pravomocným rozsudkem vyslovena vina, hledí se na každého jako na nevinného. Opačně působí tzv. presumce zavinění, které se v některých případech předem předpokládá, ledaže se předpokládaný škůdce vyviní (exkulpuje). V novém občanském zákoníku se vyvratitelné právní domněnky uvozují souslovím „má se za to, že“.\n\nNevyvratitelné domněnky jsou v právu vzácnější, zpravidla se uvozují slovy „platí, že“ (slovy „považuje se za“ či „hledí se na“ se označuje právní fikce). Příkladem je domněnka, že zmocnitel schválil jednání zmocněnce, kterým zmocněnec překročil rozsah udělené plné moci, pokud osobu, se kterou zmocněnec jednal, bez zbytečného odkladu poté, co se o tom dozvěděl, o svém nesouhlasu s takovým jednáním nevyrozumí (presumuje se tzv. ratihabice). Nevyvratitelná právní domněnka je také stanovena v zákoníku práce. V rámci odstranění nejistoty v postavení zaměstnance, který po skončení pracovního poměru na dobu určitou, nadále se souhlasem zaměstnavatele pokračuje v konání práce, byla stanovena nevyvratitelná právní domněnka, že tímto se pracovní poměr změnil v pracovní poměr na dobu neurčitou.\n"}
{"id": "34792", "url": "https://cs.wikipedia.org/wiki?curid=34792", "title": "Těžká voda", "text": "Těžká voda\n\nTěžká voda (DO, oxid deuteria) je voda, jejíž molekuly obsahují místo obou atomů vodíku jeho izotop deuterium – tedy vodík s jádrem tvořeným 1 protonem a 1 neutronem. Oproti běžné vodě (HO) má DO mírně odlišné fyzikální vlastnosti včetně vyšší hustoty, které vděčí za svůj název.\n\nTěžká voda má nejdůležitější využití v jaderných technologiích, kde je běžná voda pro odlišení nazývána též lehká voda. Ve větších množstvích je zdraví škodlivá, neboť narušuje fyzikální rovnováhu v těle. Není radioaktivní.\n\nExistuje i polotěžká voda, HDO, tedy voda, kde je jeden atom běžného vodíku (protia) a jeden atom deuteria. Ta se v malých koncentracích vyskytuje zcela běžně v přírodě. Ve velmi malém množství se vyskytuje i radioaktivní tritiová voda (TO), která obsahuje dva atomy tritia. Také existují sloučeniny HTO a DTO.\n\nTěžká voda je méně reaktivní než voda běžná a má horší rozpustné vlastnosti. Proto je pro většinu organismů mírně jedovatá. Experimenty na myších ukázaly, že potlačuje buněčné dělení. To se projevuje na rychle se obnovujících tkáních (např. žaludeční stěně) při jejím opakovaném působení. Tento jev byl u myší pozorován, jestliže zhruba 50 % jejich tělních tekutin bylo nahrazeno těžkou vodou. Z toho vyplývá, že i agresivní rakovinná onemocnění by jí měla být zpomalována. Vedlejší účinky takové terapie by byly však jen těžko vyváženy.\n\nTěžká voda má o 10,6 % větší hustotu než obyčejná voda.\n\nTěžká voda se vyrábí separací z normální vody, která ji ve velmi malé koncentraci přirozeně obsahuje.\n\nJedním ze způsobů výroby je elektrolýza, která se používala i v norském Vemorku, nejstarší továrně na těžkou vodu. Při izolaci se využívá faktu, že vazba D-O je silnější nežli H-O. To se projevuje tím, že při elektrolýze běžné směsi těžké a lehké vody dochází nejprve k rozpadu HO. Vzniká tak stále koncentrovanější roztok DO a DHO (polotěžké vody). Nakonec se odebere zbylé malé množství elektrolytu a ten se obdobnou metodou ještě přečišťuje.\n\nDalšími způsoby jsou destilace nebo chemické procesy jako je Girdlerův proces. Všechny způsoby výroby těžké vody jsou energeticky náročné.\n\nTěžká voda se využívá jako moderátor v jaderných reaktorech (viz těžkovodní reaktor, např. typ Candu), kde zpomaluje neutrony pro udržení štěpné reakce. Těžká voda při stejně silném moderačním účinku pohltí méně neutronů než obyčejná voda. Proto je možné upustit od obohacování uranu nutného u lehkovodních reaktorů. V NMR spektroskopii se těžká voda využívá pro stabilizaci magnetického pole a jako rozpouštědlo pro měření protonových NMR spekter.\n\nDále těžká voda slouží k syntéze ostatních sloučenin obsahujících deuterium.\n\nZískání dostatečného množství náročně vyráběné těžké vody byla jedna ze základních podmínek pro stavbu těžkovodního jaderného reaktoru a tím přístup určitého státu k jadernému průmyslu a potažmo i jaderným zbraním.\n\nV letech 1942–1944 byl norský Rjukan místem velmi ostrých střetů. Právě tam se nacházela vodní elektrárna Vemork, v níž, jako jediné v Evropě, od roku 1934 společnost Norsk Hydro těžkou vodu ve velkém vyráběla, což bylo možné jen díky obrovskému přebytku energie poskytované vodní elektrárnou.\n\nKoncem třicátých let odhalili němečtí vědci pod vedením Wernera Heisenberga princip nukleární řetězové reakce. To po vypuknutí druhé světové války vyvolalo mezi nimi a spojenci „závod“ o převzetí kontroly nad továrnou Norsk Hydro, neboť Němci plánovali těžkou vodu využít ve svých pokusných reaktorech jako moderátor. V těchto reaktorech mělo být vyráběno plutonium pro válečné účely.\n\nVýrobní zařízení v Rjukanu se proto dostalo do zorného pole spojenců, jelikož jeho zničením by byl německý program na výrobu atomové zbraně zastaven jedinou ranou. Po několika neúspěšných pokusech se konečně podařilo 27. února 1943, s pomocí osmi členů norské speciální jednotky, kteří se schovali na náhorní plošině Hardangervidda, odstřelit zařízení na těžkou vodu v továrně Norsk Hydro (viz Operace Telemark). Po několika týdnech byly však škody opraveny a Němci opět spustili výrobu. Následovaly tedy další bombové útoky spojenců až do okamžiku, kdy se okupanti rozhodli provoz opustit a odvézt si s sebou 50 již hotových sudů těžké vody. (Její koncentrace v nich byla mezi 1 a 99 %).\n\n20. února 1944 byl na loď jménem „Hydro“, převážející tento náklad, jenž představoval zhruba desetinu množství potřebného pro výrobu atomové bomby, spáchán atentát. Výbušnina byla umístěna ve strojovně a loď se potopila během několika sekund na dno 430 metrů hlubokého jezera Tinnsjå. Jen několik sudů nezmizelo pod hladinou a tyto byly odeslány (Očití svědkové viděli, jak po potopení lodi na povrch vyplavalo několik kovových sudů, které Němci vylovili. Dlouho se spekulovalo, co v těchto sudech bylo – nebylo jisté, jestli se jednalo o těžkou vodu, anebo pouze o zmatení nepřítele. Toto dokládal detailní seznam naložených věcí na loď Hydro, s detailním popisem množství a obsahu sudů s těžkou vodou. Mnoho let poté tým vědců prozkoumával dno, pátraje po neporušených sudech. Několik jich nalezli na potopené lodi a jeden asi 60 m od lodi, který vylovili. Změřili pH vody a potom pH obsahu sudu - se zvýšenou opatrností, protože pro výrobu těžké vody se používala elektrolýza a do vody se přidával louh (hydroxid draselný) pro zvýšení vodivosti elektrického proudu. Obsah měl jiné pH než pH vody. Před měřením vědci odhadovali, že pokud se jedná o sud s těžkou vodou, tak pH bude 14, které okamžité měření ukázalo - vzorek vody byl poslán na důkladnější rozbor a ten to potvrdil. Na napůl zrezivělém sudu bylo čitelné jeho číselné označení, tento sud byl na seznamu naložených věcí na loď Hydro a tímto se potvrdila pravost dokumentu.), tři týdny po potopení Hydra, do německého města Haigerloch, ve kterém stál pokusný reaktor Wernera Heisenberga.\n\nTen až do úplného konce války zkoumal, jak vyvolat jadernou řetězovou reakci. Za tím účelem potopil drátěný model se 664 uranovými kostkami do kovového kontejneru naplněného těžkou vodou. Kritický bod pro spuštění řetězové reakce překonal jen o pár procent.\n\nV březnu roku 1945 narazilo speciální americké komando na tento experimentální napůl rozestavěný reaktor ve sklepení pod zámeckým kostelem. Jen dva dny předtím opustil Werner Heisenberg tuto tajnou laboratoř, aby byl později internován ve Velké Británii.\n\nPodle pátrání BBC dodala Velká Británie Izraeli v roce 1958 dvacet tun těžké vody na podporu vznikajícího izraelského jaderného programu. Rozhodnutí o dodávce se uskutečnilo bez vědomí Ministerstva zahraničí Velké Británie i bez vědomí britského úřadu pro atomovou energii. Těžká voda měla být, dle uvedeného zdroje, použita na výrobu plutonia v přísně střežené elektrárně Dimona v Negevské poušti.\n\n"}
{"id": "34793", "url": "https://cs.wikipedia.org/wiki?curid=34793", "title": "Demografie", "text": "Demografie\n\nDemografie (\"démos\" - lid \"graféin\" - psát, popisovat) je věda, která studuje proces reprodukce lidských populací. Objektem studia demografie tedy jsou lidské populace, předmětem jejího studia je proces demografické reprodukce, tedy přirozený proces obnovy obyvatelstva důsledkem rození a vymírání.\nProcesy demografické reprodukce jsou úmrtnost (též mortalita), nemocnost, porodnost (též natalita), potratovost, sňatečnost a rozvodovost. Tyto procesy jsou také v centru demografického zájmu.\n\nZa spoluzakladatele oboru je považován John Graunt, který se zabýval především úmrtností a objevil nerovnoměrnost mezi počtem narozených chlapců a děvčat. Později určil stabilní poměr této nerovnoměrnosti. Dalším významným demografem byl Adolf Lambert Quetelet, který stanovil moderní pravidla sčítání lidu.\nZa zakladatele české demografie je považován Antonín Boháč.\n\nDemografie čerpá data z několika hlavních pramenů:\n\n\nZabývá se rozborem základních složek demografické reprodukce, jejich proměn v čase, jejich podmíněností.\n\n\nDemografické ukazatele zahrnují veškerá data vztahující se k procesům demografické reprodukce, tedy k úmrtnosti, porodnosti, sňatečnosti, rozvodovosti, nemocnosti a potratovosti.\n\nZákladní data jsou čistá čísla získaná z obvyklých demografických zdrojů jako například ze sčítaní lidu.\nDáváme-li základní data do vztahů, abychom zkonstruovali nové ukazatele, mluvíme o \"analytických datech\".\nTyto ukazatele se obvykle dělí do tří skupin:\n\nPoměrná čísla extenzitní vznikají, srovnáváme-li dva údaje ve stejném časovém okamžiku, které jsou stejné povahy a jsou stejně prostorově vymezeny. Tento typ ukazatele často vyjadřuje strukturu určitého celku, proto se někdy nazývá \"poměrným číslem struktury\". Obvykle se vyjadřuje v procentech. Příkladem může být \"ukazatel maskulinity\", který udává procento mužů v populaci.\n\nPoměrná čísla intenzitní neboli míry vznikají, jsou-li v čitateli uvedeny jevy či události a ve jmenovateli jejich nositelé. Číslo ve jmenovateli se konstruuje buď výpočtem průměru ze začátku a konce sledovaného období, nebo použitím údaje z prostředku sledovaného období. Mluvíme o tzv. \"středním stavu obyvatel\". Míry se podle nositelů událostí dělí na tři skupiny:\n\nIndexy srovnávají čísla, která buď nesouvisí časově nebo nejsou stejně prostorově vymezena. \"Index rozvodovosti\" například udává poměr počtu rozvodů k počtu sňatků v daném roce.\n\nČas je v demografii důležitou proměnou.\n\n\nKe znázorňování demografických jevů bývají často používány některé speciální prostředky, mezi něž patří např. Witthauerův diagram.\n\nRozlišujeme dvě základní dělení struktur obyvatel; podle pohlaví a podle věku. Základním poznatkem vyplývajícím z pohlavní struktury obyvatelstva je nerovnoměrnost v poměru mužů a žen. Chlapců se rodí více než dívek, avšak ženy se dožívají vyššího věku. Třetím faktorem ovlivňujícím pohlavní strukturu obyvatelstva je pracovní migrace mužů.\n\nPodle věkové struktury obyvatelstvo rozděluje na tři základní skupiny; dětskou složku (0-14), reprodukční složku (15-49) a postreprodukční složku (50+). Ke znázornění věkové struktury obyvatelstva se používá věková pyramida.\n\nTřetí možné dělení obyvatelstva je podle dosaženého formálního vzdělání.\n\n\n\n"}
{"id": "34794", "url": "https://cs.wikipedia.org/wiki?curid=34794", "title": "Loucký klášter", "text": "Loucký klášter\n\nLoucký klášter v Louce ve Znojmě je coby někdejší premonstrátský klášter významná duchovní a historická památka ve městě. V roce 2017 byl prohlášen národní kulturní památkou České republiky.\n\nPremonstrátský klášter v Louce založil český kníže Konrád II. Ota spolu se svou matkou Marií v roce 1190.\n\nBěhem husitských válek byl 12. listopadu 1425 vypleněn husitskými vojsky. V 18. století byla zahájena mohutná přestavba, která však nebyla dokončena, neboť byl klášter v roce 1784 zrušen během církevních reforem Josefa II. Poté v budově sídlila továrna na zpracování tabáku, vojenská akademie a až do roku 1993 klášter sloužil jako kasárna.\n\nV klášteře působil mimo jiné Prokop Diviš, který zde sestrojil bleskosvod a předchůdce elektrických klávesových nástrojů.\n\nBývalý klášterní kostel Nanebevzetí Panny Marie a svatého Václava je kostelem farním.\n\nČást klášterních budov využívá firma Znovín Znojmo pro uložení lahví s vínem, podnikovou prodejnu vín, pořádání různých společenských akcí a je zde umístěno malé muzeum vinařství. Využívaná je přitom pouze asi 1/25 celého areálu. Většina objektu nečinně chátrá. Od roku 2019 je rekonstruována část \"Stará škola\".\n\nZ tohoto kláštera pochází \"Graduál loucký\", který je dnes uložen ve Vědecké knihovně v Olomouci.\n\nPřehled bibliografie ke Znojmu-Louce viz na portálu Bibliografie dějin Českých zemí a v: \n\n\n\n"}
{"id": "34795", "url": "https://cs.wikipedia.org/wiki?curid=34795", "title": "Tyristor", "text": "Tyristor\n\nTyristor je polovodičová součástka sloužící ke spínání elektrického proudu (nejčastěji výkonových obvodů), fungující jako řízený elektronický ventil (průchod).\n\nTyristor je čtyřvrstvá spínací součástka (obvykle PNPN), která nevykazuje usměrňující účinky jako dioda, avšak je možné ji ovládat (spínat) pomocí impulsu do řídicí elektrody G (Gate). Anoda (A) a katoda (K) se v obvodu nesmí zaměnit, zátěž je vždy připojena k anodě.\n\nJedná se o velice účinný nástroj pro řízení velmi výkonných . V moderních elektrických lokomotivách se používá nejčastěji pro pulzní regulaci výkonu trakčních motorů pro stejnosměrný proud. K regulaci výkonu asynchronních motorů se používají vyspělejší zařízení IGBT.\n\n\n\n\n\n\n\n\n\n\n\n"}
{"id": "34799", "url": "https://cs.wikipedia.org/wiki?curid=34799", "title": "Jan Rous", "text": "Jan Rous\n\nJan Rous (23. srpna 1869, Libkovice pod Řípem – 19. ledna 1950 Jablůnka) byl národopisným pracovníkem, prvním kronikářem obce Bystřička a kronikářem obce Jablůnka.\n\nJan Rous se narodil v Libkovicích pod Řípem. Po obecné škole a roudnickém gymnáziu studoval evangelický učitelský ústav v Čáslavi. Po působení na několika školách byl v roce 1901 přeložen na Valašsko. Po vyučování ve Lhotě u Vsetína a Jasence se v roce usadil 1908 v Bystřičce.\n\nNejprve vedl školní kroniku, v letech 1921–1931 kroniku obecní, které vtiskl osobitý ráz. Kronika byla pro své vysoké kvality často oceňována. Působil také jako knihovník a vzdělavatel v místní organizaci Sokola a jako důvěrník Přípravného komitétu pro zvelebení Valašska. Zastával místo předsedy okresní učitelské jednoty, byl členem okresního školního výboru a na stáří i ředitelem vsetínského muzejního spolku. Stal se zakladatel vlastivědného sborníku Naše Valašsko, spolu s Františkem Táborským a Josefem Válkem. Přispíval do mnoha periodik, mimo jiné do Učitelských listů a Lidových novin. Zasloužil se o objevení lokality, na které ležela zaniklá obec Svojanov. Do kroniky začlenil řadu pověstí, pořekadel a dalšího etnografického materiálu, který získal z vyprávění řady pamětníků. Po svém penzionování se přestěhoval do Jablůnky, kde v letech 1930–1945 působil opět jako kronikář.\n\nJeho syn Zdeněk Rous (1911–1939) padl jako letecký důstojník na počátku druhé světové války.\n\n\n"}
{"id": "34805", "url": "https://cs.wikipedia.org/wiki?curid=34805", "title": "Pržno (okres Vsetín)", "text": "Pržno (okres Vsetín)\n\nPržno je obec v okrese Vsetín Zlínského kraje na levém břehu Vsetínské Bečvy, 7 km severozápadně od Vsetína. Žije zde obyvatel.\n\nNejstarší písemná zmínka pochází z roku 1372 (\"Tyesold de Przna\"). Název je odvozen od staroslovanského slova označujícího vyprahlé místo.\n\n\n\n"}
{"id": "34806", "url": "https://cs.wikipedia.org/wiki?curid=34806", "title": "Industrializace", "text": "Industrializace\n\nIndustrializace je proces, během něhož dochází k proměně předprůmyslové společnosti, založené převážně na zemědělské (agrární) a řemeslné výrobĕ, ve společnost industriální, založenou na strojní, průmyslové výrobĕ.\n\nMnohé z prvních výrobních závodů průmyslového typu v 18. století, např. v Anglii, měly šlechtické majitele. Ti nijak nedbali na životní podmínky dělníků, kteří se stěhovali do měst za prací z venkova.\n\nNásledující 19. století bývá charakterizováno jako období útlaku dělníků; tuto situaci zmírnilo až vytváření odborových organizací a spolupráce zaměstnavatelů se státem.\n\nBěhem industrializace došlo k pádu některých církevních dogmat, upevnilo se kapitalistické hospodaření a rozvíjela se parlamentní demokracie směrem ke své dnešní podobě. Vznikaly předpoklady k sekularizaci společnosti.\n\n\nPrvní zemí na světě, kde došlo k industrializaci, byla Anglie, nedlouho po ní následovaly Francie, Německo a Spojené státy. Do konce 19. století se s výjimkou Balkánu a Ruska zprůmyslnila převážná část evropských zemí, i když mnohé oblasti zaostávaly za vyspělými státy nebo regiony.\n\nV Rusku po Říjnové revoluci byla industrializace, do té doby omezená na několik center (Petrohrad, Donbas), zesílena až ve 30. letech 20. století za Stalinovy vlády. Tehdy se v Rusku stavěla celá nová průmyslová města. \n\nJak první tak druhá světová válka ukázaly ničivou sílu mechanizovaných a motorizovaných armád vybavených na základě industriální produkce ve vyspělých státech. V 50. letech 20. století začala studená válka, během níž došlo k dalšímu rozvoji průmyslu ve Spojených státech a jejich spojencích včetně Západní Evropy a Japonska na jedné straně a v SSSR včetně jeho satelitních států na straně druhé. Došlo také k intenzívní industrializaci Čínské republiky na Tchaj-wanu a v Jižní Koreji. Za posledních zhruba 40 let se na základě uvolnění podnikatelských aktivit proměnila i Čínská lidová republika v průmyslovou, obchodní a finanční velmoc.\n\nPrůběh industrializace lze rozčlenit do třech etap podle fází vědecko-technické revoluce:\n\n\n\n"}
{"id": "34807", "url": "https://cs.wikipedia.org/wiki?curid=34807", "title": "Pržno", "text": "Pržno\n\nNázev Pržno nese několik obcí:\n"}
{"id": "34809", "url": "https://cs.wikipedia.org/wiki?curid=34809", "title": "Mistrovství světa ve fotbale", "text": "Mistrovství světa ve fotbale\n\nMistrovství světa ve fotbale (oficiální anglický název: FIFA World Cup) je nejdůležitější soutěž mužských fotbalových družstev. Je organizována světovou fotbalovou konfederací FIFA. Vítěznému týmu náleží trofej pro mistra světa, která nahradila odcizenou Zlatou Niké.\n\nMistrovství se koná každé čtyři roky, ale příprava na něj probíhá již dříve. Přes 200 týmů soutěží o místa na mistrovství, kterých je 32 (zvýšeno z 24 v roce 1998). Finální turnaj hostí po dobu více než čtyř týdnů předem vybraná země, jejíž tým má kvalifikaci automaticky zajištěnou. Dříve měl zajištěnou účast i úřadující šampión, ale kvůli rostoucí popularitě fotbalu v Asii a USA FIFA od tohoto pravidla ustoupila.\n\nV kvalifikaci na mistrovství se v historii utkalo přes 200 zemí, ale jen 12 z nich se jich dostalo do finále turnaje a z těchto dvanácti jich jen osm získalo titul mistrů světa. Kvůli této jedinečnosti je zisk titulu velkým snem všech fotbalových zemí.\n\nŠest z osmi zemí, které dokázaly zvítězit na mistrovství, zvítězily alespoň jednou na turnaji ve své zemi. Jediným, komu se povedlo dosáhnout všech titulů mistra světa mimo domácí území, byla Brazílie (a také Španělsko, to však vyhrálo pouze jednou), která je ale na druhou stranu extrémně úspěšná celkově. To je také důvod proč je o pořádání této akce velký zájem. Ve většině případů předvede hostitelská země na svém turnaji velmi dobrý výkon. Naposledy to bylo možné vidět na jihokorejské reprezentaci na mistrovství v roce 2002.\n\nSvětovým šampionátům - co se vítězů týče - vládnou Evropa a Jižní Amerika. Jihoamerický kontinent získal zásluhou Brazílie, Uruguaye a Argentiny celkem devět titulů, Evropa má o dva tituly víc. Ostatní kontinenty zatím vyšly naprázdno.\n\nČeskoslovenská reprezentace se do historie šampionátu zapsala nejvýrazněji v letech 1934 a 1962, kdy se dostala do finále turnaje, ale v obou případech prohrála.\n\n<div id=\"1\"> \"V roce 1930 nebyl žádný oficiální zápas o 3. místo. Týmy Jugoslávie a USA prohrály v semifinále.\"\n\n<div id=\"2\"> \"Na kongresu v roce 1939 se FIFA nerozhodla, jestli bude další mistrovství v Brazílii, nebo Německu a své rozhodnutí odložila na další kongres, který se ale kvůli probíhající válce nekonal.\"\n\n<div id=\"3\"> \"V roce 1950 se nehrál finálový zápas, ale finálová skupina\"\n\nOd roku 1982 FIFA (respektive její technická komise) vyhlašuje nejlepšího hráče mistrovství. Ten dostane tzv. Zlatý míč, druhý nejlepší hráč pak Stříbrný míč a třetí Bronzový míč. Aby nebyli poškozeni fotbalisté z éry před vznikem ankety, vyhlásila FIFA vítěze i zpětně, za minulé ročníky. Ocenění se tak dočkali i dva českoslovenští fotbalisté - Oldřich Nejedlý získal bronzový míč za šampionát v Itálii roku 1934 a Josef Masopust Stříbrný míč za Chile 62.\n\nSpolu s nejlepšími hráči FIFA vyhlašuje i ideální tým mistrovství, tzv. all-stars tým.\n\nMaskoti mistrovství světa jsou vyhlašováni od roku 1966:\n\n\n"}
{"id": "34811", "url": "https://cs.wikipedia.org/wiki?curid=34811", "title": "Pentrit", "text": "Pentrit\n\nPentrit (pentaerythritol tetranitrát) je silná výbušnina, běžně označovaná zkratkou PENT, PETN, PENTA nebo TEN. Využívá se také ve farmakologii jako vasodilatans.\n\nChemicky je pentrit čtyřnásobný nitroester alkoholu pentaerythritolu o sumárním složení C(CHONO).\n\nPentrit je bílá krystalická látka o hustotě 1,77 g/cm s teplotou tání 141,4 °C. Při této teplotě se také samovolně explozivně rozkládá, což znemožňuje jeho odlévání do forem.\n\nVe vodě je pentrit prakticky nerozpustný a špatně se rozpouští v běžných nepolárních rozpouštědlech jako benzín nebo tetrachlormethan. Z obvyklých organických rozpouštědel je nejlépe rozpustný v acetonu, přibližně 20 g ve 100 ml acetonu při teplotě 20 °C.\n\nChemicky je značně stálý, nehydrolyzuje ani dlouhodobějším působením vody nebo alkalických vodných roztoků.\n\nJako explozivum je poměrně značně stabilní vůči mechanickým impulsům, avšak s velmi vysokou brizancí. To jej předurčuje pro výrobu detonátorů a roznětných náloží, dále pro výrobu tříštivých a trhavě tříštivých náloží menších kalibrů. Pro tyto účely se obvykle flegmatizuje 5-40 % vosku. Drtivá většina celosvětově používaných rozbušek obsahuje pentrit.\n\nJako výbušnina vykazuje tyto základní vlastnosti:\n\n\nV prosinci roku 2001 se neúspěšně pokusil pentrit použít terorista Richard Reid s údajnými vazbami na teroristickou síť Al-Káida. Výbušninu propašoval ve svých botách na palubu letu American Airlines číslo 63 z Paříže do Miami. U výpovědi rovněž prohlásil, že recept získal na internetu a suroviny od Čecha nebo Slováka v Amsterdamu.\n\nPentrit měl být rovněž použit při neúspěšném pokusu o útok na let Airbus A330 Amsterdam-Detroit 25. prosince 2009 s téměř třemi sty pasažéry na palubě nigerijským studentem Umarem Farouka Abdula Mutallabem. To se mu ale nepodařilo kvůli selhání rozbušky.\n\nZákladem výroby je přímá esterifikace alkoholu pentaerythritolu kyselinou dusičnou za přítomnosti kyseliny sírové podle rovnice:\n\nLze použít také samotnou vysoce koncentrovanou kyselinu dusičnou o koncentraci kolem 98 %. Reakce se provádí postupným dávkováním alkoholu do kyseliny dusičné za neustálého chlazení tak, aby teplota reakční směsi nepřesáhla 25 °C. Po ukončení reakce se směs vyleje do studené vody, kde se pentrit vysráží ve formě malých bílých krystalků, odfiltruje se a vysuší.\n\nAlternativně se vyrábí pouhou nitrací pentaerythritolu samotnou kyselinou dusičnou, takto připravený pentrit je prostý vedlejších produktů (sulfoesterů) a je tak stabilnější. Takto se připravuje v průmyslu i laboratorně.\n\nPentaerythritol tetranitrát se používá jako vasodilatans podobně jako glyceroltrinitrát, isosorbid dinitrát a jiné nitráty při léčbě ischemické choroby srdeční a anginy pectoris k dilataci\nkoronárních i periferních tepen a tím k zlepšení prokrvení tkání. ATC kód je C01DA05. Název přípravků, registrovaných v ČR je Pentalong s připojením dávky k názvu (50 mg) a s doplňkovou informací o formě a velikosti balení; v Německu například Nitramyl; v Rakousku nitropenta, pentrit; v Polsku (Galena) Galpent; v Maďarsku (Egis) Nitropenton a jiné\nPoužití je také kontraindikováno, jestliže pacient současně užil sildenafil (VIAGRA), neboť sildenafil může značně zesílit hypotenzivní účinek přípravku (Pentalong).\n\n"}
{"id": "34814", "url": "https://cs.wikipedia.org/wiki?curid=34814", "title": "Grand Prix Itálie 2005", "text": "Grand Prix Itálie 2005\n\n76o Gran Premio Vodaphone d'Italia\n\n\n\n\n\n"}
{"id": "34815", "url": "https://cs.wikipedia.org/wiki?curid=34815", "title": "Jaromír", "text": "Jaromír\n\nJaromír je staré slovanské jméno, které znamená \"Slavný silou\" či \"slavný bujností\". V českém občanském kalendáři jeho svátek připadá na 24. září.\n\nVariantami Jaromíra jsou Jára, Jája, Jarek, Jaromírek, Jaroušek, Míra, Jarda, Jarin\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\n\n"}
{"id": "34818", "url": "https://cs.wikipedia.org/wiki?curid=34818", "title": "Orellanin", "text": "Orellanin\n\nOrellanin je pyridinový alkaloid. Tvoří bezbarvé, modře fluoreskující krystalky. Molekuly jsou silně polární, což je dáno tautomerií mezi neutrální a vnitřně iontovou formou (viz strukturní vzorec). Ve vodě a většině organických rozpouštědel je nerozpustný. Rozpouští se v pyridinu, methanolu, dimethylsulfoxidu a kyselině trifluoroctové.\n\nPři zahřátí nad 150 °C se pomalu rozkládá a přeměňuje se na nejedovatý žlutý orellin; se stoupající teplotou se rychlost rozkladu zrychluje, až může probíhat téměř explozivně.\n\nVyskytuje se v některých jedovatých druzích hub rodu pavučinec (\"Cortinarius\") a vláknice \"(Inocybe)\" zejména:\n\n\nObsah orellaninu v plodnicích kolísá; největší (kolem 0,4 až 0,5 %) je v kloboucích.\n\nOrellanin má baktericidní a insekticidní účinky, ale k těmto účelům nebyl nikdy prakticky použit.\n\nOrellanin patří mezi nefrotoxiny, tedy jedy napadající ledviny. Zatímco počáteční symptomy v gastrointestinálním traktu jsou prakticky neznámé, přicházejí vlastní projevy otravy, spočívající v poruše funkce ledvin, po latenci v délce od 2 do 17 dní. Délka latentního období závisí zejména na množství požitého jedu. Nejdůležitější symptomy jsou únava, ztráta chuti k jídlu, bolesti hlavy, silná žízeň se stálým pocitem sucha v ústech, pálení na jazyku a na rtech, nucení k močení, žaludeční nevolnost až zvracení, průjem, zimnice, pocit chladu bez zvýšené teploty, bolesti v kříži, v končetinách a všeobecně ve svalech. Postupující poškození ledvin později vede naopak k omezení produkce moči a k zácpě. Souběžně s tím stoupá v krvi koncentrace kreatininu a kyseliny močové. Naopak v moči se objevuje zvýšená koncentrace bílkovin (především albuminu), bílých a červených krvinek. Výjimečně dochází i k neurologickým změnám a k projevům poškození jater (žloutenka). Otrava velmi často končí smrtí, případně trvalým poškozením ledvin, vyžadujícím pravidelnou dialýzu případně transplantaci ledvin.\n\nSmrtná dávka LD je u myší při podání tlamou mezi 4,9 až 8,3 mg/kg tělesné hmotnosti.\n\nJméno je odvozeno od latinského druhového epiteta pavučince plyšového („orellanus“), z něhož byl tento alkaloid poprvé izolován.\n"}
{"id": "34819", "url": "https://cs.wikipedia.org/wiki?curid=34819", "title": "Heraklonas", "text": "Heraklonas\n\nHeraklonas či Herakleonas (řecky \"Ἡρακλωνάς\" či \"Ἡρακλεωνάς\"; 626 – září 641) byl byzantský císař vládnoucí od února do září roku 641. Jeho otcem byl císař Herakleios (vládl 610 – 641), matkou Martina, druhá Herakleiova manželka. Nevlastním Heraklonovým bratrem byl císař Konstantin III.\n\nPanovníkem se stal Heraklonas 11. února 641 na základě závěti císaře Herakleia, jež za rovnoprávné vladaře a následníky určovala dva císařské syny – Konstantina (III.) a Heraklona. Protože Konstantin byl těžce nemocný a Heraklonas velmi mladý, přiznávaly se v témž dokumentu tak zásadní pocty císařovně Martině, že lze téměř hovořit o jejím jmenováním regentkou. Nové uspořádání, které odporovalo vžitým principům primogenitury, bylo problematické hlavně proto, že Konstantin III. měl sám syna, pozdějšího císaře Konstanta II., takže nebyla zcela jasná otázka následnictví v případě jeho smrti. Kromě toho byla vláda ženy v Byzanci velmi neobvyklá – císařovny ovlivňovaly politiku spíše nepřímo, jak o tom svědčí příklad Pulcherie v 5. a Theodory v 6. století.\n\nNestabilita nového režimu se ukázala již krátce po smrti Konstantina III. 25. května 641. Na císařském dvoře se rozbujela síť intrik a spiknutí, zaměřených proti Martině, a brzy se objevily pověsti o tajném Konstantinově odklizení či zfalšování závěti císaře Herakleia. Martina se nedokázala nátlaku bránit a musela v létě svolit ke korunovaci Konstanta II. – nikomu se tím ale nezavděčila. Když od ní pod hrozbou občanské války odpadli i obyvatelé Konstantinopole, byl osud režimu zpečetěn. Dne 14. září 641 došlo ke státnímu převratu, Martině byl odříznut jazyk, jejímu synovi nos. Heraklonas zemřel krátce nato na následky svých zranění. Měsíce vnitřního neklidu říši značně oslabily a přispěly k tomu, že postup Arabů v Egyptě nebyl zastaven.\n\n\n"}
{"id": "34821", "url": "https://cs.wikipedia.org/wiki?curid=34821", "title": "Lokomotiva 363", "text": "Lokomotiva 363\n\nLokomotiva řady 363 (do roku 1987 řada ES 499.1) je nejrozšířenější československá dvousystémová elektrická lokomotiva, po rozdělení federace používaná v obou jejích nástupnických zemích. V obou zemích je pro ni používána přezdívka „eso“. Rychlé tempo elektrifikace železničních tratí v ČSSR v sedmdesátých letech přineslo potřebu míst se stykem obou současně zaváděných proudových soustav – stejnosměrné 3 kV a střídavé 25 kV / 50 Hz. Po vzniku první tuzemské dvousystémové řady ES 499.0 (nyní 350) s odporovou regulací výkonu určené pro mezistátní rychlíkovou dopravu proto byla roku 1977 objednána výroba prototypů univerzálních lokomotiv na oba napájecí systémy již s moderní tyristorovou pulzní regulací. První dva stroje vyjely z bran závodu v roce 1980 pod továrním označením Škoda 69E a o čtyři roky později došlo k zahájení sériové výroby. Do roku 1990 bylo celkem vyrobeno 181 lokomotiv řady 363.\n\nLokomotivy řady 363 jsou koncipovány jako univerzální pro vozbu osobních i nákladních vlaků. Po oddělení nákladních divizí (ČD Cargo a ZSCS) byly zařazeny i do parku těchto společností a slouží tak na všech typech vlaků. Během více než tří desítek let provozu se staly předmětem mnoha rekonstrukcí a úprav s cílem prodloužení životnosti a zvýšení ekonomičnosti jejich provozu. Na větší části lokomotiv byly dodatečně provedeny změny, vedoucí ke zvýšení maximální rychlosti na 140 km/h a byly přeznačeny na řadu 362. Od roku 2011 jsou provozovány i ve vratných soupravách s řídicími vozy Bfhpvee295.\n\nV první polovině sedmdesátých let 20. století byly pro tehdejší ČSD vyrobeny vůbec první dvousystémové lokomotivy z plzeňské Škodovky, řada ES 499.0 (dnes 350). Ta se stala v době vzniku jednou z nejpokrokovějších lokomotiv a mohla se měřit se soudobými zahraničními výrobky. I přes použití staršího typu odporové regulace je na lokomotivách možné nalézt uplatnění mnoha moderních prvků. Pouhých 20 vyrobených kusů (již záhy byl však jeden z nich zničen) ale bylo primárně určeno pro nejdůležitější mezistátní vlaky na hlavním tahu Praha – Bratislava – Budapešť a na ostatních výkonech musely být používány klasické jednosystémové lokomotivy. Ve spojení s postupující elektrifikací dalších tratí a nutným vznikem styku obou proudových soustav stoupala potřeba nových moderních dvousystémových lokomotiv čím dál naléhavěji. Roku 1975 započala sériová výroba řady 350 a krátce nato, v únoru téhož roku, zadalo Federální ministerstvo dopravy ČSSR Škodě vývoj nového typu univerzální dvousystémové lokomotivy, uplatnitelné v osobní i nákladní dopravě. Nová lokomotiva již měla být vybavena moderní tyristorovou pulzní regulací výkonu a při maximální rychlosti 120 km/h nabídnout výkon okolo 3,5 MW.\n\nVýroba prototypů byla objednána smlouvou mezi československým Federálním ministerstvem dopravy a Škodou ze dne 6. dubna 1977, zatímco konstrukční práce v té době již plně probíhaly. Po složitém a dlouhém vývoji byly první dva prototypy vyrobeny během roku 1979 a po dokončení o rok později převezeny ke zkouškám na cerhenický okruh. Na konci roku došlo k prvnímu nasazení v ostrém provozu, první prototyp podstoupil zajíždění na rychlících mezi Plzní a Chebem (díky blízkosti výrobního závodu kvůli případným opravám) a poté i spolu s druhým strojem procházel testováním na trati Jihlava – Kolín, aby mohlo být vyzkoušeno chování lokomotivy na styku trakčních soustav. Další zkoušky probíhaly i na tratích v okolí Jihlavy, poté střídavě opět na zkušebním okruhu. Oba prototypy převzaly dráhy v poslední den roku 1981 do lokomotivního depa Jihlava a za každý zaplatily 8 900 000 Kčs, ačkoli testování skončilo až v prosinci 1983.\n\nNa jaře 1984 také proběhla předváděcí jízda druhé lokomotivy v Jugoslávii (konkrétně na území Chorvatska a Slovinska), z exportních vyhlídek však sešlo především pro nedostatek financí na straně zájemce a úvahy o zrušení stejnosměrné proudové soustavy. I zde lokomotiva předvedla velmi dobré výkony a do stoupání až 30 promile dokázala uvézt vlak o hmotnosti 605 tun rychlostí do 60 km/h.\n\nV průběhu zkoušek a po nich byly lokomotivy mnohokrát upravovány a některé součásti vyměňovány s cílem zvýšit spolehlivost a užitnou hodnotu konstrukce, například původní odporové pomocné pohony prošly výměnou za modernější typu Unipuls. Později bylo provedení prototypů téměř sjednoceno se sériovými stroji.\n\nLokomotiva je klasického skříňového typu se dvěma stanovišti strojvedoucího na čelech. Ve své době moderní hranatý design lokomotivní skříně je z větší části unifikovaný se souběžně vyvíjenými stroji řady 131 a byl tvořen ve spolupráci s průmyslovými výtvarníky. Prototypy se od sériových strojů zřetelně odlišovaly absencí prolisů na bocích stanovišť (do konce roku 2016, u 363.002, nyní 362.002 jsou již prolisy dodatečně dosazeny), starším typem pozičních světel a dalšími detaily. Pojezd tvoří dva dvounápravové podvozky, na nichž je lokomotivní skříň uložena prostřednictvím podvlečených příčníků. Přenos tažných sil se děje pomocí otočných čepů. \n\nK odběru proudu slouží dva polopantografy na střeše lokomotivy. Regulace výkonu je tyristorová pulzní s řídící elektronikou s pokrokovými polovodičovými prvky (na svou dobu bylo toto řešení unikátem a evropskou špičkou). Hlavním článkem soustavy jsou pulzní měniče v srdci lokomotivy, do nichž přichází zpracovaný proud od trakčního usměrňovače. Samotné měniče pak obstarávají regulaci výkonu trakčních motorů (typ Al 4542 FiR), které jsou celkem čtyři (pro každé dvojkolí jeden) a jsou uloženy v rámech podvozků. Na jedné bočnici jsou rozsáhlé žaluzie, zajišťující chlazení celého pohonného soustrojí, na druhém boku lokomotivy se pak nacházejí čtyři kulatá okna.\n\nŘízení lokomotivy a regulace tažné síly jsou obstarávány pákovým kontrolérem, jež umožňuje jízdu jak v manuálním, tak automatickém režimu (s pomocí systému Automatické regulace rychlosti). Přesné zadání požadované rychlosti se realizuje klávesnicí na řídicím pultu.\n\nPo úspěšném zkušebním provozu prototypů, jenž vykázaly vynikající výsledky, bylo přikročeno k sériové výrobě. První sériové lokomotivy přišly v září roku 1984 do depa Přerov a premiérové nasazení proběhlo na vlacích na nově elektrifikované břeclavské trati, kde také elektrický provoz zahájily (lokomotiva ES 499.1009 dne 29. března 1985). Prototypy zůstaly po dlouhá léta v Jihlavě a až roku 1996 došlo k jejich předání do Přerova a následně do Brna, kde jsou do současnosti (2016). Další vyrobené kusy byly dodávány do ostatních velkých dep na stycích obou proudových soustav, jimiž byla depa v Plzni, Praze, Českých Budějovicích a Bratislavě. Postupným doobjednáváním dalších sérií se konečný počet vyrobených lokomotiv zastavil na čísle 181 v celkem pěti sériích; poslední lokomotivy páté série obdrželo depo Bratislava v roce 1990. Mimo tuto číselnou řadu byl v roce 1987 vyroben stroj 362.001 s převodem pro rychlost 140 km/h. Přestože plány předběžně počítaly s hromadnou výrobou i těchto upravených lokomotiv, nakonec k ní nedošlo a ke „zrychlování“ na rychlost 140 km/h došlo až mnohem později (viz dále).\n\nVzhledem k velmi pokrokovému až takřka revolučnímu řešení přinesly nové lokomotivy velký přínos v provozu. Po jejich zařazení odpadly časově i technicky náročné přepřahy na stycích soustav a mohly se tak zkrátit cestovní doby na mnoha tratích. I přes počáteční problémy a závady spolehlivost lokomotiv postupně stoupala a dnes patří mezi nejspolehlivější stroje na českých i slovenských kolejích vůbec.\n\nBěhem více než 30 let provozu lokomotivy sloužily na většině elektrifikovaných tratí napříč celým někdejším Československem, od Františkových Lázní po Čiernou nad Tisou. Za dob jejich působení v depu na Masarykově nádraží v Praze byly lokomotivy nasazovány i na prestižní vlaky kategorie EC mezi Prahou a Bratislavou, toto je však po jejich odchodu z Prahy již minulostí. Na několika hlavních tratích také zahajovaly elektrický provoz – kromě již zmíněné trati Přerov – Břeclav to byla například v lednu 1999 trať Brno – Česká Třebová. V osobní dopravě vždy vozily dálkové rychlíky a osobní vlaky na tratích mezi oběma napájecími soustavami. Na nákladních vlacích jsou jejich doménou nákladní expresy a těžké vlaky mezi velkými železničními uzly, jezdí takto například mezi Bohumínem a Břeclaví či na trati Bratislava – Žilina.\nV současnosti (2016) jsou lokomotivy v majetku čtyř dopravců – osobních Českých drah a Železničné spoločnosti Slovensko a nákladních divizí ČD Cargo a ZSCS. V České republice jsou dislokovány v depech Plzeň, Brno, České Budějovice, Ostrava a Ústí nad Labem, odkud jezdí na všech typech vlaků na hlavních tratích. Plzeňské lokomotivy zajíždějí v čele rychlíků až do Děčína, brněnské jsou k vidění od Prahy po Bohumín a nákladní stroje ČD Cargo křižují v čele vlaků celou republiku.\n\nNa Slovensku byla situace dlouhá léta neměnná – všechny lokomotivy se nacházely v Bratislavě a hlavní práci pro ně tvořilo vedení rychlíků a osobních vlaků na hlavní trati do Žiliny a Košic, případně až Trebišova. Po dodávkách rekonstruovaných lokomotiv řady 361 (vznikly z řady 163 a s řadou 363 nemají kromě tvaru skříně mnoho společného) ale jejich pozice v osobní dopravě na této trati upadla, proto byla část lokomotiv převedena na trať do Zvolena a Banské Bystrice, kde nahradila starší stroje řady 240.\n\nPřestože jsou lokomotivy v rámci prováděných periodických oprav lakovány do korporátních nátěrů (u ČD stylu Najbrt, u ZSSK Blonski), je několik lokomotiv opatřeno historizujícími „retro“ nátěry. U ČD jsou těmito stroji lokomotivy 362.001 (původní první prototyp po zrychlení v atypickém modro-oranžovém továrním schématu, ve kterém opustil výrobní závod) a 078 (klasické modré schéma se žlutým výstražným pruhem), na Slovensku je takovýmto zástupcem lokomotiva 363.136.\n\nOd počátku provozu jsou lokomotivy podrobovány nejrůznějším úpravám a drobným rekonstrukcím. Jako ty nejdůležitější je možno jmenovat postupné dosazení elektronických rychloměrů Metra (u některých strojů UniControls), montáž novějších typů sběračů, modernizace klimatizačního systému, výměny původních brzdových špalků za modernější metal-keramické a mnoho jiných.\nVzhledem k nerealizovaným dodávkám lokomotiv řady 362 s převodem pro rychlost 140 km/h začal být po roce 2000 zřejmý nedostatek lokomotiv, schopných dosáhnout této rychlosti. První lokomotivy řady 363 sice prošly „zrychlením“ již mezi lety 1993 a 1994, ale jednalo se ovšem o malý počet (9 strojů), který nemohl stačit. V roce 2002 proto začaly práce na úpravách lokomotiv ve větší míře. Až do roku 2009 navíc probíhaly výměny podvozků a nápravových převodovek se stroji řady 162, kterým tímto naopak klesla maximální rychlost na 120 km/h a byly přeznačeny na řadu 163.2. Po tomto datu začala výroba nové nápravové převodovky určené pro zrychlení lokomotiv a při rekonstrukci tak dochází k jejich výměně přímo na lokomotivě; prvním strojem, který prošel touto rekonstrukcí, se stala 363.163. Stroje byly následně označeny řadou 362, při zachování původního inventárního čísla. Touto úpravou pak prošly téměř všechny zbývající lokomotivy ČD – v roce 2016 zbývalo lokomotiv pro nižší rychlost méně než pět a postupně i ony mají projít úpravou. Na Slovensku k rekonstrukcím přistoupili podobně, zrychlené lokomotivy ale obdržely označení navazující na původní prototyp 362.001. Ve všech případech dostaly upravené lokomotivy také tlumiče vrtivých pohybů, dále došlo k úpravám zabezpečovače, dosazení nových oken s dvojitými bezpečnostními skly a provedeny byly i další změny, aby lokomotivy vyhověly legislativě podmiňující provoz rychlostí nad 120 km/h. U nákladních dopravců tyto rekonstrukce prováděny nejsou, vzhledem k nemožnosti využití vyšší rychlosti při vozbě těžkých souprav.\n\nDodávky nových řídicích vozů pro ČD po roce 2010 si vynutily další nutné úpravy pro provoz s těmito vozy. Kromě nejdůležitější řady 163 se tyto změny uskutečnily i na některých strojích řady 363. Vybrané kusy obdržely počítač a jednotku, umožňující ovládání z řídicího vozu, WTB sběrnici a další novinky. Hlavním typem vozů provozovaných s řadou 363 je řada 961 (Bfhpvee). Většina upravených lokomotiv je dislokována v DKV Brno a ucelené vratné soupravy jsou zde nasazovány na příměstské vlaky v okolí tohoto města a na rychlíky jedoucí přes Břeclav a Přerov do Olomouce. Malý počet lokomotiv je i v Plzni, kde jsou určeny k vedení osobních vlaků do Berouna.\n\nUž od počátku projektování bylo s lokomotivou řady 363 počítáno jako se základním kamenem budoucí unifikované řady elektrických lokomotiv pro nejrůznější použití. Základní konstrukční uzly měly být pro všechny typy společné, rozdíly vznikaly až v jednotlivých dílčích celcích. Postupem času tak vzniklo několik typů:\n\nAčkoliv je možné v těchto lokomotivách nalézt vnější podobnost s řadou 131, po technické stránce jde o stroj zcela jiné koncepce (řada 131 vznikla ještě dříve než řada 363 a je u ní použita odporová regulace).\n\nDíky celkové úspěšnosti typové řady x6x bylo uvažováno o výrobě dalších verzí s možností exportu upravených strojů i do zahraničí. Druhý z prototypů řady 363 absolvoval v roce 1984 předváděcí jízdy v Jugoslávii, kde obstál s velmi dobrými výsledky. Přes jednání se zástupci místních železnic ale nakonec k žádnému exportu lokomotiv nedošlo a podobně dopadla jednání i s jinými zájemci. Jedním z rozhodujících faktorů byla plná výrobní kapacita plzeňského závodu, který ve velkém vyráběl lokomotivy po tuzemsko a SSSR, a na další vývoz by se tak už nedostávalo kapacity. Mnoho konstrukčních prvků vyzkoušených na lokomotivách řad 363 a 163 našly ale využití při výrobě asynchronní lokomotivy řady 169 a později také nákladních lokomotiv řady 184.\n\nI přesto, že lokomotivy v mnohém předběhly svou dobu a po řadu let byly po technické stránce špičkou, patří dnes již mezi poměrně zastaralé typy. Roku 2015 začala jejich částečná náhrada moderními elektrickými jednotkami InterPanter (první jednotky testovány na rameni Brno – Břeclav – Olomouc v listopadu toho roku) na některých rychlíkových vozebních ramenech a potřeba lokomotiv tím klesla. Na tratích Praha – Brno a Brno – Šumperk byl provoz jednotek InterPanter zahájen v lednu 2016. Celkem je ale stále v provozu počítáno s většinou lokomotiv, jelikož adekvátní náhrada není na obzoru. V nákladní dopravě si své postavení taktéž nadále drží, dodané rekonstruované lokomotivy řady 363.5 pro ČD Cargo jsou totiž určeny mimo jiné i pro mezinárodní vozbu a na domácích výkonech jsou lokomotivy „klasické“ řady 363 nenahraditelné.\n\n\n"}
{"id": "34830", "url": "https://cs.wikipedia.org/wiki?curid=34830", "title": "Izokvanta", "text": "Izokvanta\n\nIzokvanta je izokřivka množství produkce, tzn. křivka vyjadřující takové kombinace dvou vstupů, které odpovídají stejnému objemu produkce. Graf se souborem izokvant se označuje jako \"mapa izokvant\". Na mapě izokvant roste objem výroby se vzdáleností od počátku, každá izokvanta je nerostoucí a konvexní (čím vyšší množství obou vstupů, tím vyšší objem produkce). Mapa izokvant slouží k odvození celkových nákladů firmy v dlouhém období.\n\nVlastnosti izokvant:\n"}
{"id": "34832", "url": "https://cs.wikipedia.org/wiki?curid=34832", "title": "Rašeliniště", "text": "Rašeliniště\n\nRašeliniště (také blata nebo slatě) jsou místa vzniku, výskytu či těžby rašeliny. Jde o bažinný ekosystém, který je trvale zamokřen podpovrchovou nebo srážkovou vodou, se značnou produkcí rostlinné biomasy. Ta se v důsledku zamokření a nepříznivých podmínek pro dekompository nedostatečně rozkládá. V rašeliništi dochází k hromadění rostlinné organické hmoty. Odumřelé části rostlinného společenstva se shromažďují a ve spodních vrstvách a za nepřístupu vzduchu se přetvářejí na rašelinu.\n\nDominujícími rostlinami jsou rašeliníky a ploníky, kromě nich jsou zde keříčkovitá společenstva s borůvkou, brusinkou, vlochyní, klikvou bahenní, vřesem obecným, kyhankou sivolistou, suchopýrem pochvatým atd. Rašeliniště bývají často domovem masožravých rostlin (jsou chudá na přístupný dusík a tyto rostliny ho získávají rozkladem těl bezobratlých živočichů), v Čechách na nich roste například rosnatka okrouhlolistá, rosnatka dlouholistá, rosnatka prostřední a také tučnice obecná a tučnice česká. V rašelinných tůních se často vyskytují též masožravé bublinatky např.: bublinatka jižní a vzácnější druhy jako bublinatka obecná, bublinatka prostřední, bublinatka vícekvětá atd.\n\nRašeliniště se podle vyskytujících organismů, polohy, chemického složení apod. dělí na:\n\n\nRašeliniště jsou využívány jako zdroj rašeliny.\n\nV zahradnictví je rašeliniště vzácně, jako pozoruhodný biotop, i součástí zahrady, nebo parku, nebo je zde napodobován. Prostor vymezený jako rašeliniště bývá osázen zpravidla nízkými mokřadními a vřesovištními rostlinami a modelace jeho okolí napodobuje pomocí travin přirozené porosty. Často bývá napodobováno vřesoviště s obdobnou florou, ale podstatně menšími nároky na vodu.\nZahradními expozicemi rašeliniště si může pochlubit Botanická zahrada hl. m. Prahy nebo Zoologická a botanická zahrada města Plzně.\n\nV souvislosti s obnovováním české krajiny do přírodě blízkého stavu se začíná v poslední době využívat nástrojů k navrácení vody do krajiny.\n\nJedním z těchto nástrojů je revitalizace rašelinišť, poškozených předchozí [těžbou rašeliny nebo lesním využíváním krajiny. Pro lesnické účely byly v minulosti lesní oblasti bohaté na vodu odvodňovány drenážními prvky, aby zde mohl být nasazen zejména hospodářsky významný smrk ztepilý. Odvodnění se provádělo pomocí drenážních (odvodňovacích) kanálů nebo drenážními trubkami, zapuštěnými pod povrch a původně zavodněná krajina byla uměle vysoušena a voda v ní zůstávala poměrně krátkou dobu a urychleně opustila území. Současnou ekonomickou nevýhodou v souvislosti s touto obnovovací činností je nutnost odepsat zásoby dřevní hmoty v lesích, které byly v minulosti rašeliništi. Nutným předpokladem je také, zejména v ČR, politická vůle poskytnout prostor pro takovéto změny v krajině dobrovolným organizacím nebo obcím.\n\nVýsledkem revitalizace rašelinišť je zvýšení retenční (zadržovací) schopnosti krajiny zejména po přívalových deštích nebo při jarním tání. Voda v rašeliništi dále zůstává v oblasti i v době bez dešťových srážek i v suchém období. Rašeliníky zadrží vodu o 10-25 násobku své suché váhy; víc vody zadrží bultové než šlenkové druhy. Při obnově rašelinišť jsou výhodou nízké pořizovací náklady, které sestávají z použití levného přírodního materiálu. Obnova rašeliniště probíhá v zahrazení původní odvodňovací strouhy pomocí dřevěných prken, které po čase splynou s okolním terénem. Dále se zaslepují původní drenážní roury a vodní horizont se postupně navrací k normálnímu stavu. Kladnými prvky obnovy je při vhodném managementu i zvýšení turistického ruchu do oblasti s obnovenými rašeliništi.\n\nPro pohyb po rašeliništi jsou využívány hatě (povalové chodníky), uložené na zapuštěných kůlech nad úrovní terénu rašeliniště. Jedná se v naprosté většině případů o dřevěné chodníky. Použité dřevo je buď dubové nebo akátové, které má delší životnost ve stále vlhkém prostředí. Dalšími kladnými prvky po obnově rašelinišť je nasycení území vodou a vznik nových pramenišť (studánek) s čistou vodou v blízkém okolí. Do oblasti se také navracejí živočichové a rostliny vázané na vlhké biotopy. Obnovu rašelinišť v ČR provádějí zejména občanská sdružení se zaměřením na ochranu přírody nebo dobrovolníci bydlící v okolí rašelinišť. Při obnově rašelinišť se také ušetří náklady za případné vytváření nových vodních nádrží nebo stavbu retenčních nádrží a poldrů. Retenční nádrže a poldry však nemají být primárním prvkem při zadržování vody při povodních či jarním tání, ale mají se použít pouze jako doplňkový prvek k celému managementu s vodou v krajině.\n\n\n\n\n"}
{"id": "34834", "url": "https://cs.wikipedia.org/wiki?curid=34834", "title": "Mikroflóra", "text": "Mikroflóra\n\nMikroflóra je společenství různých druhů mikroskopických rostlin, příp. jednotlivé druhy. O mikroflóře se hovoří zpravidla v souvislosti s určitým ekosystémem, např. půdou (tzv. fytoedafon), vodami (jezero, rybník, řeka, vodní nádrž, oceán...), vnitřními orgány člověka a živočichů atp. \n\nPůdní mikroflóra má rozhodující vliv na zvětrávání minerálů, nitrifikaci, denitrifikaci, fixaci molekulárního dusíku a zejména na mineralizaci organických látek a humifikaci (přeměna organických látek v humus) včetně rozkladu zbytku pesticidů. Mezi půdní mikroflóru patří řasy, sinice (cyanobakterie), další bakterie včetně aktinomycet a houby. Půdní mikroflóra čili fytoedafon představuje asi tři čtvrtiny celkové suché hmotnosti edafonu.\n\nMikroflóra – zejména sinice, rozsivky a zelené řasy – se podílí na tvorbě fytoplanktonu ve vodních nádržích.\n\nZnámé jsou pojmy jako mikroflóra trávicího traktu či střevní mikroflóra, vaginální flóra.\n\nBohatá mikroflóra osídluje např. bachor přežvýkavců.\nPoznámka k pojmům mikroflóra, mikrofyta a mikrobiom\n"}
{"id": "34841", "url": "https://cs.wikipedia.org/wiki?curid=34841", "title": "Bedřich", "text": "Bedřich\n\nBedřich je mužské jméno pochází ze staroněmeckého jména Fridurihhi, kde první část jména Fridu znamená „mír“ a druhá část rihhi „vládce“. Ve staročeštině došlo k zaměnění \"f\" za \"b\". V současné němčině zní toto jméno Friedrich. Ženskou obdobu jména představuje Bedřiška. Domácká podoba jména : Béďa, Bedřišek\n\nBedřichové mají podle českého občanského kalendáře svátek 1. března.\n\nBedřišek, Béďa, Béda\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -5,4%, což svědčí o statisticky významném poklesu obliby tohoto jména.\n\n\n\n\n\n"}
{"id": "34844", "url": "https://cs.wikipedia.org/wiki?curid=34844", "title": "Monotheletismus", "text": "Monotheletismus\n\nMonotheletismus je křesťanská hereze uznávající dvojí přirozenost Ježíše Krista, ale pouze jedinou božskou vůli (\"theléma\") v jeho osobě. Toto učení začali prosazovat v první polovině 7. století císař Herakleios a konstantinopolský patriarcha Sergios s cílem přivést monofyzity z východních provincií byzantské říše mezi ortodoxní věřící. Pro monotheletismus se jim sice podařilo získat východní biskupy, ale proti němu ostře vystoupil významný teolog Maximos Homologetes (Maxim Vyznavač). Ochranu nalezl u papeže Martina I., který nové dogma na lateránské synodě v roce 649 zavrhl a za jediné pravověrné vyhlásil dyotheletické učení o dvojí vůli a dvojí energii v Kristu. Císař Konstans II. nechal poté papeže přivést do Konstantinopole, sesadil ho a poslal do vyhnanství na Chersonnés. Stejný osud potkal Maxima Homologeta.\n\nDogmatické spory poměry na východě říše ještě více rozjitřily. Císař Konstantin IV. Pogonatos monotheletismus oficiálně zamítl a zasadil se o to, aby se vyznavači tohoto učení dostali z rozhodnutí šestého ekumenického koncilu, zasedajícího v letech 680–681 v Konstantinopoli, do klatby. Ta stihla antiochijského patriarchu Makaria a také zesnulé církevní představitele, patriarchu Sergia a papeže Honoria. Toto opatření očekávané uklidnění poměrů nepřineslo. Monotheletismus vyznával ještě počátkem 8. století císař arménského původu Filippikos Bardanes. Jeho prvním opatřením bylo zrušení usnesení Třetího konstantinopolského koncilu a prohlášení monotheletismu za jediné ortodoxní učení. Císař našel podporu u vyšších světských i církevních hodnostářů, ale vyvolal prudký odpor papežské kurie, která mu upřela obvyklé pocty. Filippikos byl brzy svržen a nedlouho nato vypukly v Byzanci spory o uctívání obrazů, které posunuly dogmatické spory do jiné roviny.\n\n"}
{"id": "34845", "url": "https://cs.wikipedia.org/wiki?curid=34845", "title": "Monoenergismus", "text": "Monoenergismus\n\nMonoenergismus je křesťanská schizmatická nauka úzce spojená s monofyzitskou teorií.\n\nVznikla v 1. polovině 7. století ze snahy byzantských vládnoucích kruhů, především císaře Herakleia a konstantinopolského patriarchy Sergia, o odstranění rozkolu mezi zastánci Nicejsko-konstantinopolského vyznání a monofyzitismu, rozšířeného ve východních provinciích říše, a přivést tak monofyzity opět do plného společenství církve.\n\nMonoenergismus na jedné straně vyznával nauku Chalkedonského koncilu o dvojí přirozenosti v Kristu, avšak neslučoval se v něm v názoru, že Kristus měl jediný zdroj konání či energie (\"energeia\"). Přestože monoenergetismus zastával alexandrijský patriarcha Kyros, patriarchové konstantinopolští a antiochijský, prosadit se ho přes odpor pravověří i monofyzitů nepodařilo. Zvláště ostře vystupoval proti monoenergetismu jeruzalémský patriarcha Sofronios z Jeruzaléma, který ho prohlásil za pouhou odnož monofyzitismu. Papež Honorius I. jej nejprve toleroval, ačkoli Sergiovi napsal list, v němž žádal bližší vymezení pojmů a osvětlení celé nauky. Císař a patriarcha poté od monoenergetismu ustoupili, ale vzápětí se pokusili prosadit nové dogma o Kristově jediné vůli, monotheletismus. Monoenergismus definitivně zavrhl Třetí konstantinopolský koncil.\n\n"}
{"id": "34847", "url": "https://cs.wikipedia.org/wiki?curid=34847", "title": "Maxim Vyznavač", "text": "Maxim Vyznavač\n\nSvatý Maxim Vyznavač, řecky Maximos Homologetes, latinsky Confessor (580 v Konstantinopoli – 662 na Kavkaze) byl byzantský mnich a teolog, církevní otec známý především jako odpůrce monotheletismu.\n\nV dětství osiřel a proto vyrůstal v klášteře, v němž prošel origenovsky a evagriovsky laděnou formací. V roce 614 žil jako mnich v chrysopolském klášteře nedaleko Konstantinopole. Několik let poté musel kvůli perské invazi odejít do severoafrického Kartága. V klášteře Eukratas se stal žákem budoucího jeruzalémského patriarchy Sofronia (†638), který ho seznámil s Makariovou spiritualitou.\nMaxim Vyznavač tvrdě obhajoval ortodoxní učení v době, kdy byzantští císaři usilovali o klid v říši a jednotné vyznání jejího obyvatelstva. Toho se pokusili dosáhnout zavedením učení o monoenergismu a později monotheletismu, jež měly přiblížit monofysitské obyvatelstvo východních provincií, neuznávající dvojí přirozenost Ježíše Krista, ortodoxnímu učení o dvojí, lidské i božské, podstatě druhé božské osoby. Maxim zásadně odmítal monotheletismus, který rovněž považoval za herezi, i rozhodování panovníka o církevních záležitostech. Ochranu nalezl u papeže Martina I., který nové dogma na lateránské synodě v roce 649 zavrhl a za jediné pravověrné vyhlásil dyotheletické učení o dvojí vůli a dvojí energii v Kristu. Roku 653 je nechal císař Konstans II. přivézt oba do Konstantinopole. Martina sesadil a poslal do vyhnanství do Chersonésu. Maxima přikázal zmučit (byl mu useknut jazyk a pravá ruka) a poté rovněž poslat do vyhnanství, do podkavkazského království Lazika (starověká Kolchida, dnešní západní část Gruzie). Tam starý mnich po čtyřech letech v mukách také zemřel.\n\nVětší část jeho děl (asi devadesát) vznikla v Konstantinopoli, ale jen \"Čtyři centurie o lásce\" máme v kritickém vydání. Neví se přesně, kdy byly sepsány ostatní. Avšak existuje obecně přijímaný pokus o jejich řazení. Na prvním místě stojí Maximovy teologické spisy: \"Capita Theologica\" - (\"Teologické kapitoly\"), \"Ambiguorum liber\" - (\"Pojednání o nejasných místech v písmu\"), \"Disputatio cum Pyrrha\" - (\"Diskuse s Pyrrhou\"), spjaté s jeho protimonotheletickou polemikou. Dále se jedná o značný počet listů a velký komentář ke spisům Dionýsa Areopagity. Jeho nejslavnější texty jsou asketicko - mystické. Fotios († 898?) zmiňuje Maximův \"Výklad Modlitby Páně\" - \"(Orationis dominicae exposition)\" jako obecně užitečnou knihu. Dalšími díly jsou \"Otázky na Thalassia\" - (\"Questiones ad Thalassian\"), \"Výklad padesátého žalmu\"- (\"Expositio in Psalmum 50\"). Také neopomeneme \"Knihu o asketice\" - (\"Liber asceticus\"), napsáno v duchu východního křesťanství a \"Mystagogii\", pokus o mystický výklad liturgie. Spisy Maxima Vyznavače tkví svými kořeny v Evagriově spiritualitě, v díle velkých Kappadočanů a odkazu Dionysa Areopagity i v Makariově mystice. Dospěl k syntéze propojující \"východní intuici o Kristově jednotě s latinskou intuicí o jeho podvojnosti\" (O. Clément). Vypracoval vlastní mystickou a spirituální teologii, která překonává Evagriovu gnózi tím, že ji úzce propojuje s vtělením a antropologií. Logos je pro Maxima dokonalou syntézou Božího tajemství všech věcí, je i vrcholem liturgie, která má kosmické rozměry a v níž hraje hlavní úlohu Kristova láska k člověku, láska člověka ke Spasiteli a v Něm i ke všem bratřím.\nV díle Maxima Vyznavače převažuje emotivní přístup nad filozofickým racionalismem. Také svými pracemi \"Kefaleia peri agapés\" (Kapitoly o lásce k Bohu) a \"Logos askétikos\" (Pojednání o askezi) významně ovlivnil byzantskou teologii a především mysticismus. Jeho díla se překládala také v Bulharsku v tzv. preslavské překladatelské škole.\n\nRůžena Dostálová shrnuje základ Maximova učení takto:\n\"V učení Maxima Homologeta je přirozeným úkolem člověka dosáhnout „podobnosti Bohu“, k níž byl stvořen a která je jeho přirozeným stavem. Záleží sice na volbě (\"gnómé\") každého jednotlivce, zda se k této cestě rozhodne, ale jen spolupráce (\"synergeia\") s vůli boží mu dává skutečnou „svobodu“. Stejná představa je i základním dogmatem ikonodúlské teorie.\"\n\n\nMarek Jankowiak, Phil Booth, A New Date-List of the Works of Maximus the Confessor\n"}
{"id": "34848", "url": "https://cs.wikipedia.org/wiki?curid=34848", "title": "Kalmarská unie", "text": "Kalmarská unie\n\nKalmarská unie (dánsky, norsky a švédsky \"Kalmarunionen\", latinsky \"Unio Calmariensis\") je označení pro personální unii dánského, norského a švédského království v letech 1397 až 1523.\n\nKalmarská unie vznikla roku 1397 rozhodnutím šlechtického sněmu v jihošvédském městě Kalmar, které podnítila královna Markéta I. Dánská. Královna, která spojila ve svých rukou vládu ve všech skandinávských zemích (součástí norského království byl Island, švédského království Finsko), neměla legitimního nástupce, a proto adoptovala svého synovce, pomořanského vévodu Erika. Kalmarský sněm ho uznal za svého panovníka a nechal korunovat králem.\n\nPředpoklady pro sjednocení skandinávských zemí se vytvořily během 14. století. Patřila mezi ně etnická a jazyková blízkost obyvatel, příbuzenské a majetkové vztahy, kterými se propojily šlechtické rody, ekonomické vazby, a v neposlední řadě snaha čelit rostoucímu vlivu hanzy.\n\nKromě toho stavové doufali, že personální unie přispěje k zachování jejich privilegií, neboť panovník se zaváže zachovávat stávající zákony jednotlivých zemí.\n\nKalmarská unie existovala formálně do roku 1523, fakticky se však již roku 1448 odtrhlo Švédsko. Švédové si zvolili vlastního panovníka Karla VIII. Knutssona, zatímco Norové přijali dánského krále Kristiána I. Oldenburského. Později se vytvořila ve Švédsku zvláštní situace: část unionistické šlechty sice uznala za svého panovníka dánského a norského krále Jana I., ale království fakticky spravovali regenti z dynastie Sture, kteří Janovi permanentně bránili ve vstupu do země. Král se marně snažil obnovit Kalmarskou unii. Za jeho nástupce Kristiána II. se Švédsko pod vedením Gustava Vasy osamostatnilo definitivně a Kalmarská unie se rozpadla. Norsko však zůstalo pod dánskou nadvládou až do roku 1814.\n\n\nVlajka Kalmarské unie, nazývana též \"Vlajka severu\" zavedl v roce 1430 král Erik VII. Pomořanský pro slavnostní příležitosti. Měla reprezentovat jednotu království Dánska, Norska a Švédska.\n\n\n"}
{"id": "34854", "url": "https://cs.wikipedia.org/wiki?curid=34854", "title": "František Merta (kněz)", "text": "František Merta (kněz)\n\nFrantišek Merta (* 31. prosince 1950) je katolický kněz olomoucké arcidiecéze.\nStudoval na teologické fakultě v Olomouci, kněžské svěcení přijal 2. června 1974. V červenci 1998 nastoupil jako duchovní správce v Napajedlích, působil přitom rovněž ve farnostech Spytihněv a Halenkovice. V červnu 2000 byl z farností odvolán pro obvinění ze zneužívání mladých ministrantů. \n\nV roce 2001 byl odsouzen za pohlavní zneužívání mladistvých (ministrantů). Těchto činů se podle rozsudku dopustil v devadesátých letech v Napajedlích, Spytihněvi, Pačlavicích a Holešově a to na minimálně pěti osobách. Svou vinu popíral, ale soud uznal shodu ve výpovědích svědků z různých míst. Odsouzen byl v roce 2001 ke dvěma letům vězení s podmínečným odkladem na čtyři roky a pětiletým zákazem práce s mládeží. Arcibiskupem Janem Graubnerem byl přeložen na práci v archivu.\n\nTrestní oznámení na něj podal Václav Novák, tehdejší student bohosloví, v květnu 2000. Václav Novák obviňoval i arcibiskupa Jana Graubnera, že o zneužívání dětí věděl a nic proti němu nedělal. Arcibiskup přesouval Mertu z jednoho konce arcidiecéze na druhý vždy, když se objevily hlasitější stížnosti. Později se hájil tím, že nemohl suspendovat kněze, který vše popřel, bez důkazů a že nebylo jeho věcí podávat trestní oznámení o věci, o níž věděl jen z druhé ruky. Policie trestní oznámení na arcibiskupa odložila jako bezpředmětné.\n\nVáclav Novák byl posléze vyloučen z teologické fakulty, protože nesložil do uzavření semestru patřičné zkoušky.\n\n"}
{"id": "34862", "url": "https://cs.wikipedia.org/wiki?curid=34862", "title": "Jan Václav Stamic", "text": "Jan Václav Stamic\n\nJan Václav Stamic (19. června 1717 Německý Brod – 27. března 1757 Mannheim) byl český skladatel a houslista světového významu. Ten tkví v objevu klasické cyklické sonátové hudební formy, podílu na výstavbě čtyřvěté symfonie a rozšíření nástrojového obsazení orchestru. Díky svému novátorskému přístupu předešel dobu a stal se spolutvůrcem nově vznikajícího klasicistního hudebního slohu. Barvitost jeho hudby, svěží a odvážné nápady obdivoval i Wolfgang Amadeus Mozart. Byl považován též za nejlepšího dirigenta své doby. Zpočátku se proslavil převážně jako houslový virtuóz. Založil tzv. \"mannheimskou školu\", z níž vyšli další skladatelé klasicismu.\n\nRodina Stamiců pocházela ze slovinského Mariboru. Do Čech přišel skladatelův děd počátkem 60. let 17. století se usadil v Pardubicích. Skladatelova otce Antonína Ignáce Stamice jako prvního z rodu upoutala hudba, kvůli které se přestěhoval, když dostal nabídku místa při německobrodském děkanském kostele, kam nastoupil jako varhaník, regenschori a učitel; roku 1714 se oženil s dcerou zemského prokurátora a zařadil se tak mezi ctihodné měšťany.\n\nJan Václav Stamic byl prvním z jeho jedenácti dětí a byl pokřtěn v děkanském kostele v Německém Brodě 19. června 1717. Otec brzy rozpoznal synovo nadání a ujal se jeho hudební výchovy. Další hudební vzdělání si prohloubil v letech 1728–34 při studiích na jezuitském gymnáziu v Jihlavě. V roce 1735 byl Stamic zapsán v Praze na univerzitu. Vystudoval první ročník filozofie, ale středem jeho života byla hudba. Získal pověst výborného houslisty. Patrně roku 1741 za bavorského vpádu do Prahy odešel do Německa, kde nalezl uplatnění v kapele falcbavorského kurfiřta, kde už dříve působil jeho mladší bratr Antonín Tadeáš. V roce 1742 oslnil jako houslový virtuóz na koncertě konaném u příležitosti císařské korunovace ve Frankfurtu nad Mohanem. Vedle interpretačního umění se začal projevovat jako skladatel. V roce 1744 se oženil, o rok později se mu narodil syn Karel Filip (1745–1801), v roce 1750 navštívil rodné město, kde se mu narodil další syn Antonín a v roce 1754 syn Jan Antonín. Celkem měl 5 dětí. V dějinách hudby je J. V. Stamic spojen především s Mannheimem. Ve službách kurfiřta Karla Theodora se Jan Václav Stamic stal v koncertním mistrem a v roce 1750 ředitelem komorní hudby. Soustředil okolo sebe řadu vynikajících hudebníků a mannheimský orchestr získal evropskou pověst. Po nástupu do čela souboru jej dovedl k dosud neslýchanému mistrovství v letech 1754–55, kterým se tento orchestr stal proslulým nejen pro svou dobu, ale svůj hlavní význam získal díky svým uměleckým výbojům ve vlivu na vývoj klasicistního hudebního slohu a to především v oblasti symfonické tvorby. V době, kdy Bachem a Händlem vrcholilo baroko, dokázal Stamic ve svých vrcholných dílech stmelit nové slohové prvky, které se už před tím rozptýleně objevovaly v dílech italských, vídeňských, německých a starších českých skladatelů, v nový umělecký tvar. Od roku 1751 s velkým úspěchem několikrát koncertoval v Paříži, kde mu také bylo uděleno právo k tisku vlastních skladeb. V průběhu let 1755-1763 vyšla v Paříži většina Stamicových děl. Jeho zásluhou byly orchestrální koncerty v Mannheimu, dříve určené pro úzký okruh privilegovaných posluchačů, zpřístupněny široké veřejnosti. Věnoval se také vyučování mladých hudebníků i dětí z vyšší společnosti. \n\nJan Václav Stamic zemřel mlád (ve čtyřiceti letech) v Mannheimu. Byl pochován na katolickém hřbitově, který byl v roce 1842 zrušen a jeho náhrobek se nedochoval. Přenechal svůj odkaz synům Karlovi a Antonínovi, kteří tradici nesli dál. Ačkoli (především v případě Karla) docílili srovnatelného věhlasu ve své době, historického významu svého otce nedosáhli. \n\nStamicův přínos byl mnohostranný. Syntéza, dynamika a výrazový kontrast se stávají důležitými stavebními prvky jeho práce. Tyto vlastnosti byly určující pro nový způsob orchestrální hry. Proto se jeho mohutná crescenda a působivá decrescenda stala neodmyslitelnou součástí kompozičního stylu. Rozvíjený princip kontrastu, tematického konfliktu dvou hudebně rovnocenných, ale výrazem silně protikladných hudebních myšlenek, pak umožnil vývoj sonátové formy jako dosud nejvyspělejšího skladebného útvaru instrumentální hudby. Proti baroknímu ideálu „jedné nálady\", výrazové jednolitosti hudební věty, postavil Stamic v prvních větách svých symfonií a orchestrálních trií nový ideál dramatického konfliktu v hudbě. Pracoval s dynamickými a melodickými ozdobami, délkou tónu, instrumentací, harmonickými průtahy. Často používal sestupné melodické ozdoby na principu sekundových průtahů, tzv. \"mannheimské vzdechy\". \n\nStamicův smysl pro kompozici celku a spontánnost výrazu byly též příčinou vzniku nové formy orchestrální symfonie (do třívětého schématu dodal menuet jako a tím dotvořil čtyřvětou cyklickou sonátovou formu skladby). Nové schéma mělo poté následující rysy: první věta byla dynamická, druhá zamyšlená, třetí tvořil zmíněný menuet, poslední pak byla myšlenkovým a kompozičním shrnutím skladby. Podobně jako ostatní jeho čeští současníci přenesl Stamic tento kompoziční princip do umělecké hudby z lidové praxe. Charakteristickým stylovým znakem jeho vrcholných orchestrálních děl se tedy stalo rozrušení dosud jednotvárného metrického členění skladby asymetrickými dynamickými, melodickými i harmonickými akcenty všeho druhu. Tak se akcent postupně proměnil z původně jen smyslového efektu v důležitý formotvorný, syntaktický prvek. Velký krok vpřed učinil Stamic ve stylovém vývoji také tím, že opustil starý způsob generálbasové hry, který už jeho způsobu tematické práce nevyhovoval. Basový hlas jeho skladeb už netvoří pouhou harmonickou základnu, ale samostatně se podílí na tematické práci a může mít i roli hlasu prvního. \n\nLidové kořeny Stamicova umění prozrazuje i výrazné použití dechových nástrojů, hlavně lesních rohů, jimiž obvykle v menuetovém triu připadla sólová úloha. Mannheimský orchestr měl za Stamicova vedení už čtyři hráče na lesní roh a je příznačné, že všichni byli českého původu, přičemž tři z nich pocházeli z pražského muzikantského rodu Živných. Jako první začal ve vážné hudbě používat klarinety, které byly typické pro českou lidovou hudbu. Na rozdíl od raných symfonií a koncertů, které byly psány téměř výhradně pro smyčcové nástroje, začal Stamic v pozdějších dílech využívat více dechové nástroje a přikládal jim stále větší důležitost. \n\nJan Václav Stamic napsal asi 74 symfonií (z nichž se dochovalo 58), přes stovku triových a ostatních sonát, 14 houslových a 11 flétnových koncertů, koncerty pro klarinet, trubku, 10 orchestrálních trií, kvartety apod. Komponoval i skladby duchovní (mše, árie, litanie). \n\n\n\n\n"}
{"id": "34868", "url": "https://cs.wikipedia.org/wiki?curid=34868", "title": "Veřejné právo", "text": "Veřejné právo\n\nVeřejné právo (\"ius publicum\") je souhrn právních norem, které vytvářejí určitý protipól vůči právu soukromému. Toto dělení pochází již z římského práva a je dodnes uznáváno. Netýká se ovšem jen práva objektivního, ale i subjektivních práv, lze proto také hovořit o „subjektivním veřejném právu“. Hranice mezi veřejným a soukromým právem však není zcela zřetelná a často mohou vznikat spory o to, je-li určitý právní vztah veřejnoprávní, nebo soukromoprávní.\n\nCharakteristickým znakem veřejného práva je, že právní vztahy jím upravené jsou \"asymetrické\" a \"nerovné\" (vrchnostenské), odpovídající vztahu stát–občan. Jde o právní nadřazenost orgánů veřejné moci, které mohou rozhodovat o subjektivních právech jiných právních subjektů, ovšem jen v rámci zákona (\"secundum et intra legem\"). Typickým veřejným právem je právo na sociální zabezpečení – sociální dávky může požadovat pouze fyzická osoba, jsou vypláceny ze státního rozpočtu a o jejich výši rozhoduje příslušný správní úřad ve správním řízení rozhodnutím, jež je správním aktem. Není-li občan s rozhodnutím správního úřadu spokojen, může požádat o jeho přezkoumání soud, který o jeho návrhu rozhodne ve správním soudnictví.\n\nVe veřejném právu je zřetelné používání kogentních právních norem, tedy jen těch, které jsou neodchýlitelné od právní dispozice, tj. vlastního pravidla normy.\n\n\nVeřejné právo se dále dělí na jednotlivá právní odvětví, přičemž vzhledem k neostrosti dělení mezi ním a právem soukromým může být u mnohých z nich jejich zařazení sporné, resp. hraniční. Jde zejména o:\n\n"}
{"id": "34869", "url": "https://cs.wikipedia.org/wiki?curid=34869", "title": "Soukromé právo", "text": "Soukromé právo\n\nSoukromé právo (\"ius privatum\") je souhrn právních norem, které vytvářejí určitý protipól vůči právu veřejnému. Toto dělení pochází již z římského práva a je dodnes uznáváno. Netýká se ovšem jen práva objektivního, ale i subjektivních práv, lze proto také hovořit o „subjektivním soukromém právu“. Hranice mezi soukromým a veřejným právem však není zcela zřetelná a často mohou vznikat spory o to, je-li určitý právní vztah soukromoprávní, nebo veřejnoprávní.\n\nLegální definici soukromého práva obsahuje v českém právu § 1 odst. 1 nového občanského zákoníku, podle kterého jde o souhrn všech ustanovení právního řádu, která upravují vzájemná práva a povinnosti osob. Uplatňování soukromého práva je pak nezávislé na uplatňování práva veřejného.\n\nSoukromoprávní vztahy charakterizuje \"symetrie\" a \"rovnost\" jejich účastníků. Příkladem je právo na náhradu újmy nebo právo na mzdu za vykonanou práci. V řízení o takovém nároku jsou obě strany v rovnoprávném postavení, žádná z nich není oprávněna něco druhé straně autoritativně nařizovat, a v případě sporu rozhoduje soud v občanskoprávním řízení. Soukromoprávní předpisy (typicky občanský zákoník) obsahují z větší části dispozitivní právní normy, které dávají stranám smluvní volnost. Dohodnou-li se smluvní strany jinak, než stanoví zákon, má tato dohoda před zákonem přednost.\n\nSoukromé právo se dále dělí na jednotlivá právní odvětví, přičemž vzhledem k neostrosti dělení mezi ním a právem veřejným může být u mnohých z nich jejich zařazení sporné, resp. hraniční. Jde zejména o:\nNěkdy zde bývá zařazováno i občanské právo procesní.\n\n"}
{"id": "34871", "url": "https://cs.wikipedia.org/wiki?curid=34871", "title": "Teorie rozlišování veřejného a soukromého práva", "text": "Teorie rozlišování veřejného a soukromého práva\n\nTeorie rozlišování veřejného a soukromého práva byly vytvořeny právní vědou a jsou pro rozlišování mezi právem veřejným a právem soukromým užitečné, sama o sobě však není žádná z nich natolik spolehlivá, aby vždy dokázala poskytnout odpověď na položenou otázku v každém konkrétním případě. Jedná se o teorii zájmovou, teorii mocenskou, teorii organickou a teorii metody právního regulování. Tyto metody nejsou kontrátní, ani oddělené, ale navzájem se doplňují a navazují na sebe.\n\nRozdělení práva na veřejnou a soukromou část se ale nevyhnulo kritice. Z toho důvodu se objevily názory, které požadovaly doplnění rozdělení o „třetí právo“ (Otto von Gierke), kam by spadaly mezní obory jako např. pracovní právo. O nebezpečí prostého rozdělení soukromého a veřejného práva se zmiňovali i představitelé normativní školy (František Weyr a Hans Kelsen), kteří v případě dělení práva viděli nebezpečí v přiřknutí vyšší role jednomu z nich.\n\nProblém při rozlišení soukromého a veřejného práva se může projevit i v praxi, např. jako kompetenční spor mezi soudy v občanském soudním řízení a soudy ve správním soudnictví. V České republice v případě sporu o to, zda předmět řízení má povahu soukromoprávní nebo veřejnoprávní, rozhoduje zvláštní senát zřízený zákonem č. 131/2002 Sb., němž zasedají soudci Nejvyššího soudu i Nejvyššího správního soudu.\n\nTeorie zájmová byla vyjádřena již římským právníkem Ulpiánem: \"„Publicum ius est, quod ad statum rei Romanae spectat, privatum quod ad singulorum utilitatem“\" (Veřejné právo je to, které se týká římského státu, soukromé to, které se týká prospěchu jednotlivců). Podle zájmu přiřazoval právní normy nebo právní vztahy buď k právu soukromému nebo k právu veřejnému; šlo-li o veřejné zájmy nebo o obecní blaho, řídily se právem veřejným a naopak, zájmy soukromé se řídily normami práva soukromého. Problémem však bylo konkretizovat některé pojmy, např. obecné blaho.\n\nMocenská teorie rozlišuje veřejné a soukromé právo podle toho, zda účastníci právního poměru jsou k sobě navzájem ve vztahu nadřízenosti a podřízenosti (tedy subordinace) – v tomto případě se jedná o právo veřejné, nebo v rovném vztahu – v tomto případě se použije právo soukromé. Problémem je, že někteří autoři odmítají vztah nadřízenosti a podřízenosti v jakémkoliv právním poměru vůbec, dalším problémem je, že moderní veřejná správa zná veřejnoprávní vztahy založené na rovnosti účastníků (např. veřejnoprávní smlouvy).\n\nÚstavní soud České republiky se ovšem ve svých nálezech k prolínání soukromého a veřejného práva přiklání právě k této teorii. (viz nález Ústavního soudu České republiky II.ÚS 75/93: \"„Veřejnou mocí se rozumí taková moc, která autoritativně rozhoduje o právech a povinnostech subjektů, ať již přímo, nebo zprostředkovaně. Subjekt o jehož právech a povinnostech rozhoduje orgán veřejné moci není v rovnoprávném postavení ... a obsah rozhodnutí tohoto orgánu nezávisí na vůli subjektu.“\")\n\nRozdílný názor zastává Aleš Gerloch, který ve své knize Teorie práva uvádí, že \"\"v současnosti je uplatňována zejména tzv. teorie organická...\"\"\n\nNeboli subjektová (\"Subjektstheorie\") klade důraz na to, zda právní subjekt se ocitá v určitém právním vztahu z důvodů svého členství v některé veřejné korporaci (př. stát, obec, profesní komora) – v tomto případě jde o právo veřejné, či nikoliv – potom jde o právo soukromé.\n\nNěkdy se místo právního vztahu zdůrazňuje charakter právní normy. Zda pohlíží na subjekt jako na člena veřejnoprávní korporace či nikoliv.\n\nV literatuře se setkáváme s modifikovanými organickými teoriemi. Mezi ně patří zejména nová teorie subjektů, označovaná také jako teorie zvláštního práva. Podle ní je právem obecným právo soukromé, které upravuje práva a povinnosti všech právních subjektů včetně nositelů veřejné moci. Právo veřejné je naproti tomu právem zvláštním, které je přiznáno pouze nositelům veřejné moci při výkonu jejich vrchnostenských pravomocí.\n\nSpecifický způsob právního regulování, vyjadřující povahu a míru působení jednotlivých účastníků právního vztahu na vznik a rozvíjení tohoto vztahu, resp. vyjadřující povahu, míru účasti subjektů právního vztahu na formování jeho obsahu. Tato teorie je podobná teorii mocenské.\n\nSoučasná právní nauka vychází z teze, že veřejné a soukromé právo v moderní společnosti nejsou dva různé světy, v nichž by platila zcela a principiálně odlišná pravidla, nýbrž dvě sféry jednoho v podstatě jednotného a uceleného právního řádu. Vztah soukromého a veřejného práva chápe jako vztah obecného a zvláštního práva. Jinak řečeno, soukromé právo upravuje práva a povinnosti subjektů práv bez ohledu na jejich specifickou povahu z hlediska jejich role při výkonu veřejné moci (v tomto smyslu má v právu soukromém stát stejné postavení jako kterákoli jiná právnická či fyzická osoba); oproti tomu veřejnoprávní je taková podmnožina množiny všech právních vztahů, která je charakterizována tím, že v daném právním vztahu je alespoň jeden z jeho subjektů vykonavatelem veřejné moci. Teorie veřejného práva jako zvláštního práva k „obecnému“ právu soukromému pak je v praxi užitečná tím, že umožňuje subsidiárně použít i ve veřejném právu normy práva soukromého tam, kde veřejnoprávní úprava chybí či je kusá a kde nelze dospět k rozumnému závěru, že absence či kusost úpravy má svůj samostatný smysl a účel.\n\n\n"}
{"id": "34874", "url": "https://cs.wikipedia.org/wiki?curid=34874", "title": "Komprese", "text": "Komprese\n\nKomprese znamená zmenšování objemu, či při stlačování alespoň takový tlak či sílu, anebo proces:\n\n\n"}
{"id": "34875", "url": "https://cs.wikipedia.org/wiki?curid=34875", "title": "Stanfordova univerzita", "text": "Stanfordova univerzita\n\nStanfordova univerzita (anglicky \"Stanford University\"), plným jménem Leland Stanford Junior University, je americká soukromá univerzita ve Stanfordu nedaleko Palo Alto v Kalifornii v srdci Silicon Valley. Založil ji v roce 1891 kalifornský guvernér Leland Stanford a pojmenoval ji po svém stejnojmenném synovi, který v roce 1884 zemřel ve věku 15 let na břišní tyfus.\n\nZ projektů na škole vyšlo mnoho úspěšných počítačových firem dneška, mezi jinými Google a Cisco Systems.\n\n\n"}
{"id": "34879", "url": "https://cs.wikipedia.org/wiki?curid=34879", "title": "Plzák", "text": "Plzák\n\nPlzák (vědecký název \"Arion\") je rod suchozemských plžů z čeledi plzákovití.\n\nMezi významné zemědělské škůdce patří např. invazní škodlivý plž plzák španělský.\n\npodrod \"Arion\" A. Férussac, 1819\n\npodrod \"Carinarion\" P. Hesse, 1926\n\npodrod \"Kobeltia\" Seibert, 1873\n\npodrod \"Mesarion\" P. Hesse, 1926\n\ndalší druhy (bez uvedení podrodu):\n\n"}
{"id": "34883", "url": "https://cs.wikipedia.org/wiki?curid=34883", "title": "Plankton", "text": "Plankton\n\nPlankton je soubor mikroskopických organismů pasivně se vznášejících v prostředí. Pohybují se díky vodním proudům a turbulencím, ale někteří živočichové se po ukončení planktonické etapy mohou pohybovat vlastními silami, např. medúza. Plankton je základ potravního řetězce, stává se potravou mnoha druhů vodních živočichů, například ryb či velryb. Plankton je velmi odolný vzhledem k dostupnosti živin. Pojem „plankton“ zavedl do mořské biologie v roce 1887 Victor Hensen.\n\n\nPodle biotopu, ve kterém se vyskytuje, se plankton rozlišuje:\n\nFytoplankton zahrnuje drobné řasy, sinice a některé prvoky. Vyskytuje se ve slaných i sladkých vodách. Mezi mořským a sladkovodním fytoplanktonem je velký rozdíl: v moři chybí jednobuněčné zelené řasy, místo nich zde najdeme řasy hnědé nebo žlutohnědé; zelené řasy najdeme jen při okrajích moře.\n\nTyto řasy lze rozdělit na dvě velké skupiny: rozsivky (křemičité řasy) a obrněnky. V mořské vodě se nachází asi 10 000 různých rozsivek. Dosahují vzplývavosti tím, že vylučují drobné kapičky oleje. Mají i jemné výrůstky, které mění poměr mezi povrchem těla a objemem buňky. Tvary schránek zůstanou i po odumření buňky. Schránky pak padají na dno, kde vytvářejí vrstvy silikátového materiálu (křemičitá půda, diatomid).\n\nObrněnky jsou řasy, které mají schránku tvořenou celulózovými destičkami. Některé z nich v moři světélkují.\n\nZooplankton tvoří planktonní jednobuněční živočichové, láčkovci (žahavci a žebernatky), korýši, pláštěnci, červi, měkkýši (mlži, plži, hlavonožci) a larvy některých jiných živočichů. Podle složení se do něj může zahrnovat i pleuston (společenství organizmů žijících na vodní hladině).\nZooplankton se může dále rozdělovat na:\n\n\n"}
{"id": "34885", "url": "https://cs.wikipedia.org/wiki?curid=34885", "title": "Biokoridor", "text": "Biokoridor\n\nBiokoridor (myslivecky \"vexl\") je přírodní pás spojující stanoviště obývané živočichy, rostlinami a dalšími organismy. Biokoridory umožňují migraci organismů mezi těmito stanovišti.\n\nÚzemí biokoridoru nemusí umožňovat rozhodující části organismů trvalou nebo dočasnou existenci, slouží především k migraci zvířat a migraci rostlin mezi biocentry. Biokoridory jsou ve většině případů přírodní plochy: strouhy, meze, aleje, souvislé pásy křovin, živé ploty apod. V ojedinělých případech však může jít i o pozměněnou část krajiny – např. pole mezi dvěma lesy, nebo i o umělý prvek – přechod pro zvěř přes dálnici.\n\nV české legislativě je biokoridor definován jako území, které neumožňuje rozhodující části organismů trvalou dlouhodobou existenci, avšak umožňuje jejich migraci mezi biocentry a tím vytváří z oddělených biocenter síť. S nimi dohromady tvoří územní systém ekologické stability krajiny (ÚSES).\n\n"}
{"id": "34887", "url": "https://cs.wikipedia.org/wiki?curid=34887", "title": "Hmotné právo", "text": "Hmotné právo\n\nHmotné právo je souhrn právních norem, které stanoví svým adresátům subjektivní práva a povinnosti. Postup, jak se těchto práv domoci, nebo jak vymoci tyto povinnosti reguluje procesní právo.\n\nHmotným právem se myslí soubor právních norem (obsažených např. v zákoně nebo vyhlášce), které ve spojení s právní skutečností (např. smlouvou) zakládají subjektu subjektivní právo (např. právo na minimální mzdu, právo pronajímatele na nájemné v určité výši). Pokud je dané subjektivní právo založené hmotným právem porušeno, slouží oprávněnému subjektu právo procesní, aby své subjektivní právo cestou práva (tzn. u soudu, později ve formě exekuce) vynutil, tedy zajistil jeho procesní ochranu.\n\nPříkladem hmotněprávního zákoníku je občanský zákoník, příkladem \"hmotného práva subjektivního\" je \"právo nebýt rušen\" při výkonu svého vlastnického práva. (Ovšem zároveň s odpovídající hmotněprávní \"povinností\" tohoto vlastníka při výkonu svého vlastnického práva \"nerušit\" ostatní.)\n"}
{"id": "34888", "url": "https://cs.wikipedia.org/wiki?curid=34888", "title": "Procesní právo", "text": "Procesní právo\n\nProcesní právo je souhrn právních norem, které regulují proces, postup, jak se domoci svých subjektivních práv či jak realizovat své subjektivní povinnosti. Procesní (subjektivní) práva jsou vždy odvozená, bez podkladového (subjektivního) práva hmotného by sama o sobě neměla smysl, neboť by neměla co realizovat.\n\nProcesní práva určují např. to, jak se postupuje v občanskoprávním řízení a jsou proto obsažena v občanském soudním řádu. Příkladem je zde právo žalobce navrhovat důkazy pro svá tvrzení (a zároveň povinnost tak pod sankcí ztráty sporu učinit, pokud ho k tomu soud vyzve).\n"}
{"id": "34890", "url": "https://cs.wikipedia.org/wiki?curid=34890", "title": "Škoda 706 RO", "text": "Škoda 706 RO\n\nŠkoda 706 RO (Rekonstruovaný Omnibus) je typ autobusu, který byl vyráběn v Československu v letech 1947–1958. Poté byl vystřídán modelem Škoda 706 RTO.\n\nV důsledku Košického vládního programu došlo mimo jiné ke znárodnění koncernu Škoda, pod který do té doby spadaly mimo jiné mladoboleslavská automobilka ASAP a letňanská letecká továrna Avia. Rozhodnutím československé vlády byla automobilka ustavena jako samostatné Automobilové závody, národní podnik (AZNP) a (zřejmě i v důsledku toho, že po několika bombardovacích vlnách ležela z velké části v troskách) určena do budoucna pouze jako výrobce osobních automobilů, zatímco všechny ostatní tamní výrobky (nákladní automobily, autobusy, trolejbusy apod.) měly být předány do jiných podniků.\n\nVýrobu čerstvě vyvinutého nákladního automobilu Škoda 706 R tak převzala právě Avia, která byla k Mladé Boleslavi relativně nejblíž. Neměla ale k dospozici dostatek vlastních oborových konstruktérů, proto do ní po následující řadu měsíců dojížděla konstruktérská skupina z AZNP a právě v Avii tak koncem roku 1946 vznikl autobus Škoda 706 RO, který se následně stal prvním československým sériově vyráběným autobusem s trambusovou bezkapotovou karosérií.\n\nAvia poté v letech 1947 až 1951 vyráběla kompletní podvozky (včetně motoru, převodovky a náprav) pro všechny varianty autobusu. Samotné karosérie pak vyráběla pouze ve variantě linkového meziměstského autobusu, zatímco varianty dálkového autokaru vyráběla vysokomýtská karosárna Sodomka (od 1948 Karosa) na podvozky z Avie. Menší počty autobusů dočasně vyráběly i další znárodněné karosárny v Praze, Plzni aj. Roku 1951 byla výroba nákladních aut i autobusů z Avie narychlo vymístěna do Rýnovic a Mnichova Hradiště, které se o rok později staly součástí nově ustaveného podniku LIAZ, kde výroba probíhala stejně do roku 1957. Na výrobu ve Vysokém Mýtě tato změna neměla žádný vliv, Karosa nadále dostávala podvozky z LIAZu, které kompletovala pomocí vlastních karoserií.\n\nNa svou dobu se jednalo o moderní velkokapacitní autobus trambusové koncepce. 706 RO byl odvozen od nákladního vozu Škoda 706 R, motor a některé další části autobusu byly shodné právě s tímto automobilem. Rám podvozku byl ale oproti vozu 706 R snížen prolomením v oblasti zadní nápravy a prodloužen. Karoserie, jejíž kostra byla svařena z ocelových profilů, byla vyráběna v těchto provedeních: městský (dvoje čtyřkřídlé, později dvoukřídlé dveře) a linkový autobus (jedny čtyřkřídlé, později dvoukřídlé dveře, které byly ovládány pneumaticky, nebo jedny dveře mechanické, tzv. „bouchací“). Linkové vozy měly na střeše tzv. zahrádku, kam byla umisťována zavazadla. Rozmístění sedadel u městské verze bylo různé. V prvních letech výroby byla sedadla umístěna kombinovaně: v přední části vozu byly podélné lavice, v zadní naopak sedačky příčné. Později se toto rozmístění prohodilo, některé vozy naopak měly sedadla umístěna pouze příčně. Linkové autobusy měly příčné sedačky, ovšem v různém počtu. U obou verzí měl řidič vlastní malá dvířka v levé bočnici, která vedla přímo na jeho stanoviště.\n\nZajímavá byla verze luxusního, jednodveřového autokaru, který byl vyroben v jediném prototypu v roce 1947. Interně byl tento vůz označován jako \"Pullman\". Cestující mohli využívat pohodlné kožené sedačky s opěrkami hlavy, které byly polohovatelné. V zadní části vozu se nacházelo WC. Pro zavazadla byl určen prostor pod interiérem, do kterého byl přístup z boků vozu, jako u dnešních autobusů.\n\nNěkteré vozy provozované v polovině 60. let byly „rekonstruovány“ dosazením nové karoserie typu RTO od SVA Holýšov na původní podvozek, čímž byly de facto vyrobeny nové vozy.\n\nAutobusy 706 RO byly zejména v 50. letech používány v celém Československu nejen podniky ČSAD v meziměstské dopravě, ale také v snad všemi dopravními podniky v MHD. Celkem bylo vyrobeno přes 13 000 autobusů 706 RO, některé byly také exportovány (např. do NDR, Turecka, Sýrie, Bolívie a jinam).\n\n\nSoukromé sbírky:\n\n\n"}
{"id": "34896", "url": "https://cs.wikipedia.org/wiki?curid=34896", "title": "Motorový vůz 810", "text": "Motorový vůz 810\n\nMotorové vozy řady 810 (do 1. ledna 1988 řada M 152.0, prototypy zcela původně řada M 151.0) jsou nejrozšířenějšími českými železničními motorovými vozy. Jsou využívány jako hnací vozy na regionálních tratích s menším počtem cestujících. Celkem bylo vyrobeno 680 vozů této řady, z toho dva širokorozchodné (původně řada M 152.5, nyní 810.8). Vozy řady 810 jsou často přezdívány „autobus“ kvůli konstrukci a použitým součástkám (autobusový motor a převodovka).\n\nVozy řady 810 vyráběla Vagónka Studénka pro ČSD v letech 1975–1982 (prototypy v roce 1973). Od poloviny 90. let 20. století jsou v obou nástupnických organizacích (ČD a ŽSR, později ZSSK) modernizovány na různé typové řady. Část vozů je v původním stavu doposud v provozu.\n\nSamonosná, z oceli svařovaná vozová skříň vozu je lehké stavby a je usazena na dvou jednonápravových podvozcích.\n\nVozy jsou poháněny hnacím soustrojím umístěným pod podlahou a sestávajícím z nepřeplňovaného vznětového motoru LIAZ ML 634, automatické hydromechanické převodovky Praga 2 M 70, kloubového hřídele a jedné nápravové reverzační převodovky. První dva komponenty byly převzaty z tehdy vyráběných autobusů Karosa ŠM 11. Převodovka se skládá ze vstupního hydrodynamického měniče s možností mechanického překlenutí a dvoustupňové předlohové převodovky a je upravena pro železniční provoz (zvětšením násobnosti hydrodynamického měniče, zablokováním ústrojí pro změnu směru jízdy v poloze vpřed, zesílením chlazení oleje, úpravou ovládání pro palubní napětí 48 V aj.). Změna směru jízdy se odehrává v nápravové reverzační převodovce.\n\nMotorový vůz je uvnitř rozdělen na dvě stanoviště strojvedoucího, dva nástupní prostory (na předním je WC, elektrický rozvaděč a zavazadlový kout s pěti sklopnými sedadly) a uprostřed velkoprostorový oddíl pro cestující. Ten poskytuje 50 míst k sezení v uspořádání 2+3, zavazadlové police jsou příčné. Čela vozu jsou neprůchozí. Vstupní dveře jsou ovládány pneumaticky (odblokování jedné či druhé strany s následným individuálním otevřením + centrální zavírání). Vůz je vytápěn teplovzdušně, přednostně odpadním teplem motoru (z chladicí vody) a může být spolu s chladicím okruhem motoru předehříván nezávislým naftovým generátorem.\n\nVozy jsou vybaveny spojovací zásuvkou. Lze pomocí ní ovládat dveře soupravy z jednoho stanoviště a nabíjet baterie až dvou přívěsných vozů, neslouží však k mnohočlennému řízení (mj. proto, že ovládání motoru je čistě mechanické).\n\nKvůli škrtům v rozpočtu je vůz vybaven pouze jednoduchými skly s vyklápěcí horní částí, ačkoliv rám je připraven na dvojitá okna.\n\nJelikož se nezdařila náhrada již nevyhovujících motorových vozů M 131.1 řadou M 240.0 (dnes řada 820), byl vypracován projekt nového dvounápravového motorového vozu poháněném spolehlivým autobusovým motorem. Ten byl v roce 1971 spolu s automatickou převodovkou zkušebně namontován do dvou vozů M 131.1, které byly přeznačeny na řadu M 131.3. Jelikož se řešení osvědčilo, byly v roce 1973 ve Vagónce Studénka vyrobeny dva prototypy nových vozů s těmito komponenty označené jako M 151.0. Jeden z nich byl podroben zkouškám, druhý byl již brzy po vyrobení nasazen do zkušebního provozu. Vzhledem k nedodržení hmotnosti při výrobě musely být oba vozy v roce 1974 přeznačeny na řadu M 152.0. Sériová výroba byla zahájena v roce 1975.\n\nČSD původně plánovaly odebrat 150 (dle jiného zdroje 300) vozů řady M 152.0. Ty měly sloužit na krátkých lokálních tratích s menšími počty přepravených cestujících. Vzhledem k tomu, že nebyla zahájena sériová výroba motorových vozů M 474.0 (dnes řada 860), jež měly zajistit místní dopravu na dlouhých regionálních drahách, byl počet vyrobených vozů M 152.0 zněkolikanásoben na výsledných 680 kusů (z toho dva širokorozchodné). Sériová výroba probíhala v letech 1975–1982 v šesti výrobních sériích. Hlavně díky velkému počtu modernizací, které proběhly pro roce 2000, se počet vozů v původním stavu zmenšil na přibližně čtvrtinu a v roce 2015 tak jezdí už jen na některých tratích v Česku (nejvíce např. na tratích Rakovník – Bečov nad Teplou, Čerčany – Světlá nad Sázavou, Trhový Štěpánov – Benešov u Prahy a v okolí Klatov a Strakonic). Na Slovensku je takto provozních jen několik posledních vozů (zbylé byly rekonstruovány na řady 811–813 nebo prodány), které slouží už pouze jako záloha. Několik vozů vlastní dopravce KŽC Doprava. V roce 2017 prodaly České dráhy čtyři motorové vozy 810 polskému dopravci SKPL Cargo.\n\nČeské dráhy mají v plánu řady 809 a 810 označit jako RegioMouse. Pojmenování navazuje na obdobné názvy jiných vozidel ČD, které vychází z říše živočichů (CityElefant, InterPanter, apod.). První vozy RegioMouse by se měly na kolejích vyskytnout v létě 2018.\n\nÚpravou na řadu 809 prošlo v polovině 90. let 20. století 28 vozů. Úpravy spočívaly v umožnění provozu pouze se strojvedoucím, tedy pro využití v rámci „specifického způsobu odbavování cestujících“. Úpravy na voze byly tedy spíše „kosmetické“.\n\nDva vozy ČD řady 810 byly v polovině 90. let 20. století zmodernizovány na řadu 811. Jednalo se vlastně o první a pouze prototypovou rekonstrukci. Největší změnou byla remotorizace vozů, částečně byl inovován i interiér.\n\nV roce 2001 byl zmodernizován jeden vůz na řadu 812. K dalším rekonstrukcím nedošlo, společně s řídicím vozem řady Bfbdtanx tak tvoří prototypovou soupravu. Motorový vůz je označen jako „Esmeralda“. Následovníkem tohoto prototypu je sériově vyráběná řada 814, tzv. „Regionova“.\n\nOd roku 2005 do 2012 modernizovala firma Pars nova motorové řady 810 a přípojné vozy řady Btax na dvoudílné nebo trojdílné, částečně nízkopodlažní motorové jednotky řady 814. Jejich koncepce pochází z dříve modernizované soupravy 812 + 912.\n\nV roce 2017 si nechal dopravce GW Train Regio zmodernizovat u firmy DPOV ve Veselí nad Moravou čtyři motorové vozy řady 810, které byly dokončeny počátkem roku 2018 a které obdržely řadu 816. Součástí modernizace je, mimo jiné, nový interiér s klimatizací, nová elektroinstalace s řídícím systémem a nový motor TEDOM.\n\nŘada 813.2 vychází ze slovenských jednotek 813.11. Tyto jednotky byly vyrobeny ve dvou kusech v ŽOS Zvolen pro KŽC Doprava. Jedná se o obdobu českých jednotek Regionova.\n\nŘada 811 vznikla ve druhé polovině 90. let 20. století. Část vozů byla postavena jako novostavba, část byla rekonstruována z přípojných vozů řady 011 (u ČD řada Btax), čtyři vozy řady 811 vznikly přestavbou motorových vozů řady 810.\n\nNa řadu 811 navázala na Slovensku řada 812. Modernizace na tuto řadu byly prováděné mezi lety 2001 a 2006. Prvních 10 vozů řady 812 vzniklo z přípojných vozů, ostatní již z motorových vozů řady 810.\n\nDalší slovenskou modernizací „kolejového autobusu“ řady 810 je dvoudílná motorová jednotka řady 813. Prototyp vznikl v roce 2006, poslední jednotky byly dodány v roce 2010. Některé hnací vozy vznikly přestavbou z přípojných vozů.\n\nNa řadu 813 navázala dvojdílná jednotka 813.1 s nízkopodlažní částí v řídícím voze. Svojí koncepcí tak odpovídá českým jednotkám Regionova.\n\nTato řada je mírnou modifikací řady 813.1. Liší se zejména novými laminátovými čely. Z této jednotky vychází česká řada 813.2.\n\nPrakticky stejný konstrukční základ jako motorový vůz řady 810 má přípojný vůz řady Btax (v Česku dříve označen řadou 010). Je vybaven nezávislým naftovým topením a je schopen pojmout až 56 osob k sezení. Těchto vozů bylo vyrobeno 909 a od 90. let 20. století jsou upravovány například na vozy řady 012 s rozšířeným prostorem pro přepravu jízdních kol.\n\nV letech 2005–2012 byly některé z vozů modernizovány ve firmě Pars nova v Šumperku na nízkopodlažní řídicí vozy řady 914 a vložené vozy řady 014 (které jsou součástí jednotek \"Regionova\"). Na Slovensku jsou označeny řadou 011 a část modernizována na přípojné vozy řady 012. V minulosti byly rekonstruovány i na motorové vozy řad 811 a 812 a motorové jednotky 813.\n\nV letech 1981–1991 vyrobila Vagónka Studénka na základě řady M 152.0 (dnes 810) také 115 motorových vozů pro údržbu a opravy trakčního vedení. Tyto vozy byly označeny jako M 153.0 (v širokorozchodné verzi M 153.5), později 892 (širokorozchodné 892.8). V Česku jsou nyní označeny řadou MVTV 2, na Slovensku MVTV 02 (normálněrozchodná verze) a MVTV 03 (širokorozchodná verze). Jsou v provozu u Správy železnic, ŽSR a jeden u Viamontu DSP.\n\nV letech 1979 až 1986 bylo vyrobeno také 205 vozů velmi podobné konstrukce pro maďarské železnice, kde jezdí pod označením Bzmot.\n\n\n\n\n"}
{"id": "34898", "url": "https://cs.wikipedia.org/wiki?curid=34898", "title": "Desková tektonika", "text": "Desková tektonika\n\nDesková tektonika je komplexní vědecká teorie zabývající se dynamickým vývojem systému tektonických desek na povrchu Země v návaznosti na procesy a strukturu zemského pláště. Nejsvrchnější vrstva Země tzv. litosféra je podle této teorie rozlámána na několik částí, které se vůči sobě mohou pohybovat díky plastické astenosféře, která je pod nimi. Na tzv. středooceánských hřbetech vzniká nová oceánská kůra, stará se naopak zanořuje do zemského nitra v místech tzv. subdukcí. Kontinentální kůra je zřejmě víceméně stabilní, ale i u ní dochází ke kolizím (např. mezi Indií a Asií díky níž vznikl Himálaj). Pohyb tektonických desek je v rozmezí 0 až 100 mm/rok, jednotlivé desky se ale pohybují různými směry i rychlostmi. Desková tektonika je také velmi účinný proces pro chladnutí planety, což umožňuje generování silného geomagnetického pole kolem Země – žádný jiný objekt (s možnou výjimkou ledových měsíců) ve Sluneční soustavě známky deskové tektoniky dnes nevykazuje. U Země patrně započal před 3 miliardami let, ale možná i dříve. Proces se vyvíjel postupně a neobjevil se náhle.\n\nTeorie vznikla rozšířením staršího konceptu kontinentálního driftu, který byl vyvinut v prvním desetiletí 20. století německým geologem Alfredem Wegenerem, a rozšiřování oceánského dna navrženým v 60. letech 20. století. V současnosti se předpokládá, že se na Zemi nachází 7 či 9 velkých tektonických desek (v závislosti na tom, jak jsou definovány) a mnoho menších desek. V závislosti na\njejich vzájemném pohybu se rozlišují rozhraní konvergentní (kolizní), divergentní (rozestupující se) a transformní (posunující se). Doprovodnými jevy pohybů desek je vznik zemětřesení, vulkanické činnosti, vznik horstev a hlubokomořských příkopů.\n\nTektonické desky se mohou pohybovat proto, že zemská litosféra má vyšší pevnost a nižší hustotu než spodnější astenosféra. Jejich pohyb je způsobován výstupem teplejšího materiálu v plášti. Rozdíly v hustotě v plášti vedou k plášťové konvekci, která se projevuje v pohybu tektonických desek jako kombinace tahu, sestupného nasávání v subdukčních zónách a variace topografie a hustoty kůry, což vede k rozdílům gravitační síly působící na Zemi. Poměr jednotlivých sil působících na desku je zatím neznámý a je předmětem vědeckých debat.\n\nDesková tektonika je geologií ploché Země. K pohybu desek nedochází. Referenční rámce deskové tektoniky jsou chybné, GPS dokládá expanzi Země. Rovněž můžeme spojit pacifickou oblast za stejný čas jako tu oblast v Atlantiku, jinými slovy Afriku s Amerikami spojíme dohromady dle stejné logiky a za stejný čas jako Zélandii s Jižní Amerikou zmenšením Země směrem do minulosti. Důvodem expanze Země je relaxace hmot jádra a spodního pláště po iniciálním stadiu plynného obra.\n\nKe konci 19. a na začátku 20. století geologové předpokládali, že hlavní útvary na Zemi jsou pozičně statické a že většina geologických těles, jako například horská pásma, mohou být vysvětlena vertikálním pohybem kůry. Tento pohled je znám pod názvem geosynklinální teorie. Již v roce 1596 bylo pozorováno, že proti sobě ležící pobřeží kontinentů v Atlantském oceánu, respektive viditelné okraje kontinentů, mají podobný tvar a zdálo se, že jednou musely být spolu spojeny. Od té doby bylo navrženo mnoho teorií, které se snažily vysvětlit toto spojení kontinentů, ale předpoklad pevné Země, která se v čase nevyvijí, činil vysvětlení obtížné.\n\nObjevení radioaktivity a s tím spojené uvolňování tepla v roce 1895 umožnilo pokusit se přesněji datovat stáří Země, jelikož před tím se pro určení stáří Země vycházelo z rychlosti chladnutí Země a předpokladu, že se Země chová jako černé těleso. Tyto výpočty vedly k tomu, že i kdyby Země začala chladnout z doruda rozžhaveného tělesa, Země by vychladla na současné teploty během několika desítek miliónů let. Vědci si tak uvědomili, že nově objevený zdroj tepla byl schopen zahřívat Zemi v průběhu, takže Země je značně starší a že jádro má dostatek tepla, aby bylo stále tekuté.\n\nTeorie deskové tektoniky vznikla rozpracováním hypotézy kontinentálního driftu navržené německým geologem Alfredem Wegenerem v roce 1912 a rozšířena v roce 1915 v jeho knize „Původ kontinentů a oceánů“ (\"Die Entstehung der Kontinente und Ozeane\"). Wegener předpokládal, že dnešní kontinenty dříve tvořily jednotný kompaktní útvar, který se časem rozpadal na menší desky. Chování kontinentů popisoval jako „ledové kry“ méně hustého granitu (žuly) plovoucí na moři hustšího bazaltu (čediče). Ale bez přesných pozorování a sil dostatečně silných k tomu, aby mohly tento pohyb kontinentů řídit, nebyla teorie všeobecně přijata. V dřívějších představách Země mohla mít pevnou kůru a tekuté jádro, ale zdálo se, že neexistuje žádný způsob, jak by se mohla pevná kůra pohybovat po povrchu. Pozdější výzkumy podporovaly teorii kontinentálního driftu obhajovanou anglickým geologem Arthurem Holmesem, který roku 1920 předpokládal, že rozhraní desek leží pod mořem. V roce 1928 Holmes navrhl, že konvektivní proudy v plášti by mohly být řídící síla těchto procesů způsobující oddalování kontinentů od sebe.\n\nPrvní důkaz pohybu litosférických desek přišel s objevením různé orientace magnetického pole v horninách různého stáří, poprvé publikované na sympoziu v Tasmánii v roce 1956. Nejprve spojováno s možností globální expanze kůry, pozdější spoluprací zapracováno do teorie deskové tektoniky, která předpokládá rozšiřování oceánského dna, jako důsledek výstupu materiálu tvořící nové horniny, ale vyžadující existenci subdukčních zón a transformních zlomů. S poznatky o magnetickém páskování hornin bylo jasné, že Wegenerova teorie kontinentálního driftu byla správná a tak se teorii dostalo všeobecného uznání vědeckou komunitou. Pozdější práce o rozšiřování oceánského dna Harryho Hesse a změně magnetického pole Rona G. Masona, pomohly přesněji popsat procesy, které se odehrávají v místě výstupu magmatu na středooceánských hřbetech a vzniku nové oceánské kůry.\n\nNásledně po rozeznání magnetických anomálií projevující se symetrickými, paralelními pruhy o stejné orientaci tvořící mořské dno na obou stranách od středooceánského hřbetu, se stala teorie široce uznávanou. Současně pokrok v seismice umožňující vidět události v a okolo Wadaaati-Benioffovo zóny společně s dalšími geologickými pozorováními brzy podpořily správnost deskové tektoniky a ukázaly, že se s ní dají pochody i předvídat.\n\nStudium hlubokého oceánského dna, které se zrychlilo v 60. letech 20. století v rámci mořské geologie, se stalo klíčovou událostí pro zformování teorie deskové tektoniky. Načež se následně teorie deskové tektoniky v druhé části 60. let 20. století stala všeobecně uznávanou teorií mezi většinou vědců ze všech polí geověd. Stala se revoluční teorií, která pozměnila vědy o Zemi, vysvětlila celou řadu různorodých geologických fenoménů a pomohla lépe pochopit další jevy v oborech jako jsou paleografie a paleobiologie.\n\nNa začátku 20. století publikoval německý meteorolog a geofyzik Alfred Wegener svou teorii kontinentálního driftu, která vysvětlovala vznik kontinentů rozpadem původního superkontinentu Pangea; nově oddělené světadíly poté od sebe navzájem oddriftovaly do dnešních poloh. Tato teorie se zakládala především na kvantitativních pozorováních (některá z nich byla učiněna již dříve např. Francisem Baconem či Benjaminem Franklinem). Wegener založil svoji hypotézu na pozorování výskytu stejných fosílií na území Afriky a Jižní Ameriky, dále na paleo-topografických a klimatologických poznatcích, naznačující spojení těchto dvou kontinentů v historii Země. Nicméně, hypotéze nenabízela vhodné fyzikální vysvětlení a proto byla odmítnuta.\n\nUznání Wegenerovy práce přišlo až po jeho smrti (zemřel 1930), když v roce 1947 tým vědců pod vedením Maurice Ewinga upravili námořní výzkumnou loď \"Atlantis\" v rámci projektu zaštítěného Woods Hole Oceanographic Institution. S její pomocí následně objevili existenci středooceánského hřbetu v centrální části Atlantského oceánu a to, že se oceánské dno skládá z různě mocné vrstvy sedimentů, pod kterými se nachází čedičová vrstva a nikoliv granitová, která tvoří hlavní část kontinentální kůry. Taktéž objevili, že oceánská kůra je značně slabší než kůra kontinentální. Všechny tyto nové poznatky vyvolaly řadu důležitých a podstatných otázek.\n\nPočátkem 50. let 20. století vědci včetně Harryho Hesse a Victora Vacquiera začali používat magnetometr upravený z leteckého zařízení vyvinutého během druhé světové války pro detekci ponorek. Těmito měřeními začali rozpoznávat různé magnetické variace hornin na mořském dně. Toto pozorování, i když ne zcela nečekané, překvapilo vědce, jelikož do té doby se předpokládalo, že bazalty tvořící oceánské dno jsou železem bohaté horniny obsahující silně magnetické minerály jako např. magnetit. Vyšší koncentrace těchto prvků již dříve způsobovaly lokální odchylky v měření kompasem, což bylo objeveno již v druhé části 18. století islandskými námořníky. Důležitějším než odklánění kompasu se ale stala schopnost bazaltů zachovávat si zmagnetizování po utuhnutí z lávy, což poskytlo nový nástroj pro průzkum mořského dna. V době utuhnutí lávy se tak do bazaltů zaznamená orientace magnetického pole v čase vzniku horniny vlivem natočení drobných částic magnetitu a dalších.\n\nJak bylo mapováno stále větší oblasti oceánského dna v průběhu 50. let 20. století, začalo být jasné, že magnetické variace netvoří nahodilé shluky nebo izolované pruhy zmagnetizovaných hornin, ale namísto toho, že se jedná o pravidelné, dobře rozpoznatelné chování. Když bylo toto magnetické chování zmapováno v širším měřítku, začalo být patrné, že toto páskování připomíná vzhledově pruhy zebry. Střídající se pruhy zmagnetizovaných hornin ležících v pruzích na obou stranách středooceánského hřbetu ukazují, jak v historii docházelo ke změně polarity magnetického pole Země. Pro označení takovýchto sledů hornin se vžilo označení magnetické páskování hornin.\n\nKdyž vrstvy hornin na jednotlivých kontinentech jsou si velice podobné, naznačuje to, že takové horniny vznikly stejným způsobem a často i na stejném místě. Například některé oblasti Skotska a Irska obsahují horniny, které jsou velice podobné těm, jež byly nalezeny v oblasti Newfoundlandu a v oblasti Nového Brunšviku. Dále Kaledonindy v severní a západní Evropě jsou velice podobné Apalačskému pohoří v Severní Americe a to jak po stránce složení tak i strukturní, když zde proběhl proces tzv. Grenvillského vrásnění.\n\nBěhem druhé světové války došlo k prudkému rozvoji námořnictva a také vědeckých technologií. S použitím těchto technologií tak po válce mohla být definitivně potvrzena existence středooceánského hřbetu a byly také zjištěny střídavé (kladné a záporné) rovnoběžné magnetické anomálie na okolním mořském dně. Vysvětlení přišlo v 50. a 60. letech s teorií deskové tektoniky – uprostřed oceánů dochází k tvorbě nové oceánské kůry a ta v sobě uchovává současnou magnetickou orientaci geomagnetického pole. Ta se mění s časem, jak se mění pozice magnetického pólu, a tak vzniká nepravidelný vzorec lineárních magnetických anomálií. Ve skutečnosti nebyla jen podpořena teorie rozpínání mořského dna, ale tato pozorování vedla i k hypotéze přepólování geomagnetického pole.\n\nPřevládající koncept byl, že se pod kontinenty nacházela statická vrstva tvořící jakousi skořápku. Již dříve bylo pozorováno, že kontinentální kůra je tvořena převážně granitem, kdežto oceánská kůra hustším bazaltem. Zdálo se tak, že bazaltová vrstva by mohla ležet i pod kontinenty.\n\nNicméně, měření olovnicí ukázalo abnormality v odklonu směřování olovnice v blízkosti orogenních kořenů, jako například v Andách v Peru, načež Pierre Bouguer začal předpokládat, že méně hustá horstva musí zasahovat do hustější vrstvy pod nimi. Tento koncept, že hory mají „kořeny“ byl později potvrzen geologem Georgem Airym o století později během jeho výzkumu gravitačního působení Himálaje a seismických studií zaznamenávajících rozdílné hustoty vrstev pod povrchem Země.\n\nV polovině 50. let 20. století zůstávala stále otevřená otázka, jestli orogenní kořeny jsou zanořeny do okolní bazaltové vrstvy, či jestli se vznášejí jako ledové kry. Vznikly tak dva hlavní modely, Airyho model a Prattův model.\n\nV roce 1958 australský geolog Samuel Warren Carey publikoval esej \"The tectonic approach to continental drift\" podporující model expandující Země.\n\nVýznamný pokrok byl učiněn v 60. letech 20. století vlivem řady objevů jako například objevením středoatlantského hřbetu. Nejdůležitější publikací se stala práce amerického geologa Harryho Hesse z roku 1962 publikovaná (Robert S. Dietz publikoval stejnou myšlenku dokonce o jeden rok dříve v časopise Nature. Nicméně prvenství patří Hessovi, jelikož již od roku 1960 rozšiřoval svoji nepublikovanou práci na toto téma). Hess předpokládal, že se kontinenty nepohybují po oceánské kůře, jak bylo předpokládáno u kontinentálního driftu, ale že se oceánské pánve pohybují společně s kontinenty na stejné desce. Ve stejném roce Robert R. Coats z americké geologické služby popsal hlavní útvary subdukce ostrovního oblouku v oblasti Aleutských ostrovů. Ve své době byla jeho publikace zesměšňována a vzbudila jen malý zájem, ale později se jí dočkalo značného uznání. V roce 1967 W. Jason Morgan navrhl, že se povrch Země skládá z 12 pevných desek, které se vůči sobě pohybují. O dva měsíce později v roce 1968 Xavier Le Pichon publikoval kompletní model zemského povrchu obsahující 6 hlavních desek s jejich relativními pohyby.\n\nObjevení magnetického páskování rozprostřeného symetricky kolem hřebenů středooceánských hřbetů naznačovalo, že jsou tyto dva fenomény spolu nějak spojeny. V roce 1961 vědci začali teoretizovat, že středooceánské hřbety označují strukturně slabé zóny, kde oceánské dno je rozlomeno na dvě dlouhé části podél středového hřebenu. Nové magma vystupující z hloubky Země vystupuje snadno skrze tuto oslabenou zónu a případně se vylévá ve formě lávy na mořské dno podél hřbetu, čímž vytváří novou oceánskou kůru. Tento proces, později nazýván rozpínání mořského dna, probíhá po mnoho miliónů let nepřetržitě na oceánském dně v délce okolo 50 000 km okolo středooceánských hřbetů. Tato hypotéza byla podpořena několika důkazy:\n\nPodstatným důsledkem rozpínání oceánského dna je, že docházelo a dochází neustále ke vzniku nové oceánské kůry podél středooceánských hřbetů. Tento názor našel velikého ohlasu mezi vědci, jako například S. Warrenem Carey, kteří předpokládali, že toto rozpínání oceánského dna a pohyb kontinentů může být nejsnáze vysvětleno velkým nárůstem velikosti Země od dob svého vzniku. Nicméně, tato hypotéza expandující Země byla neuspokojující, jelikož nenabízela žádné vysvětlení pomocí známého mechanismu pro takto dramatické zvětšování objemu Země. Podobně, pozorování Měsíce nepřinesla žádné důkazy o tom, že by se za poslední tři miliardy let zvětšil. Zůstala tak otázka, jak je možné, aby se tvořila nová oceánská kůra bez toho, aby se Země zvětšovala.\n\nTato otázka zaujala Harryho Hesse, geologa z Princeton University a námořního admirála, společně s Robertem Dietzem z USGS, který jako první použil termín rozšiřování mořského dna. Dietz a Hess byli mezi malou hrstkou vědců, kteří skutečně rozuměli širokým důsledkům vyplývajících z rozšiřování mořského dna. Hess předpokládal, že pokud dochází k rozšiřování oceánské kůry podél hřbetů, musí někde docházet k jejímu ponořování. Dále předpokládal, že nově vzniklá oceánská kůra se od hřbetů bude neustále šířit dál postupným pohybem. Po několika miliónech let se vzniklá oceánská kůra dostane do oblastí hlubokomořských příkopů, které tvoří velmi hluboké kaňony obepínající Tichý oceán. Hess si myslel, že Atlantský oceán se zvětšuje od doby, kdy se začal Tichý oceán ponořovat a tedy zmenšovat. Mělo docházet k tomu, že jak by byla stará oceánská kůra tavena v příkopech, nové magma by se dostávalo na povrch a způsobovalo rozšiřování oceánského dna a formování nové kůry. Z tohoto důvodu Hess předpokládal, že oceánské pánve jsou neustále recyklovány. Tento koncept navržený Hessem tak umožňoval vysvětlit, proč se Země nezvětšuje, i když se oceánská kůra neustále vytváří, proč je mocnost sedimentů na oceánském dně a proč jsou oceánské horniny značně mladší než horniny z kontinentů.\n\nBěhem 20. století zlepšení a větší používání seismických přístrojů jako například seismografu umožnilo vědcům zjistit, že zemětřesení se nevyskytují na povrchu Země nahodile, ale že výskyt je soustředěn do specifických oblastí, většinou okolo hlubokomořských příkopů a středooceánských hřbetů. V druhé polovině 20. let 20. století seismologové začali rozpoznávat několik hlavních zemětřesných zón rovnoběžných s příkopy, které byly většinou ukloněny 40 až 60° od vodorovné roviny a táhnoucí se několik stovek kilometrů do zemského nitra. Pro tyto zóny se vžilo označení Wadati-Benioffova zóna, na počest dvou seismologů, kteří je jako první rozpoznali: Kiyoo Wadati z Japonska a Hugo Benioff z USA. Studování globálního výskytu zemětřesení se výrazně rozrostla na počátku 60. let 20. století se založením celosvětové seismologické sítě známé jako \"Worldwide Standardized Seismograph Network\" (WWSSN). Síť vznikla jako odpověď na zákaz experimentálních podzemních jaderných explozí z roku 1963. Síť tak umožnila mapovat a sledovat zemětřesení celosvětově a objevit, že většina zemětřesení je lokalizována na hranicích tektonických desek.\n\nTeorie kontinentálního driftu pomohla biogeografům vysvětlit dnešní biogeografické rozšíření různých forem života, který se dá pozorovat na různých kontinentech, ale mající jasné společné předky.\n\nVnější vrstvy Země jsou rozděleny na litosféru a astenosféru. Toto dělení je založeno na rozdílech v mechanických vlastnostech a na způsobu dominantního způsobu přenosu tepla. Litosféra je chladnější a pevnější, kdežto astenosféra je teplejší a tudíž snáze teče (chová se duktilně). Z pohledu přenosu tepla je dominantní proces u litosféry kondukce, kdežto u astenosféry je to taktéž přenos tepla konvekcí a taktéž má téměř adiabatický teplotní gradient. Toto členění ale neodpovídá chemickému členění vrstev v plášti (zahrnující jak astenosféru a část litosféry) a kůry. Část pláště může být částí litosféry či astenosféry v rozdílných časech, v závislosti na jejich teplotě a tlaku.\n\nKlíčový princip deskové tektoniky je, že litosféra se skládá z oddělených a jasně rozlišitelných litosférických desek., které plavou na viskoelastickém podkladu v podobě astenosféry. Rychlost pohybu se obvykle pohybuje mezi 10 až 40 mm/rok na Středoatlantickém hřbetě (což je přibližně rychlost růstu lidských nehtů) až k rychlosti 160 mm/rok v případě desky Nazca (odpovídající přibližně rychlosti růstů vlasů).\n\nTektonické desky tvořící litosféru jsou dvojího základního typu: oceánská kůra tvořená hlavně křemíkem a hořčíkem, z čehož pramení starší název „sima“ a kontinentální kůra tvořená hlavně křemíkem a hliníkem, starší název „sial“. Průměrná tloušťka litosféry pod oceánem je okolo 100 km, ale platí, že její tloušťka se zvyšuje se stářím oceánské kůry. Čím je kůra starší, tím více ztratila tepla kondukcí, čímž došlo k jejímu ztluštění. Jelikož oceánská kůra vzniká na středooceánských hřbetech a dále se šíří od nich, je tloušťka závislá i na vzdálenosti od hřbetu. V místě vzniku oceánské kůry je litosféra pouze okolo 6 km mocná, v místě subdukce může dosahovat mocnosti až 100 km. Litosféra pod kontinenty je typicky okolo 200 km mocná, ale tato hodnota je taktéž různorodá v závislosti na pánvích, pohořích, stabilních kratónech atd. Mimo litosféry jsou rozdíly i mezi mocnostmi oceánské a kontinentální kůry. Oceánská kůra je v průměru pouze 6 km mocná, kdežto kontinentální okolo 35 km.\n\nMísto, kde se dvě desky setkávají, se nazývá „deskové rozhraní“ a tyto místa jsou většinou spojeny s výskytem geologických událostí jako například zemětřeseními a vznikem topografických útvarů jako jsou pohoří, sopky, středooceánské hřbety a hlubokomořských příkopy. Většina aktivních sopek na Zemi se nachází v okolí deskových rozhraní okolo Pacifické desky a tato oblast je známa jako Ohnivý kruh\n\nTektonické desky se mohou skládat z kontinentální či oceánské kůry a mnoho desek je složena z obou druhů. Například Africká deska je tvořena kontinentální kůrou a na okrajích se nachází části oceánské kůry tvořící Atlantský a Indický oceán. Rozdíl mezi oceánskou a kontinentální kůrou je založen na způsobu jejich vzniku. Oceánská kůra vzniká v místech rozšiřování oceánského dna, kdežto kontinentální kůra vzniká vulkanismem oblouků a následnou akrecí teránů pomocí tektonických pochodů, i když některé tyto terány mohou obsahovat sekvence ofiolitů. Ofiolity tvoří oceánskou kůru, ale příležitostně mohou opustit obvyklý cyklus, kdy zanikají v subdukčních zónách. Oceánská kůra je taktéž hustší než kontinentální kůra vlivem rozdílného složení. Oceánská kůra je hustší, protože je tvořena menším zastoupením křemíku a vyšší koncentrací mafických prvků vůči kontinentální kůře, která obsahuje větší zastoupení felsických prvků. Jako výsledek této hustotní rozdílnosti je oceánská kůra většinou pod hladinou moře, kdežto kontinentální kůra nad hladinou moře.\n\nExistují tři typy rozhraní litosférických desek, které jsou charakterizovány v závislosti na tom, jak se desky vůči sobě pohybují. Jsou spojeny s rozdílným typem povrchového fenoménu. Tyto typy jsou:\n\nTektonické desky jsou schopny se pohybovat vlivem relativní hustoty oceánské kůry a relativní slabosti astenosféry. Jako zdroj energie řídící deskovou tektoniku se považuje transport tepla z pláště. Současný pohled předpokládá, i když je částečně předmětem stále probíhajících debat, že zanořování oceánské kůry v subdukčních zónách vlivem narůstající hustoty subdukující desky je hlavním zdrojem energie pohybu desky. Když oceánská kůra vzniká na středooceánském hřbetě, je nově vzniklá oceánská kůra méně hustá než podložní vrstva astenosféry, ale s narůstajícím věkem kůry dochází i k nárůstu hustoty, jak dochází postupně kondukcí ke chladnutí desky a k jejímu ztlušťování. Větší hustota staré kůry způsobuje, že astenosféra časem umožní ponoření staré kůry hlouběji do pláště v subdukčních zónách. Slabost astenosféry umožňuje tektonické desce se snadno pohybovat k subdukční zóně. Nicméně se věří, že hlavní silou řídící pohyb desek je subdukce, ale je nutno brát na zřetel, že to není jediná síla, která pohyb desek způsobuje a například Severoamerická deska se pohybuje, aniž by někde docházelo k její subdukci. Obdobně je na tom Euroasijská deska. Pochopení procesů, vedoucí k pohybu desek, jsou tak stále předmětem intenzivních výzkumů mezi geology.\n\nDvou a tří dimensní snímkování vnitřní stavby Země pomocí seismické tomografie ukazuje, že v plášti existují sestupně vrstvy, ve kterých se mění hustota materiálu. Tyto rozdílnosti v hustotě mohou být způsobeny rozdílným chemismem, mineralogickým složením nebo teplotně v podobě teplotní roztažnosti látek. Projevem této členitosti v hustotách je plášťová konvekce způsobená rozdílností v hustotách a tudíž vztlakem. Jak plášťová konvekce přímo i nepřímo pomáhá pohybu litosférických desek je předmětem vědeckých debat. Dále se uvažuje, že jsou další dvě síly působící na pohybující se desku. Jsou jimi třeníí a gravitace.\n\nPlášťový chochol hraje roli v deskové tektonice.\n\n\nGravitační skluz/sliding: pohyb oceánské litosféry je způsoben vyšší topografickou výškou v místě středooceánských hřbetů, kde dochází ke vzniku litosféry. Jak oceánská litosféra vznikne, začne pozvolna chladnout. Čím více vychladne, tím je hustší a mocnější. Studená oceánská litosféra je výrazně hustší než teplý plášťový materiál, ze kterého vznikla. S nárůstem mocnosti a hustoty se tak pomalu začne zanořovat do pláště ve snaze kompenzovat vyšší zatížení. Výsledkem je mírný boční skluz oceánské litosféry s rostoucí vzdáleností od středooceánského hřbetu.\n\nTato síla se obvykle v geofyzikální komunitě a v geologické literatuře nazývá jako tzv. „ridge-push“. Toto označení vychází z toho, že deska je tlačena od místa vzniku dalšími výlevy magmatu. Více přesné je však označovat tuto sílu jako gravitační skluz, jelikož topografie desky může být různá v různých částech desky a ne všude musí být deska odtlačována. Jako příklad míst, kde se odtlačování může změnit, jsou:\n\nTáhnutí desky (či často jako „Slab pull“) je pohyb desky způsobovaný váhou ponořující se desky, která stahuje sebou celou desku. Studená subdukující deska je těžší než okolní plášťový materiál, a proto klesá, i přes působení vztlakové síly působícího okolního materiálu. Existuje mnoho důkazů, že v plášti probíhá konvektivní proudění v určitém měřítku. Výstup materiálu na středooceánských hřbetech je téměř jasně způsobeno právě tímto pohybem. Některé dřívější modely deskové tektoniky předpokládaly, že litosféra klouže na vrcholcích těchto konvektivních buněk. Nicméně většina vědců dnes věří, že astenosféra není dostatečně silná k tomu, aby přímo způsobila pohyb kvůli tření na bazálních plochách. Proto se věří, že právě táhnutí desky (slab pull) je hlavním důvodem, proč se deska pohybuje. Dnešní modely naznačují, že další významnou úlohu hraje tzv. „trench suction“ (nasávání desky), který se odehrává v plášti nad subdukující deskou. Nicméně je potřeba zmínit, že například Severoamerická deska se pohybuje i bez toho, aniž by někde byla subdukována, stejně tak i Africká, Euroasijská a Antarktická deska.\n\nPodobně jako při proudění mořské vody a atmosféry hraje určitou roli při pohybu litosférických desek vliv ostatních vesmírných těles a to hlavně Měsíce a Slunce. Ty mají tendenci brzdit pohyby Země z východu na západ, čímž můžou podporovat složku pohybu desek, které směřuje na západ. Ve studii publikované v roce 2006 skupina italských a amerických vědců argumentovala, že západní komponenta pohybu každé desky je ovlivňována zemskou rotací a působením Měsíce. Podstata práce spočívala v tom, že jak se Země točí východním směrem, působí Měsíc proti tomuto pohybu a svojí gravitací táhne částečně desky k západu. Autoři se pokusili vysvětlit svým závěrem i neexistenci deskové tektoniky na Marsu a Venuši, ale obecně tato myšlenka nebyla přijata.\n\nMezi další síly, které působí na pohyb tektonických desek, se řadí Coriolisova síla, která se pokouší všechny horizontální proudění stáčet na západ a odstředivá síla, která působí úbytek hmoty v oblasti pólů. Pro tyto geologické pochody je však (stejně jako odstředivá síla) zanedbatelná.\n\nAktuální vektor deskových pohybů musí nutně být funkcí všech sil, které na desku působí. Nicméně zůstává problém rozeznat, jak přispěl každý člen pohybů k výslednému pohybu. Rozdílnost mezi deskami, jak po stránce složení, rozhraní či topografie se musí projevovat i na síle a směru pohybu desky. Bylo například zjištěno, že subdukující se deska pohybuje značně rychleji než deska, která se nesubdukuje. Jedná se například o Pacifickou desku, která je obklopena subdukčními zónami. Ve srovnání s oblastí Atlantiku, kde se subdukční zóny nenachází, se pohybuje značně rychleji. Předpokládá se, že to je spojeno se silou ponořující se desky, která by měla stahovat desku rychleji do hloubky a tak přispívat k jejímu celkovému pohybu.\n\nNicméně řídící síly deskových pohybů jsou stále předmětem debat a výzkumů geofyzikální komunity.\n\nV současné době můžeme pozorovat důsledky deskové tektoniky velmi jednoduše – stačí přesné zařízení GPS nebo jiného pozičního systému a mohou být přímo měřeny roční rychlosti vzdalování se kontinentů. Další příležitost k pozorování představují tzv. rifty, jeden z nich se nachází na území Afriky, kde v budoucnu vznikne zřejmě nový oceán a Somálský poloostrov s územím východní Afriky se oddělí od celého kontinentu.\n\nDesková tektonika je také hlavním původcem velkoškálových tektonických jevů jako jsou zemětřesení, sopečná činnost (vznik sopečných nebo ostrovních oblouků nad subdukovanou deskou, pásemných pohoří nebo řetězů vyhaslých sopek odsunutých od horkých skvrn. Na druhou stranu se všemi svými důsledky je možná desková tektonika také jedním z faktorů, který umožnil na Zemi vznik života (jeden z faktorů habitability).\n\nV závislosti na tom, jak jsou definovány se vyčleňuje nejčastěji sedm až osm hlavních desek:\n\nExistují desítky malých desek, sedm největších je vypsaných níže:\n\n\nPohyby litosférických desek v minulosti způsobovaly vzniky a rozpady kontinentů v průběhu času, včetně občasného formování superkontinetu, který se skládal z většiny tehdy existující pevniny. Jednalo se například o superkontinent Rodinie, který vznikl přibližně před 1 miliardou let a obsahoval většinu tehdejších kontinentů. K rozpadu Rodinie došlo přibližně před 600 milióny let. Vzniklo tak osm kontinentů, které se později spojily do dalšího superkontinentu nazvaného Pangea. Ta se časem rozpadla na dva kontinenty Laurasii (skládající se ze Severní Ameriky a Eurasie) a Gondwanu (skládající se ze zbylých kontinentů).\n\nRekonstrukce pozice tektonických desek se využívá pro určení pozice desek v minulosti, ale i pro odhad budoucích pohybů desek. Určování zpětné pozice desek a případné rekonstrukce dříve existujících superkontinentů pomáhá paleogeografii.\n\nSoučasné deskové hranice jsou snadno rozpoznatelné na základě seismických pozorování. Historické hranice desek se určují na základě různých hornin, například spojených s existencí oceánské kůry jako v případě ofiolitů.\n\nRůznorodá řada kvantitativních a semi-kvantitativních informací jsou k dispozici rekonstruovat minulé pohyby desek. Například podobnost mezi pobřežími jednotlivých kontinentů jako v případě Afriky a Jižní Ameriky jsou i nadále důležité náznaky dřívější spojitosti. Magnetické páskován hornin poskytuje spolehlivého průvodce pohybu desek zpětně až do období jury. Horké skvrny vytvářející řetězce ostrovů (například Havajské ostrovy) umožňují absolutní rekonstrukce, ale pouze zpětně k období křídy. Starší rekonstrukce jsou založeny na datech paleomagnetického pole, které pouze dovolují určit zeměpisnou šířku, ale nikoliv zeměpisnou délku. Dodatečné důkazy pochází z distribuce určitých sedimentárních hornin, rozšíření stejných fosílií a pozicí orogeních pásů.\n\nNedlouho po svém vzniku byla desková tektonika přijata většinou odborné veřejnosti, přestože někteří badatelé, poukazovali na regionální odchylky od globálního konceptu, které podle nich tuto teorii vyvrací. I přes tyto rozpory se ale teorie rozšířila ve vědeckém světě a je v současnosti většinou považována za správnou.\n\nSkupiny odpůrců deskové tektoniky stále existují a nabízí několik alternativních teorií. Konkurenční hypotézy, jako je třeba teorie expandující Země nebo teorie jejího smršťování v důsledku chladnutí nebyly ale širší odbornou veřejností akceptovány.\n\nPřítomnost deskové tektoniky na terestrických planetách je spojená s hmotností planety. Očekává se, že na planetách hmotnější než Země budou desková tektonika probíhat. Země tak může být hraničním případem, z důvodu přítomnosti tektonických pochodů způsobených dostatkem vody. Existuje studie, která tvrdí, že kontinenty jsou výtvory organismů.\n\nPřestože je Venuše v mnoha ohledech Zemi velmi podobná, povrchová geologie je výrazně odlišná – povrch se podobá spíše bazaltickému mořskému dnu a postrádá kontinenty (dva vyvýšené útvary Ishtar Terra a Aphrodite Terra nejsou zřejmě chemicky odlišné od zbytku povrchu). Přesto některé studie zvažují alespoň částečnou subdukci kůry v oblasti tzv. korón (např. obří Artemis Chasma s průměrem ~800 km).\n\nV současnosti Venuše neukazuje žádné známky aktivní deskové tektoniky, ale vedou se diskuse o poznatcích, že ve vzdálené historii planety se aktivní tektonické pochody mohly na planetě nacházet. Nicméně pochody, které se odehrály po vzniku planety (jako například pravděpodobná a všeobecně přijímaná hypotéza, že litosféra Venuše rychle ztloustla během několika stovek miliónů let), znemožnily jasnou interpretaci geologických záznamů. Množství dobře zachovaných impaktních kráterů na povrchu Venuše umožnilo využít metodu známou jako počítání množství kráterů pro určení absolutního stáří povrchu. Výsledky počtů naznačují, že většina povrchu Venuše je stará 500 až 750 miliónů let (i když jiné výpočty naznačují věk okolo 1,2 miliardy let). Věk ukazuje, že povrch Venuše je relativně mladý a že během historie planety došlo minimálně jednou k celkovému vulkanickému přetvoření povrchu. Proces umožňující vznik a únik takového množství tepla je stále předmětem vědeckých debat, ale někteří vědci zastávají názor, že se jednalo o určitý styl deskové tektoniky.\n\nJedno z vysvětlení absence deskové tektoniky na povrchu Venuše je to, že teploty jsou příliš vysoké pro možnost existence významnějšího množství vody. Kůra Země je prosycena vodou, která pak hraje významnou roli ve vývoji střižných zón. Desková tektonika vyžaduje slabé oblasti v kůře, po kterých by se mohly korové bloky pohybovat. Je tak možné, že tyto slabé zóny se na Venuši nikdy nevyvinuly kvůli nepřítomnosti vody. Nicméně, existence či neexistence deskové tektoniky na Venuši v minulosti je stále předmětem vědeckých debat.\n\nMars je značně menší než Země či Venuše a nachází se zde důkazy pro existenci ledu na jeho povrchu i pod povrchem. Na počátku 90. let 20. století bylo na základě dat z automatických sond navrženo, že Mars kdysi měl deskovou tektoniku a rozhraní marsovské dichotomie tvořilo rozhraní mezi oceánskou a pevninskou kůrou. Tato teorie byla později vyvrácena detailní analýzou navrhovaného pobřeží na snímcích sondy Mars Global Surveyor – ta ale také přinesla měření magnetizace kůry v oblasti jižních vysočin Marsu, která se nápadně podobají alternující magnetizaci rozpínajícího se mořského dna. Není pravděpodobné, že by v této části planety docházelo k rozpínání a tvorbě nové kůry, nicméně tato měření se považují za jeden z důkazů, že Mars měl v dávné minulosti globální magnetické pole a možná i deskovou tektoniku, jejíž stopy jsou dnes už překryty. Modelování termální evoluce planety ovšem naznačuje, že pozorovaná gravitační, topografická i magnetická data lze jednodušeji vysvětlit jednodušším jednodeskovým modelem bez přítomnosti deskové tektoniky.\n\nV dnešní době vědci nesouhlasí a věří, že magnetické anomálie vznikly spíše upwellingem (výstupem) materiálu v marsovském plášti, který vedl ke ztluštění kůry v oblasti Southern Highlands a vzniku oblasti Tharsis nebo obrovským impaktem, který vytvořil Severní nížiny.\n\nPozorování založené na měření magnetického pole Marsu sondy Mars Global Surveyor z roku 1999 ukázala magnetické páskování hornin i na této planetě. Někteří vědci pro vysvětlení vzniku páskování vyžadovali existenci procesy deskové tektoniky jako rozšiřování mořského dna. Nicméně data neobstály během testu nazvaného „magnetic reversal test“, který se používá pro zjištění, jestli horniny byly vytvořeny v dobách obrácené magnetické polarity planetárního pole.\n\nNa některých ledových satelitech obíhajících Jupiter a Saturn je pozorována endogenní aktivita včetně procesů připomínajících tektonické jevy na Zemi – žádná pozorování ale zatím nenasvědčují tomu, že by na nich fungovala přímá obdoba deskové tektoniky.\n\nBylo hlášeno, že Titan, největší měsíc Saturnu, ukazuje známky tektonických procesů na snímcích přistávacího modulu Huygens, která přistála na povrchu Titanu 14. ledna 2005.\n\nVěří se, že mnoho exoplanet má deskovou tektoniku formující jejich povrch. Na exoplanetách o velikosti Země se bude desková tektonika pravděpodobně vyskytovat, pokud bude na jejich povrchu přítomen oceán vody. Na místo toho na větších planetách tzv. super-Zemích se bude nacházet i bez přítomnosti vody. Desková tektonika však nemusí být pro život důležitá.\n\n\n"}
{"id": "34899", "url": "https://cs.wikipedia.org/wiki?curid=34899", "title": "Vulkanismus", "text": "Vulkanismus\n\nVulkanismus nebo také sopečná činnost popř. magmatismus je souhrn projevů vnitřní energie planety, který se projevuje sopečnou činností, zemětřesením, tepelnou metamorfózou či případně dalšími projevy, a to jak na povrchu, tak i na mořském dně.\n\nVulkanismus se projevuje stoupáním teplejšího magmatu od spodních do svrchních částí planetárních obalů až dojde občas k jejich průniku na povrch, kde se magma vyvalí a začne ve formě lávy vytvářet nová tělesa jako například štítové sopky, stratovulkány, lávové proudy, lávová jezera, či výrony plynů ve formě fumarol či solfatar nebo projevy geotermální energie. Vulkanismus je vždy spojen se vznikem magmatických hornin. Sopečná činnost vyvolává i otřesy planety, ty jsou většinou menšího rozsahu, protože mají vysoko položené epicentrum.\n\nNicméně za určitých podmínek nebo na jiných tělesech sluneční soustavy nemusí být vulkanismus nutně spjat s výstupem roztaveného magmatu bohatého na křemík. Můžeme se tak setkat s bahenními sopkami, asfaltovými sopkami, nebo sopkami tvořenými směsí vodního ledu a různých solí, tedy projevy kryovulkanismu.\n\nProjevy sopečné činnosti na Zemi jsou nejčastěji vázány na okraje litosférických desek, kde dochází k akumulaci energie a jejímu uvolňování, či na oblasti tzv. hot spot, nad kterými pak vznikají sopky.\n\nPodle místa výskytu se rozlišují:\n\nVulkanismus byl pozorován i na jiných planetách než je Země a to například na Marsu, kde se nacházejí obrovské štítové sopky, či na měsíci Io, kde se do dneška nacházejí aktivní sopky. Vulkanismus je spojen také se vznikem terestrických planet a měsíců s pevným povrchem, kdy byl aktivní během rané fáze jejich formování.\n\nS vulkanismem je spojen i ekonomický význam, protože mnoho velmi významných ložisek rudných i nerudných surovin je vázáno na vulkanické oblasti.\n\n\n"}
{"id": "34901", "url": "https://cs.wikipedia.org/wiki?curid=34901", "title": "Rekurze (programování)", "text": "Rekurze (programování)\n\nRekurze je programovací technika, při níž je určitá procedura nebo funkce znovu volána dříve, než je dokončeno její předchozí volání.\n\nPoužití rekurze může u některých úloh vést ke stručnému a matematicky elegantnímu řešení. Nevede ale nutně k řešení optimálnímu. Použití rekurze vede obvykle k jinému rozložení využití prostředků přidělených programu operačním systémem, případně k jejich rychlejšímu vyčerpání, proto se při optimalizaci programu většinou snažíme rekurzi omezit nebo odstranit.\n\nNěkteré (zejména starší) programovací jazyky a některé překladače rekurzi neumožňují; jiné vyžadují, aby programátor explicitně uvedl, že je daná procedura nebo funkce rekurzivní.\n\nJednou ze základních součástí většiny programovacích jazyků jsou cykly. Existují však i jazyky, které místo cyklů využívají právě rekurzi. Jedná se například o Lisp či Prolog.\n\nRekurzivní chování může být různé v závislosti na tom, kolik podprogramů se jí účastní. Rozlišujeme dva základní typy dělení.\n\n1. Volání může probíhat přímo nebo nepřímo:\n\n2. Podprogram může být volán jednou nebo vícekrát:\n\nProgram, který používá rekurzivní volání, obvykle provádí tyto kroky:\n\nPři deklaraci datových struktur rekurze znamená, že určitá struktura (objekt) obsahuje odkaz na strukturu stejného typu.\nV oblasti algoritmů můžeme pomocí rekurze nalézt řešení obecných úloh rozkladem na dílčí úlohy stejného typu. Často jej nalezneme v algoritmech typu „rozděl a panuj“. Tato programovací technika se hodí pro takové úlohy, u nichž je rozdělení na menší úlohy stejného charakteru snadné a přirozené. Typickým příkladem přirozeně rekurzivního algoritmu je průchod stromem (s obecným počtem potomků):\n\nPro zpracování celého stromu zavoláme proceduru a jako parametr jí předáme kořen stromu. Procedura pak rekurzivně volá sebe sama pro potomky aktuálního uzlu (čili pro podstromy daného stromu), dokud nedosáhne k uzlům, které nemají žádné potomky (v grafové terminologii \"listy\").\n\nOblíbeným výukovým příkladem je funkce faktoriál formula_1, která je pro celá nezáporná čísla definována vztahy formula_2 a formula_3.\n\nNásledující funkce Faktorial používá při výpočtu rekurzivního algoritmu, který přesně odpovídá této definici.\n\nPoužití rekurzivních funkcí může výrazně zjednodušit řešení úlohy. Má však různá úskalí, které je potřeba při implementaci rekurze vzít v úvahu (viz Efektivita rekurzivních algoritmů níže). Při výpočtu faktoriálu je snadné se rekurzi vyhnout a nahradit ji jinou metodou – v tomto případě iterací.\n\nFibonacciho posloupnost je vhodnou ukázkou, jak lze řešit určitou úlohu různými a různě efektivními způsoby. Použití rekurze je zde sice přímočaré, ale není vhodné, protože neúměrně zvýší složitost úlohy.\n\nPrvní člen Fibonacciho posloupnosti formula_4, druhý člen formula_5 a každý další člen je součtem dvou předchozích. Prvních několik členů tedy vypadá následovně:\n\n\"n\"-tý člen posloupnosti lze nalézt pomocí rekurzivního předpisu formula_6 a z něho odvozeného rekurzivního algoritmu. Funkce volá sama sebe pro výpočet dvou předchozích členů posloupnosti a ty následně sečte. Struktura volání podprogramů tvoří strom. Tento způsob výpočtu má exponenciální časovou složitost. Je to dáno tím, že při výpočtu vyšších čísel počítáme opakovaně prvky, které jsme již počítali.\n\n\"n\"-tý člen Fibonacciho posloupnosti lze spočítat i bez rekurze. Stačí prvky posloupnosti počítat od začátku a ukládat je například do pole. První dva členy jsou dány (0, 1) a každým součtem předchozích dvou prvků lze získat další prvek. Na podobné chování (z hlediska paměti ale ne příliš optimalizované) vede použití tabelace (viz níže) na rekurzivní algoritmus.\n\n\nTento algoritmus lze optimalizovat dále. Stačí ukládat si jen poslední dvě hodnoty a paměťovou složitost tak lze zredukovat na konstantní.\n\nUkázkou vhodného užití rekurze je algoritmus Quicksort. Jedná se o rychlý a poměrně jednoduchý řadicí algoritmus. Princip spočívá v rozdělení posloupnosti čísel do dvou oblastí na základě srovnání s hodnotou nějakého vhodně zvoleného členu posloupnosti – nazýváme ji \"pivot\". Do první oblasti umístíme čísla menší než pivot a do druhé čísla větší. (Ideálním pivotem je hodnota blízká mediánu posloupnosti, proto se pivot se často volí z prostřed posloupnosti – lze předpokládat, že posloupnost může být již uspořádaná nebo částečně uspořádaná.) Pak se obě části rekurzivně řadí stejným postupem, dokud nebudou mít jednotlivé úseky pouze jeden člen. Jsou-li takto seřazeny obě části, je seřazená i celá posloupnost.\n\nJiným příkladem rekurzivního algoritmu může být úkol pro robota Karla, aby ušel polovinu vzdálenosti od místa, kde stojí, k protilehlé zdi, přestože neví, jak je zeď daleko. V takovém případě stačí vytvořit proceduru, během které v případě, že stojí již před zdí, tak se otočí čelem vzad, jinak udělá dva kroky, zavolá stejnou proceduru a udělá krok. (Pro jednoduchost předpokládáme, že před Karlem je sudý počet volných políček.)\n\nPoužití rekurze v algoritmech s sebou přináší výhody i nevýhody. Výhodou je jednoduchost a přehlednost algoritmu. Naopak nevýhodou je, že každé volání rekurzivní funkce zvyšuje hloubku zanoření funkce a vyžaduje dodatečné místo v paměti a čas procesoru. Při každém vyvolání podprogramu se provádí několik kroků: uložení lokálních proměnných do zásobníku, předání parametrů a návratové adresy a skok do podprogramu. Po ukončení rekurze se díky uloženým návratovým adresám řízení vrátí zpět a obnoví se uložený kontext.\n\nStandardní rekurze ukládá obvykle všechny lokální proměnné (statická analýza kódu se snaží o optimalizaci, ale nemusí být dokonalá), kdežto ruční implementace (např. iterace se zásobníkem) může být efektivnější – dobrý programátor ji dokáže napsat tak, aby se ukládaly pouze nezbytné informace.\n\nStejně jako u většiny algoritmů platí, že stručný zápis je vhodný pro úvodní seznámení s algoritmem či jeho hlavní myšlenkou. Následně se algoritmus vhodně implementuje, což může znamenat i opuštění rekurzivního popisu, návrh nových datových struktur (zásobníku spravovaného programátorem či pole pro dynamické programování) a jejich vhodnou obsluhu.\n\nTabelace je způsob odstraňování neefektivity pocházející z opakovaných volání se stejnými argumenty. Spočítané výsledky se ukládají (např. do pole) a místo opakovaného volání se přečte výsledek z tabulky, kam se uložil po prvním výpočtu s danými argumenty. Položky tabulky potřebují kromě uložené hodnoty 1 bit navíc, který určuje, zda jsou data platná, tj. už spočítána. Tabelace je typická pro dynamické programování. Tento přístup představuje trade-off (substituci) mezi časovou a paměťovou náročností.\n\nPole může být vícerozměrné, kdy počet rozměrů odpovídá počtu argumentů. Anebo jednorozměrné, použité jako hašovací tabulka. První reprezentace je výhodná, pokud jsou počítané hodnoty husté, druhá je spíše pro řídké.\n\nVýhodou tabelace je, že programátor nemusí měnit rekurzivní algoritmus. Nevýhodou je potřeba paměti pro tabulku.\n\nKoncová rekurze je optimalizační technika, která snižuje spotřebu paměti pro zásobník návratových adres. Pokud je posledním příkazem funkce rekurzivní zavolání sebe sama (nebo jiné funkce), pak překladač zajistí, že toto poslední volání neukládá data na zásobník, ale přepíše rámec volající procedury. Optimalizaci lze provádět pro přímou i nepřímou rekurzi. Ne všechny překladače ale tuto techniku podporují. V některých případech je nutné algoritmus přepracovat, aby se optimalizace koncové rekurze dala použít.\n"}
{"id": "34902", "url": "https://cs.wikipedia.org/wiki?curid=34902", "title": "Homonymum", "text": "Homonymum\n\nHomonymum (z řeckého ὅμος \"homos\" „tentýž, stejný“; ὄνομα \"onoma\" „jméno“) neboli slovo souzvučné je slovo, které má stejnou podobu (zvukovou nebo grafickou) jako slovo jiného významu i původu. Výskyt takových slov se nazývá homonymie.\n\nVznik homonym bývá nahodilý, třeba odvozením slov od podobných základů (\"vinný\") nebo přijímáním z cizích jazyků (\"kolej\").\n\nV češtině jsou homonyma poměrně řídká a jejich užívání většinou nezpůsobuje nedorozumění; k jazykům s hojným výskytem homonym patří např. angličtina, francouzština nebo čínština.\n\n\nPravá homonyma se shodují ve výslovnosti i v grafické podobě (pravopisu). Nepravá homonyma se shodují pouze v jedné z těchto podob a jsou:\n\nV širším pojetí existuje homonymie i na jiných úrovních, než jsou slovní (lexikální) jednotky:\n\nOd homonym se liší slova mnohoznačná (polysémantická). Zatímco u homonym je formální shoda v podstatě náhodná, jednotlivé významy nemají vzájemnou souvislost, různé významy mnohovýznamových slov souvislost mají a vznikly posunem základního významu na základě podobnosti. Příkladem je slovo \"oko\".\n\nHranice mezi homonymií a polysémií nemusí být vždy jednoznačná. V širším pojetí se za homonyma považují i slova, jejichž významy sice původně vznikly na základě mnohovýznamovosti, ale v současnosti již není vzájemná souvislost zřejmá (tzv. rozpad polysémie, např. slovo \"prát\" (bít, mlátit × zbavovat špíny vodou).\n\n\n\n\n"}
{"id": "34903", "url": "https://cs.wikipedia.org/wiki?curid=34903", "title": "Linda Rybová", "text": "Linda Rybová\n\nLinda Rybová (* 15. října 1975 Praha) je česká filmová a divadelní herečka a modelka.\n\nVystudovala balet a herectví na Pražské konzervatoři. Účinkovala v Divadle Komedie a v Divadle pod Palmovkou.\nV roce 1996 hrála v klipu k písni \"Andělé\" skupiny Wanastowi Vjecy.\n\nS manželem Davidem Prachařem má 3 děti — dcery Rozálii (* 2003), Josefínu (* 2004) a syna Františka (* 2008).\n\n\n\n\n\n\nJe druhou manželkou českého herce a dabéra Davida Prachaře, s nímž má celkem tři děti.\n\n"}
{"id": "34906", "url": "https://cs.wikipedia.org/wiki?curid=34906", "title": "Seznam světového dědictví v Africe", "text": "Seznam světového dědictví v Africe\n\nU každé položky je uveden český název, oficiální anglický název dle seznamu UNESCO, stručná charakteristika a odkaz na základní zdůvodnění zápisu dle UNESCO. Číslo v odkazu je současně číslo, pod kterým je lokalita vedena v Seznamu. Nejsou zde uvedeny arabské státy severní Afriky, které jsou zahrnuty v hesle Seznam světového dědictví v arabských státech.\n\nPoložky seznamu u jednotlivých zemí jsou řazeny podle roku zápisu do Seznamu. Následující seznam je platný k datu 10. 7. 2019.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "34907", "url": "https://cs.wikipedia.org/wiki?curid=34907", "title": "Cursus honorum", "text": "Cursus honorum\n\nCursus honorum (latinsky cesta poct, pořádek hodností) je pojem, označující služební postup jednotlivých úřadů v antickém Římě. Tato zvyková norma zaručovala, že nebylo tak možné jednoduše do úřadu dosadit občana, který se již dříve nestaral o státní záležitosti. Funkce tvořící \"cursus honorum\" tvořily následující úřady: vojenský tribun, kvestor, edil, prétor, konzul. V zastávání úřadů se postupovalo od nižších (kvestor, edil) k vyšším (prétor, konzul), pro zastávaní jednotlivých úřadů byl stanoven věkový limit. jestliže někdo zastával úřady v předepsaném věku, označovalo se to pojmem \"suo anno\" (např. Marcus Tullius Cicero nebo Gaius Iulius Caesar zastávali všechny úřady v předepsaném pořadí a v předepsaném věku).\n\nV době úpadku republiky byl tento postup porušován, např. Gnaeus Pompeius Magnus obdržel od senátu prokonzulské impérium, přestože do té doby neabsolvoval žádnou předepsanou magistraturu.\n\nPrvní stupněm, po absolvování desetileté vojenské služby, byla pro uchazeče o úřední hodnosti funkce kvestora (Quaestor), buď před jeho přijetím, nebo po přijetí do senátu. Tato funkce nezaručovala místo v senátu, ale praxe byla taková, že pokud úředník nebyl členem senátu, byl za něj přijat. Tato funkce byla bez imperia, kvestor byl vlastně nižší soudní a hospodářský úředník. Podmínkou této funkce byl věk 30 let.\n\nDruhým nižším úřadem byla edilita (aedilis), do kompetence těchto úředníků spadala péče o město Řím (\"cura urbis\"), o náboženské slavnosti a hry (\"cura ludorum\") a o zásobování Říma obilím (\"cura annonae\").\n\nPraetor byla vyšší soudní funkce s impériem, jejíž náplní byl dohled nad soudy. Uchazečem o tuto funkci se mohl jedinec stát devět let po vstupu do senátu a ve věku 40 let.\n\nPo další dvouleté přestávce následoval jeden ze dvou vrcholů úřední kariéry, kterým byl konzulát. Konzul byl nejvyšší úřední funkce, která sebou nesla nejvyšší soudní a vojenská práva.\nKonzulové svolávali sněmy a senát, předsedali na nich a předkládali jim návrhy. Vykonávali významné náboženské rituály jménem obce. K jejich právům patřilo vnitřně spravovat stát, kde jim příslušela např. péče o pořádek, bezpečnost, státní hospodářství a právo rušit nařízení všech nižších úředníků, kromě tribuna lidu.\nVe vojenské oblasti jim příslušelo vrchní velení, byli oprávněni stavět armádu a přijímat její přísahu, jmenovat a povyšovat důstojníky, vést válku, přijímat kapitulaci nepřítele.\nJejich impérium bylo v civilní správě omezeno právem občana odvolat se ke sněmu a právem veta tribuna lidu, vojenské impérium bylo neomezené.\n\nPosledním krokem v kariéře úředníka se stal úřad censora, který nebyl Římany pokládán za součást pořadí hodností. Vzhledem k tomu, že tohoto úřadu nemohl dosáhnout nikdo, kdo neprošel úřadem konzula, můžeme tuto funkci považovat za pokračování cursu honorum.\n\nNa censora kandidovali, nebo byli zvoleni jenom ti konzulové, kteří měli pověst čestných mužů a byli všeobecně uznávaní. Censor byl velmi vážený muž „nejpřednější ze Římanů“, a proto také zvolení bylo velkou poctou. Censoři dělali ohodnocování majetku římských občanů (\"census\"), na jeho základě zařazovali občany do příslušných majetkových tříd. Sestavovali seznam členů senátu, do kterého zařazovali občany, splňující majetkový census původně 400 000 sesterciů, později až 1 milion) a kteří v minulosti zastávali příslušné úřady – na prvním místě zapsali bývalé censory, pak konzuly, prétory, edily a kvestory. Jestliže nebyl naplněn stanovený počet členů, zařadili do seznamu nové členy s příslušným majetkovým censem. Tito noví členové se jmenovali \"homines novi\" („noví lidé“). Censoři sledovali i morálku členů senátu (\"mores\") i jejich rodinných příslušníků, na základě nemorálního chováni je mohli vyloučit ze senátu.\nPřidělovali „státního koně\", vedli soupis římských občanů. Měli také na starosti odhad majetku, státní zakázky a veřejné a stavební práce (např. silnice).\n"}
{"id": "34908", "url": "https://cs.wikipedia.org/wiki?curid=34908", "title": "Josef Topol", "text": "Josef Topol\n\nJosef Topol (1. dubna 1935, Poříčí nad Sázavou – 15. června 2015, Praha) byl český básník a dramatik.\n\nPo maturitě v roce 1953 se stal lektorem v divadle D E. F. Buriana. Při této práci studoval divadelní vědu (DAMU). Studium ukončil roku 1959. Od roku 1959 působil jako spisovatel z povolání. Roku 1965 se stal režisérem a dramaturgem Divadla za branou, jehož byl spoluzakladatelem (Otomar Krejča, Karel Kraus, Jan Tříska a Marie Tomášová). V roce 1972 bylo toto divadlo zakázáno a Josef Topol jako dramatik rovněž.\n\nPo roce 1972 měl několik zaměstnání a od roku 1977, kdy podepsal Chartu 77 pracoval, až do roku 1989, v dělnických profesích. V tomto období pracoval též jako překladatel (pod jménem jednoho ze svých přátel) v Činoherním studiu Ústí nad Labem.\n\nPohřeb se konal na Břevnově ve středu 24. 6. 2015. Smuteční mši v bazilice sv. Markéty celebroval Václav Malý. Mezi smutečními hosty nechyběl Vlastimil Harapes a Ondřej Pavelka. Pochován byl na Břevnovském hřbitově.\n\nJeho manželka Jiřina Topolová (1931–2016) byla dcerou spisovatele Karla Schulze (1899–1943). Starší syn Jáchym Topol (* 1962) se stal také spisovatelem a mladší syn Filip Topol (1965–2013) byl členem rockové skupiny Psí vojáci.\n\n\n\n\n\n"}
{"id": "34909", "url": "https://cs.wikipedia.org/wiki?curid=34909", "title": "Slída", "text": "Slída\n\nSlída je označení pro velmi širokou skupinu minerálů patřících mezi hlinitokřemičitany. Jde o významnou skupinu horninotvorných minerálů. Slídy patří mezi fylosilikáty, které krystalizují v monoklinické soustavě, někdy je jejich symetrii těžké rozpoznat, protože nabývají pseudohexagonální habitus. Mají dokonalou bazální štěpnost. Tento typický znak je dán jejich vrstevnatou krystalovou strukturou (projevuje se perleťovým leskem na štěpných plochách). Tenké průhledné či průsvitné lupeny dosahují i značných rozměrů. Bývaly používány i jako výplně oken a žáruvzdorných okének pecí. Slída je nevodivá, nehořlavá, taví se špatně, spíše vůbec.\n\nVšechny slídy mají podobné chemické složení, které lze vyjádřit vzorcem:\n\nSlídy se dělí na \"dioktahedrické\" (\"Y\" = 4) a \"trioktaedrické\" (\"Y\" = 6). Pokud je na pozici \"X\" ion K nebo Na, označuje se jako \"pravá slída\", pokud je na pozici \"X\" Ca označuje se jako \"křehká slída\".\n\nVýborná štěpnost slíd je důsledkem charakteristického uspořádání strukturních prvků, kde se mezi dvěma tetraedrickými sítěmi, které mají v rovině hexagonální symetrii, nachází oktaedrická síť, jejíž prvky se spojují do trojúhelníků. Tato struktura je označována jako t-o-t (tetraedr-oktaedr-tetraedr). Oktaedrická vrstva může existovat ve dvou podobách, jako trioktaedrická, podobná struktuře brucitu, nebo dioktaedrická, podobná gibbsitu. Vrstvy tvořené t-o-t strukturami jsou kompaktní ale mohou se spojovat s dalšími takovými vrstvami, čímž vzniká typická vrstevnatá struktura fylosilikátů.\n\n\n\n\nVelmi jemnozrnné slídy mají často větší rozdíly v obsahu iontů a vody a jsou obvykle označovány jako jílovité slídy. Patří mezi ně:\n\nČasto se však pojmem slída míní jen její nejznámější reprezentant – muskovit.\nV přírodě se ze slíd vyskytují nejčastěji dva druhy:\n"}
{"id": "34910", "url": "https://cs.wikipedia.org/wiki?curid=34910", "title": "Motorový vůz M 290.0", "text": "Motorový vůz M 290.0\n\nMotorové vozy řady M 290.0 (výrobní typové označení Tatra 68 podle použitých motorů), označované stejně jako vlakový spoj, na němž jezdily, také jako „Slovenská strela“, byly vyrobeny v roce 1936 pro Československé státní dráhy v Tatře Kopřivnice v celkovém počtu dvou kusů. Reprezentují technický pokrok a snahy o rychlou železniční dopravu v meziválečném Československu, výjimečné jsou svojí konstrukcí, vzhledem i cestovním komfortem. Podobně jako jiné tehdejší motorové vozy z ostatních zemí Evropy byly výrazně inspirovány konstrukcí automobilů a vyznačovaly se množstvím originálních technických řešení.\n\nVedoucím vývoje byl Hans Ledwinka, hlavní konstruktér známých tatrováckých automobilů, ze kterých byl odvozen aerodynamický tvar skříně vozů. Světově unikátním byl elektromechanický přenos výkonu podle patentovaného návrhu vsetínského elektrotechnika Josefa Sousedíka. Tento druh přenosu spolu s výkonnými motory a nízkou hmotností umožňoval velmi dynamickou jízdu. Vozy byly zkonstruovány pro maximální rychlost 130 km/h a v několika úsecích, kde to stav trati dovoloval, touto rychlostí běžně jezdily. V pořadí druhý vyrobený vůz dosáhl během zkušební jízdy 3. června 1936 rychlostního rekordu ČSD 148 km/h. \n\nDo pravidelného provozu byly zařazeny 13. července 1936, přičemž jezdily na motorovém rychlíku \"Slovenská strela\" Bratislava – Brno – Praha a zpět s cestovní dobou 4 hodiny 53 minut. Díky svým jízdním vlastnostem, pouze jediné zastávce, postupující rekonstrukci traťového svršku, nejvyšší prioritě a postupně optimalizovanému jízdnímu řádu zdolávaly trasu v posledním roce předválečného provozu za 4 hodiny 18 minut (zpátky do Bratislavy o minutu více) včetně tříminutové zastávky v Brně. To odpovídá cestovní rychlosti 92 km/h. Tato jízdní doba, resp. rychlost, na uvedené trase zůstala následující desítky let z mnoha příčin nepřekonaná – zejména proto, že železnice za komunismu se neorientovaly na rychlost a komfort, ale na velké přepravní výkony.\n\nVlakový spoj \"Slovenská strela\" byl zaveden, aby umožnil podnikat jednodenní návštěvy hlavního města Prahy. Byl poprvé v historii ČSD povinně místenkový a již během prvního roku provozu nastávaly situace, kdy samostatný vůz se 72 místy k sezení kapacitně nestačil poptávce. Cestujícím vozy nabízely pohodlný interiér 2. cestovní třídy (třídy byly tehdy 3) včetně roznášky nápojů i teplých pokrmů až na místo. Cena jízdenek odpovídala zaměření spoje zejména na majetnější občany – politiky, vyšší úředníky a podnikatele.\n\nBěhem druhé světové války byl provoz spoje po odtržení Slovenska ukončen a oba vozy zůstaly pro nedostatek paliva odstaveny a vyjížděly jen zřídka kvůli udržení technické způsobilosti. \n\nPo válce se v provozu obnoveného spoje \"Slovenská strela\" vozy M 290.0 střídaly s německými motorovými jednotkami, které zůstaly u ČSD jako válečná kořist a poskytovaly podobný luxus i podobně pokrokové technické řešení, avšak měly větší kapacitu. Vozy M 290.0 se tím pádem uvolnily na nasazení i na jiných spojích, ale i přesto do pravidelného provozu zasahovaly stále méně. Od přelomu 40. a 50. let dále sloužily už jen jako záloha pro vládní jízdy. \n\nPrvní vyrobený vůz byl definitivně vyřazen roku 1953 a než roku 1960 vyhořel a byl sešrotován, sloužil jako zdroj náhradních dílů pro druhý vůz. Druhý vůz, se kterým byl dosažen rychlostní rekord, vykonána první pravidelná jízda z Bratislavy do Prahy a kterým byla po válce podnikána většina vládních cest na Norimberský proces, byl definitivně vyřazen až v roce 1960, kdy byl předán Technickému muzeu Tatry. V devadesátých letech, kdy byla Tatra privatizována, přešel i tento vůz spolu s ostatními exponáty do soukromého vlastnictví. Roku 2000 získal vůz status kulturní památky a v roce 2010 byl prohlášen národní kulturní památkou. \n\nPo desetiletích chátrání byla roku 2018 zahájena jeho celková rekonstrukce s cílem obnovit podobu ze 30. let a vrátit ho v provozuschopném stavu zpět na koleje, včetně zachování Sousedíkova systému pro přenos výkonu i původní maximální rychlosti. Restaurátorům napomáhají stovky dochovaných technických výkresů i vysoce kvalitní původní fotografická dokumentace výroby vozu. Oprava by měla být dokončena v roce 2020. Současně probíhá v Kopřivnici výstavba nového výstavního pavilonu, který vozu poskytne lepší ochranu než původní venkovní zastřešené stání.\n\nPři vývoji řady M 290.0 Tatra zužitkovala své zkušenosti jak se stavbou železničních vozů, tak s výrobou automobilů. Na vozy se tím pádem dostalo mnoho prvků z konstrukce automobilů. Byly například opatřeny výrazně aerodynamickým tvarem vozové skříně (jako první motorové vozy, přesněji vůbec první hnací vozidla ČSD), upravenými motory z nákladních automobilů, brzdami podobnými bubnovým či okny autobusového typu. I unikátní elektromechanický přenos výkonu byl původně navržen pro automobil. \n\nKaždý vůz měl dva dvounápravové podvozky s vnitřním příhradovým rámem a neobvykle velkým rozvorem 4150 mm. Podvozky byly ojedinělé také tím, že samotný rám byl výrazně kratší, než rozvor podvozku, a tedy že nápravy byly umístěny vně hlavní části rámu. Uspořádání pojezdu bylo (1A)’ (A1)’, tedy na každém podvozku vnitřní dvojkolí hnací a vnější volné. Dvojkolí byla uložena pomocí naklápěcích válečkových ložisek švédského výrobce SKF. I dvojkolí byla netradičně řešena, celistvá kola o průměru 920 mm byla odlita z jednoho kusu materiálu, s osmi vyřezanými otvory pro odlehčení a zároveň pro chlazení brzd – vnitřní plocha věnce kola byla upravena na brzdící plochu a sloužila v podstatě jako brzdový buben. Jízdní plochy kol měly nezvyklou kuželovitost 1 : 40 a 1 : 20. Nový tvar kol spolu s rozvorem podvozku napomáhal ke klidnému chodu vozidla. \n\nVypružení náprav (tzv. primární vypružení) zajišťovala u každého kola dvojice obrácených listových pružnic, které se jedním koncem opíraly o rám podvozku a druhým o ložiska na nápravách. Skříň byla na podvozcích uložena pomocí postranních kluznic vypružených (sekundární vypružení) vždy dvěma šroubovými pružinami.\n\nPřímo do podvozků byly instalovány hnací agregáty – šestiválce Tatra 67. Motory tohoto typu Tatra vyráběla v licenci MAN-Bosch-Acro v letech 1933–1939, byly jimi osazovány nákladní automobily a autobusy Tatra 24 (v závislosti na motoru nesly vozy různá označení; tyto konkrétně Tatra 24/67). Stejnými motory byly vybaveny také železniční motorové vozy řady M 232.1 z roku 1933. \n\nMotory Tatra typu 67 byly vznětové, měly zdvihový objem 16 625 cm, průměry válců 140 mm a zdvih pístů 180 mm. Při 1400 ot/min dosahovaly výkonu 140 koní (103 kW). Po osazení na \"Slovenskou strelu\" se ale jízda zdála být příliš hlučná, a tak byly motory ještě v průběhu výroby vozů přestavěny na spalování benzinu, čímž se problémy s hlukem a vibracemi zmírnily. Upravené motory dostaly označení Tatra 68 a při 1360 ot/min dosahovaly výkonu 165 koní (121 kW).\n\nJako palivo se používala lihobenzínová směs. Dvě nádrže v čelech vozů (umístěné po levé straně sedadla strojvůdce) měly objem 220 l a oddíl rezervní nádrže o objemu 30 l. Výfukové plyny byly vedeny ohebnou hadicí na střechu vozu do aerodynamicky tvarovaných komínků. Motory byly opatřeny vodním chlazením s nezávisle poháněnými ventilátory. \n\nKromě pohonu vozu samotného sloužily motory ještě poháněly čerpadla chladicího vodního okruhu, větráky chladiče a tříválcový pístový kompresor, který stlačeným vzduchem zásoboval brzdový systém a pomocná pneumatická zařízení.\n\nJedinečný byl ve své době pokrokový, patentovaný elektromechanický přenos výkonu z motoru na nápravu navržený Josefem Sousedíkem. Do té doby byly železniční vozy vybavovány přenosem buď čistě mechanickým, tzn. převodovou skříní, nebo čistě elektrickým; v některých zemích včetně Československa se nově experimentovalo také s převodem hydraulickým. \n\nSousedíkovo řešení spočívalo v tom, že ke spalovacímu motoru byl připojen ještě stejnosměrný generátor a trakční elektromotor. Při rozjezdu a nízkých rychlostech se spalovacím motorem roztáčel stator generátoru a indukovaným proudem se poháněl elektromotor, jinak řečeno výkon byl přenášen elektricky. Při dosažení rychlosti přibližně 82 km/h, v závislosti na otáčkách motoru, sepnul strojvedoucí elektromagnetickou lamelovou spojku (nebo byla sepnuta automaticky), čímž byl výkon motoru přenášen přímo, mechanicky. \n\nPodstatnou výhodou Sousedíkova systému byl přenos plného krouticí momentu spalovacího motoru přímo na hnací nápravu, a již od rychlostí blízkých nule. Oproti obyčejnému mechanickému přenosu výkonu Sousedíkovo řešení umožňovalo vozům právě díky vyššímu záběrovému momentu elektrického přenosu klidnější rozjezd bez nepříjemného škubání a zároveň s velkým zrychlením. Další výhodou bylo jednoduché ovládání vozu, vyšší účinnost a tím pádem úspornější provoz.\n\nSousedíkovo soustrojí plnilo také funkci elektrodynamické odporové brzdy. Pohybová energie vozidla se v elektromotorech měnila zpět na elektrickou a ta pak v odpornících na teplo. Účinnost tohoto typu brzdy klesá společně s rychlostí. Při poklesu rychlosti zhruba pod 20 km/h, kdy už je rekuperační efekt zanedbatelný, vozidlo dobrzdilo běžnou tlakovzdušnou brzdou systému Knorr, která působila brzdovými čelistmi na zmiňované vnitřní strany věnců kol. Brzdové obložení tvořily azbestové destičky značky Ferodo. Jako doplňková sloužila ruční mechanická brzda, působící vždy jen na přilehlý podvozek.\n\nVůz se ovládal akcelerační pákou a kontrolérem s klikou, podobně jako dříve tramvaje. Kontrolér ve spojení s pákou akcelerátoru a odstředivým regulátorem zajišťoval automatické řazení rychlostí. Obsluha vozu byla tím pádem jednoduchá a strojvedoucí se tak mohl více soustředit na sledování trati. \n\nRychlost zaznamenával registrační rychloměr Hasler. Červená světla na přístrojové desce informovala o teplotě a případném nedostatku chladicí vody, nedostatku mazacího oleje a nastaveném směru jízdy, který se přepínal zubovou spojkou. Při případné poruše jednoho z agregátů bylo možné postavit zubovou spojku do střední polohy (mimo záběr), tím neprovozní motor odstavit a s druhým motorem nouzově dojet.\n\nPro vyšší bezpečnost byly vozy po vzoru \"Modrých šípů\" vybaveny zařízením, které by v případě, že strojvedoucí přestane reagovat, automaticky odpojilo spalovací motory a zastavilo vlak. Pod přístrojovou deskou byl pedál, který musel být sešlápnut, jinak vůz zastavil. V podstatě šlo o předchůdce zařízení na kontrolu bdělosti používaného na českých a slovenských železnicích v současné době.\n\nVozy byly navrženy na konstrukční rychlost 130 km/h, během zkušebních jízd dosahovaly bez zvláštních nesnází rychlostí okolo 140 km/h. Na rekonstruovaných úsecích hlavních tratí, kde to směrové poměry dovolovaly, měla řada M 290.0 v běžném provozu povolenu rychlost 130 km/h. Rozjíždění bylo díky elektromotoru Sousedíkova systému velmi klidné, tiché a především svižné – byla to nejen konstrukční rychlost, ale také dynamika jízdy, co \"Strele\" umožňovalo krátit jízdní doby. Československé tratě totiž tehdy (podobně jako dnes) trpěly mnoha lokálními propady rychlostí a dlouhých souvislých úseků na vysoké rychlosti nebylo mnoho. Na zhlavích dosud nezrekonstruovaných stanic na hlavní trati bylo potřeba brzdit na 60 km/h. Právě v takových případech přišla dynamika jízdy \"Strely\" vhod. Během zkušebních jízd bylo poukazováno na to, že vyšších rychlostí a klidnějšího chodu vozidel by bylo možné dosáhnout zřízením bezstykové koleje, která se již tehdy ve vyspělejších státech zaváděla. I v rámci omezení tehdejšího stavu infrastruktury byla jízda \"Strelou\" hodnocena jako tichá a bez otřesů.\n\nZ nuly na rychlost 130 km/h \"Strela\" zrychlila za zhruba 3 minuty po ujetí 4,4 km, čímž hravě předčila svou předlohu, italský vůz Fiat \"Littorina\" ALb 80, který údajně potřeboval na stejnou rychlost 6 minut a dráhu asi 10 km. Na stoupání 5 ‰ \"Strela\" dosáhla maximální rychlosti po 7170 metrech. Dobrými parametry se vyznačovalo také brzdění. Na spádu 6,7 ‰ vůz zastavil z rychlosti 105 km/h po použití rychlobrzdy zhruba za 25 s na dráze 400 m. Zde byla ovšem pro změnu lepší \"Littorina\", která při předváděcí jízdě v ČSR zabrzdila z rychlosti 120 km/h na spádu 2 ‰ na 190 metrech a na spádu 4 ‰ na 240 metrech. \n\nVe srovnání s \"Modrým šípem\" (pravděpodobně myšlen typ M 274.0 ze Škody Plzeň) byla \"Slovenská strela\" hodnocena jako stabilnější na výhybkách a vykazovala třicetiprocentní úsporu paliva.\n\nO konkrétní spotřebě paliva se dostupné prameny nezmiňují, až na jednu výjimku. Dochoval se údaj z nasazení na trasu Praha – Ostrava v roce 1945, na kterou \"Strela\" spotřebovala v jednom směru 265 litrů, což byla tehdy v porovnání s jinými motorovými vozy velmi slušná hodnota.\n\nVozová skříň byla s ohledem na úsporu hmotnosti provedena jako samonosná. Kostra skříně byla elektricky svařena z tenkostěnných ocelových trubek kruhového a čtyřhranného průřezu. Skříň dostala proudnicový tvar, jehož vhodnost byla na modelu ověřena zkouškou v aerodynamickém tunelu. Tvarování čel vycházelo z tehdejší nové generace proudnicových automobilů Tatra (která začala v roce 1934 Tatrou 77, prvním sériově vyráběným aerodynamickým autem na světě), podobnosti \"Strela\" nese zejména s pozdějšími Tatrami 87 a 97, které vznikaly ve stejné době jako \"Strela\" a rovněž pod vedením Hanse Ledwinky. Hodí se dodat, že za karoserii zmíněných automobilů byl zodpovědný Erich Übelacker a samotný tvar vycházel z návrhů Paula Jaraye, majitele švýcarské firmy pro vývoj proudnicově tvarovaných karosérií dopravních prostředků.\n\nAerodynamicky oplášťován byl i spodek \"Slovenské strely\", a to hliníkovým plechem. Střecha z pozinkovaného plechu byla ke skříni přinýtována.\n\nPůvodní vnější nátěr vozu byl višňově červený (s částečným přesahem do střechy), horní část střechy byla v barvě starého zlata a podvozky ve světlém odstínu dopravní šedi. \n\nHnací vozidla prvorepublikových ČSD běžně zdobila tzn. vlastnická značka (reliéf malého státního znaku) s přesně stanoveným umístěním, rozměry i přípustnými materiály. Na \"Slovenské strele\" byl znak pojat více reprezentativně – v podstatně větší velikosti zdobil čela vozů. Oproti tehdy běžnému provedení byl doplněn o písmena ČSD a namísto tradiční mosazi či bronzu odlit z elektronu – velmi lehké slitiny hořčíku a hliníku, používané v té době v automobilovém a leteckém průmyslu.\n\nČela vozu, ve kterých se nacházela stanoviště strojvedoucího, nebyla průchozí, neboť vozy řady M 290.0 byly navrženy k provozu bez přípojných vozů – proto nebyly vybaveny klasickými nárazníky ani spřáhly, pouze drobnými oky pro případný nouzový odtah. Nad čelními okny se nacházely reflektory prosvětlující velká písmena P a Z, která v duchu tehdejších předpisů označovala přední a zadní stranu vozidla. Později bylo v souvislosti se změnou předpisů označení odstraněno a reflektor upraven na klasický. \n\nStanoviště strojvedoucího bylo původně vybaveno dvěma sedadly – pevným sklopným pro strojvedoucího v ose vozu a vlevo od něj přenosným sklopným pro průvodčího. \n\nProstory nad motory byly uzpůsobeny k uložení velkých zavazadel, chráněny pletivem a uzamykatelné. V provozu se pro zavazadla využíval vždy prostor na zadním stanovišti ve směru jízdy. Na levé straně prostoru nad motory byla umístěna palivová nádrž a naproti ní hasící přístroj. \n\nNástupní prostory se nacházely v obou čelech vozu. Po jedné straně dveří do oddílu byly toalety, ve kterých byl kvůli snaze redukovat hmotnost vozu keramický obklad nahrazen xylolitem. Na toaletách (stejně jako v kuchyni) byly rozvody teplé i studené vody. Po druhé straně dveří do oddílu byla skříň s vytápěcím kotlem a prostorem k uložení jídelních stolů. \n\nVůz nabízel celkem 72 míst k sezení, z toho 40 v kuřáckém oddíle a 32 v nekuřáckém. Oba oddíly byly vedeny jako 2. vozová třída a vybaveny pohodlnými sedadly s měkkým pérováním. Sedadla šířky 1,15 m byla v uspořádání 2+2 proti sobě. Původní potahy měly podle dobových popisů barvu bílé kávy s hnědým žíháním. Kuřácký oddíl byl navíc vybaven hliníkovými popelníky pod každým oknem. Stěny byly obloženy překližkovými deskami, potaženy purpurovým umělým pergamenem a orámovány matnými hliníkovými lištami, strop byl bílý. Podlahu pokrývala červenobílá korková šachovnice a ve středové uličce navíc ještě rudý koberec. Dveře do oddílů tvořil dubový rám pokrytý leštěnou ořechovou dýhou. \n\nV prostoru oddělujícím oddíly byla na jedné straně středové uličky kuchyně a na druhé přípravna občerstvení. Většinu přípravny zabírala lednice (ke chlazení využívala skutečný led). Kuchyňka sloužila k přípravě nápojů a jednoduchých pokrmů, byla vybavena bojlerem Siemens Protos na 220 V, elektrickým vařičem na 24 V o výkonu 1200 W a nádobou na omývání. Občerstvení bylo servírováno přímo na místo, pro tyto příležitosti byl vůz vybaven 9 přístavnými stoly – 4 pro menší oddíl a 5 stolů pro větší oddíl bylo uschováno ve skříni v přiléhajícím nástupním prostoru. V literatuře se lze setkat se starší verzí výkresů, ve kterých byla kuchyně navržena jako sloučená s přípravnou na jedné straně uličky, naproti přes uličku se nacházela dvojice toalet (nástupní prostory byly plánovány menší a měly se v nich nacházet pouze kotle a skříně na jídelní stoly). \n\nVe voze se nacházel akumulátor o napětí 12 V a kapacitě 220 Ah, obvody na osvětlení tvořila soustava ERA 24 V. \n\nInteriér byl větrán střešním ventilačním kanálem, aby nebylo nutné za jízdy vysokou rychlostí otvírat okna a nevznikal průvan. Právě kvůli obavám z průvanu byla okna v oddílech pro cestující řešena podobně jako v autobusech. Malá, posuvná okénka v horní části oken dle dobového popisu dostačovala na to, aby z nástupiště do vozu bylo možné podat například noviny. Okna na toaletách byla výklopná a okna ve dveřích stahovací. \n\nStěny vozu byly s ohledem na co nejnižší hmotnost vyplněny čtyřmi vrstvami hliníkové fólie Alfol, zajišťující tepelnou izolaci. Listy fólie byly dovnitř kostry vloženy volně a upevněny obyčejnou režnou nití.\n\nTopení bylo řešeno jako teplovodní se samočinnou regulací teploty, využívající dva malé stáložárné článkové kotle Ostrak na koks umístěné ve skříních v obou nástupních prostorech. Ohřátá voda byla potrubím rozváděna do měděných topnic v oddílech. Kromě vytápění oddílů mohla voda také předehřívat motory, aby se v zimě nestartovaly studené, pokud byl vůz odstaven venku nebo mimo temperované stání.\n\nV zimě ale přesto bývalo cestujícím chladno – jednak táhlo od oken a proto byly v mrazech na spodní třetinu oken připevňovány houně; a jednak mělo topení problém s oběhem vody, protože kamna byla umístěna výše než topný okruh.\n\nPodle Kryšpínova systému značení, který se v Československu používal mezi lety 1921–1988, byla vozům přidělena řada M 290.0 a pořadová čísla 01 a 02. V pořadí první vyrobený vůz tedy nesl označení M 290.001 a druhý M 290.002. Šlo o první řadu motorových vozů, pravděpodobně i prvních hnacích vozidel vůbec, u kterých Kryšpínův systém již nedostačoval na zakódování nejvyšší povolené rychlosti (značení dokázalo reprezentovat jen rychlosti do 120 km/h; tento nedostatek se naplno projevil až o několik desetiletí později s rozšířením elektrických lokomotiv). \n\nOproti tehdejším zvyklostem, kdy označení hnacích vozidel mělo formu odlévané bronzové tabulky, mělo označení vozů M 290.0 formu lakovaných nápisů na skříni vozů, jak ostatně dokládají četné fotografie z jejich provozu. \n\nJediný dochovaný vůz M 290.002 během doby, kdy byl vystaven na veřejném prostranství ve Studénce, nesl nesprávné označení M 290.001. Jeho pravé označení mu bylo navráceno až při celkové renovaci v letech 2019–2020. \nAčkoliv podle dobového tisku byly v průběhu výroby vozů zvažovány názvy jako \"Létající Slovák\" či \"Létající Bratislavan\", nakonec se ustálilo pojmenování \"Slovenská strela\", pod kterým byly nové vlaky prezentovány. Všechny názvy vycházely z tehdejších trendů – například ve Spojeném království spojoval Londýn s Edinburghem expres \"Létající Skot\" (\"Flying Scotsman\"), v Německé říši slavila úspěchy motorová jednotka \"Létající Hamburčan\" (\"Fliegender Hamburger),\" ve Švýcarsku začínaly jezdit \"Rudé šípy\" (\"Rotter Pfeil)\", v Československu \"Modré šípy\" a dva roky po zahájení provozu \"Slovenské strely\" také \"Stříbrný šíp.\" Nutno zmínit, že německé slovo \"pfeil\" lze do češtiny překládat jako \"šíp\" i \"střela\".\n\nV drtivě většině případů se i v češtině až na výjimky ctí slovenský pravopis slova \"strela\". Takto název běžně uváděly i v jinak česky psaných textech již prvorepublikové ČSD a tisk. S počeštěnou verzí \"střela\" se lze setkat jen velmi vzácně.\n\nZpočátku označení vozů samotných a železničního spoje splývalo. V situacích, kdy se vysloveně jednalo o motorový vůz jako takový, běžně označení \"Slovenská strela\" používali konstruktéři Hans Ledwinka, Josef Sousedík a také samotné ČSD. – například na pohlednicích, plakátu k oslavám výročí Vlárské dráhy či zprávě o hospodaření ČSD. Potřeba důsledněji rozlišovat mezi pojmenováním vlakového spoje a motorového vozu vyvstala až poté, co se na vozbu rychlíku \"Slovenská strela\" začala nasazovat i jiná vozidla, než řada M 290.0. Zejména po 2. světové válce se tak v tisku objevuje řada nejasností, způsobených právě používáním stejného názvu jak pro vůz, tak pro vlakový spoj.\n\n\"Slovenská strela\" byla prvním oficiálně pojmenovaným vlakovým spojem čistě v režii Československých drah. Avšak úplně prvním pojmenovaným spojem na území Československa byl již za první světové války \"Balkanzug\" (\"Balkánský vlak\"), přepychový vlak zejména pro politiky, diplomaty a důstojníky, jezdící 2x týdně na trase Berlín – Istanbul na třech vozebních ramenech, z čehož jedno vedlo přes Prahu a další přes Bohumín a Žilinu. Provoz spoje skončil těsně před koncem války a jeho název v československém prostředí na nějaký čas upadl do zapomnění, než se od 15. května 1930 \"balkánský rychlík\" v nové podobě do jízdního řádu opět vrátil jako pár vlaků 147/148. \n\nPo první světové válce se vlivem všeobecného technického pokroku a rozvoje spalovacích motorů objevily dva nové způsoby dopravy konkurující železnici – auta a letadla. Zejména autobusy a automobily zapříčinily výrazný pokles počtu přepravených cestujících, nejvíce ve 2. a 1. třídě.\n\nRuku v ruce s tím od roku 1929 hospodářská krize způsobila i pokles nákladní železniční dopravy, jejíž příjmy dřív vyrovnávaly nevýdělečnou osobní dopravu. To spolu s železniční infrastrukturou nepřizpůsobenou na potřeby nově vzniklého státu a špatným vedením podniku způsobilo i krizi Československých státních drah (ČSD). Z iniciativy Ministerstva železnic byly hledány nové cesty ke zlevnění a zrychlení železniční dopravy.Ještě před krizí si spalovací motor adaptovala i železnice. Už ve druhé polovině dvacátých let začaly ČSD k přepravě cestujících, podobně jako železniční správy většiny zemí Evropy, nasazovat do provozu motorové vozy (nástup motorových lokomotiv se odehrál mnohem později, byť v některých státech se s nimi experimentovalo již ve 30. letech). Důvodem byl zejména ekonomičtější provoz ve srovnání s parní trakcí – menší potřebná posádka i méně časově a personálně náročné zajištění provozu a údržby. Kromě toho motorové vozy mohly dosahovat větších rychlostí, než by stav tratí umožňoval pro parní vlaky. Vítaným vedlejším efektem bylo, že motorové vozy neprodukují zdaleka tolik kouře a sazí a snižují riziko požáru v okolí tratě, neboť z nich nevylétávají jiskry a žhaviny z popelníku.\n\nTo vše přispívalo ke zvýšení konkurenceschopnosti železnice vůči nastupujícímu automobilismu. Přínosy motorových vozů byly nejvíce patrné na vedlejších a lokálních tratích, kde umožnily zlevnění, zrychlení a dokonce rozšíření přepravy. Dobové porovnání ČSD ukazuje, že na totožný počet vlakolikometrů během 28 dnů na určité (avšak neuvedené) trati činily náklady parního provozu 71 799 Kč, kdežto motorový provoz vyšel jen na 28 241 Kč. \n\nPři zavádění trpěly motorové vozy v porovnání s parní trakcí vyšší poruchovostí, protože spolehlivost motorových pohonů v 20. a 30. letech ještě nebyla na takové úrovni, jako je dnes. Tento neduh byl ale ve srovnání s celkovým ekonomickým přínosem motorových vozidel zanedbatelný. Vůbec první motorový vůz pro ČSD, řady M 210.0, vyrobila Továrna na vagóny ve Studénce v roce 1925 a byl nasazen na místní dráze Zaječí – Hodonín. \n\nMnohé z prvních motorových vozů byly doslova kolejové autobusy a byly tak i běžně nazývány. V Československu to byly v letech 1926–28 vozy řady M 120.0 od výrobce ČKD (ve spolupráci s automobilkou Praga) nebo M 120.1 od Škody. Kromě zmíněných výrobců mnoho řad motorových vozů postavily také Závody Tatra v Kopřivnici, které v té době běžně vyráběly železniční vozy a automobily. \n\nČSD zaváděly vlaky motorové trakce na tehdejší dobu v celosvětovém měřítku rychlým tempem, počet motorových hnacích vozidel rychle rostl – od 4 v roce 1926, přes 123 v roce 1930, 379 v roce 1934, 501 v roce 1936 až po 550 v roce 1938, kdy ČSD byly v počtu motorových vozů podle některých autorů dokonce 2. na světě. První příčku držely s 683 motorovými vozy železnice v Německu, které bylo ovšem podstatně větší a lidnatější. Objem provozních výkonů v přepravě osob motorovými vozy ČSD dosáhl před válkou 25 %. Stinnou stránku bylo, že zmiňovaných pět stovek kusů tvořila vozidla 45 různých řad, což znamenalo velmi nákladnou údržbu.\n\nPočátkem třicátých let, po rozšíření motorových vozů na lokálkách, hledaly ČSD cesty ke zefektivnění a zrychlení i v dálkové osobní dopravě. Pro tuto roli byly objednány v té době dosud nejrychlejší a technicky nejpokrokovější Československé motorové vozy, souhrnně nazývané podle barvy laku jako \"Modré šípy\". Konkrétně šlo o vozy řad M 273.0 od Královopolské Brno, M 274.0 od Škody, M 275.0 od dodavatelů ČKD a Ringhoffer Praha. V letech 1933–38 bylo vyrobeno celkem 33 \"Modrých šípů\". K novým motorákům byly objednány přípojné vozy řady Calm od Ringhofferových závodů.\n\nOd nového jízdního řádu 15. května 1934 byly \"Modré šípy\" nasazeny na méně vytížené rychlíky a spěšné vlaky na hlavních tratích. Jezdily z Prahy do Plzně, Českých Budějovic, Klatov, Liberce, Mostu a Teplic a také z Bratislavy do Žiliny a Zvolenu. Přestože nebyly konstruovány pro provoz na velké vzdálenosti, byly zkoušeny i na trati Praha – Brno – Bratislava. Z hlediska pohodlí cestujících se vlaky v jízdě na větší vzdálenosti neosvědčily a zpočátku je provázela také řada „dětských nemocí“, které se ale časem podařilo odladit. \nPrvní plány Československých státních drah na pořízení velmi rychlých motorových vozů pro dálkovou dopravu na hlavních tratích spadají do roku 1933. Původní záměr ČSD, po vzoru německé jednotky \"Fliegender Hamburger\" (\"Létající Hamburčan),\" počítal se dvěma dvoudílnými jednotkami se 120 místy k sezení a elektrickým nebo hydrodynamickým přenosem výkonu. Podobné jednotky začaly být v československých strojírnách později vyvíjeny, ale nebyly nikdy objednány.\n\nPrvní návrhové kresby motorového vozu, ze kterého se později vyvinula \"Slovenská strela\", představila Tatra již koncem listopadu nebo začátkem prosince 1933, tedy ještě před oficiálním vypsáním soutěže na nové vozy. Navrhovaný vůz měl mít hmotnost 30 tun, podvozky o rozvoru 3300 mm s dieselovými motory a mechanickým přenosem výkonu (tzn. převodovou skříní), vzdálenost otočných čepů 14,65 až 16,15 m a samonosnou aerodynamickou skříň tvarově blízkou skutečně vyrobeným vozům.\n\nV listopadu 1933 požádala Ministerstvo železnic italská automobilka Fiat prostřednictvím spřízněné společnosti Walter o svolení k prezentaci svého nejnovějšího motorového vozu \"Littorina\" typu ALb 80 (\"b\" značí benzinový motor a 80 je počet sedadel pro cestující; vůz měl konstrukční rychlost 130 km/h a hmotnost 25,6 t), v prosinci pak proběhly předváděcí jízdy na Československých tratích s vozem označeným FS (Ferrovie dello Stato\")\" 80.04. Ministerstvo bylo ze zkušebních jízd nadšené, v hodnotící zprávě poukazovalo na to, že při průměrné rychlosti, kterou tento vůz během zkoušek dosáhl, by bylo možné výrazně krátit jízdní doby na hlavních tratích, a v závěru uložilo pilně sledovat vývoj motorových vozidel, zejména co se týče dosahovaných rychlostí, aby tyto poznatky mohly být využity při zavádění rychlých spojů v Československu. Waltrovka, která v té době v licenci vyráběla automobily Fiat, byla připravená v licenční výrobě produkovat i vozy \"Littorina\". \n\nPočátkem roku 1934 vypsalo ministerstvo železnic soutěž na dva samostatné rychlíkové motorové vozy, které by zajistily rychlé spojení Bratislavy s Prahou a umožnily tak podnikat krátké, jednodenní návštěvy, např. na obchodní či politická jednání. Vozy měly být reprezentativní, pohodlné, technicky špičkové s lehkou konstrukcí, velkým zrychlením i maximální rychlostí. S ohledem na požadovanou vysokou rychlost a tehdy používaný traťový svršek byly potřeba nízké dynamické účinky vozidla na trať – těm musela být podřízena hmotnost vozu. Ministerstvo obdrželo nabídky na vozy \"Littorina\", dále na vozy od Škody, ČKD a kopřivnické Tatry, která svou nabídku podala v polovině února 1934. \n\nTatra, inspirovaná italským příkladem, jak ostatně výslovně zmiňuje i dobový tisk, zvýšila u svého návrhu maximální rychlost na 130 km/h, vzdálenost otočných čepů na 18,5 m a hmotnost prázdného vozu snížila na 25 t. Dále je zmiňována podobnost s \"Littorinou\" v odlehčeném řešení disků kol. \nČeskoslovenské ministerstvo železnic zadalo Tatře 17. května 1934 zakázku číslo MŽ 19736-V/5-1934 (objevuje se také tvar 19736/1934-V/5) na dva motorové vozy druhé třídy (v době 3 vozových tříd šlo spíše o obdobu současné 1. třídy). Požadována byla konstrukční rychlost 130 km/h, hmotnost prázdného vozu 25 tun, mechanický přenos výkonu, dieselový motor o výkonu 140 koní nebo benzínový o výkonu 160 koní. Vozy měly být dodány již v polovině následujícího roku s předpokládanou cenou 1 048 590 Kč za jeden kus, dohromady tedy 2 097 180 Kč. Tatra zakázku evidovala pod číslem 2181 a vozy pod výrobními čísly 53 433 a 53 434. \n\nProjekt vedl Hans Ledwinka, tehdejší vedoucí konstrukční kanceláře a pozdější technický ředitel Tatry Kopřivnice. Ledwinka byl automobilový konstruktér, vynálezce úspěšného páteřového rámu Tatra-koncept, jenž automobily Tatry využívají dodnes, vedoucí vývoje proudnicově tvarovaných automobilů Tatra 77, Tatra 87, s níž Zikmund a Hanzelka podnikli cesty do Afriky a Jižní Ameriky, a Tatry 97, která se stala předlohou pro Volkswagen Brouk. Ledwinka měl na projektu \"Slovenské strely\" na starosti konstrukci vozů a mechanické části pohonu v duchu automobilové techniky, za jeho přínos se považuje invence, přesný odhad, zkušenosti a organizátorství. \n\nKlíčoví byli i další špičkoví pracovníci v jeho týmu. Například odborník na pevnostní výpočty Aurel Erdös. Roku 1902 byl v Curychu odměněn diplomem za nový způsob pevnostního výpočtu jeřábu a v roce 1943 představil jeden ze způsobů pevnostních výpočtů vozových skříní. Češtinu se údajně naučil jako devátý jazyk. \n\nVozovou skříň navrhl Alois Sperlich, spolupracovníky mu byli Josef Bayer a Karel Hagr. \n\nPodvozky měl na starosti inženýr Woller, bývalý šéf konstrukce ve studénecké vagónce, mechanické částí pohonu Jan Rychtář, hnací nápravu a její pohon Karel Pikulík, brzdu Woller. \n\nV roce 1935 se k týmu připojil Josef Sousedík, vynálezce a majitel elektrotechnické továrny ve Vsetíně, která tehdy již stejně jako Tatra a studénecká vagónka patřila do koncernu Ringhoffer. Za svůj život Sousedík dosáhl 58 patentů či patentových přihlášek v tuzemsku a 164 v zahraničí. Na projektu \"Slovenské strely\" Ledwinka svěřil Sousedíkovi řešení přenosu výkonu z motoru na hnací soukolí, k čemuž Sousedík využil elektromechanický přenos výkonu – světově jedinečný vynález, jenž si poprvé vyzkoušel na svém automobilu už v roce 1927. O patentování v ČSR zažádal 12. dubna 1933, tedy dva roky před prací na \"Slovenské strele\"; patent byl udělen 25. února 1936 pod číslem 53735 (následně získal ještě patent francouzský, americký a německý). \n\nSousedíkova továrna pro vozy dodala i další komponenty. I Sousedík se opíral o schopné spolupracovníky, zejména to byl výpočtář elektrických strojů Jiří Sequens, jeho tehdejší asistent a vedoucí provozu v továrně, pozdější pracovník Elektrotechnického ústavu Československé akademie věd.\n\nVzhled vozu, včetně použitých materiálů v interiéru a barevného provedení, navrhoval architekt Vladimír Grégr, žák Josefa Gočára, autor mnoha vil na Barrandově a dalších převážně obytných staveb v jiných českých městech. Grégr tvořil v duchu funkcionalismu a stejně jako mnoho jeho souputníků navrhoval pro své vily i interiéry včetně veškerého nábytku. V případě interiéru \"Slovenské strely\" se snažil o dosažení noblesního účinku jak barevným laděním, tak i užitím netradičních materiálů. Inspiraci hledal v zahraničí, například vzor pro okna převzal z moderních anglických rychlíkových vozů. Nebyla to jediná Grégrova práce pro železnice, pro ČSD také navrhoval interiér osobních vozů 2. a 3. třídy. \n\nReliéfy státních znaků na čelech vozů zhotovil akademický sochař Jan Nušl, který byl také šperkařem, designérem a obecně odborníkem na modelování z kovu. Spolupracoval s architekty Vladimírem Grégrem, Ladislavem Machoněm nebo Františkem Cubrem. Získal ocenění na Světových výstavách 1937 v Paříži a 1958 v Bruselu. Později působil jako docent na Vysoké škole uměleckoprůmyslové v Praze. \n\nModel karoserie jako jeden z prvních podstoupil zkoušku aerodynamického odporu ve vzduchovém kanále Vojenského technického a leteckého ústavu. S montáží vozů se v Kopřivnici začalo v létě 1934. Požadovaný termín dodání roku 1935 se kvůli snaze o preciznost a nejvyšší kvalitu nepodařilo dodržet a tak 5. června 1935 ministerstvo prodloužilo dodací lhůtu do 31. října 1935.\n\nV srpnu a září 1935 se pracovalo na spodku vozu, kostrách a oplechování bočnic, v prosinci se dokončovala hrubá stavba a kapotování. \n\nV lednu 1936 teprve proběhla pevnostní (deformační) zkouška hrubé stavby vozové skříně. Zkouška probíhala tak, že se skříň zatížila závažími, která měla hmotností i rozmístěním simulovat hmotnost cestujících a vnitřního vybavení. Pak se zatížená skříň zvedla jeřábem a byl ověřován její průhyb, resp. tuhost.\n\nNa jaře proběhly první zkušební jízdy na trati mezi Studénkou a Veřovicemi. Vozidlo se osvědčovalo, ale nepříjemnosti vznikaly právě kvůli vysoké rychlosti, která občas způsobovala nebezpečné situace na nechráněných i chráněných přejezdech, kde závoráři nestíhali včas sundávat závory. Po prvních jízdách byly kvůli velké hlučnosti a vibracím, s čímž Ledwinka nebyl spokojen, během několika týdnů oba vznětové šestiválce Tatra 67 přestavěny na zážehové s novým označením Tatra 68 a výkonem 165 koní.\n\nZkoušky nových vozů probíhaly od dubna do června 1936. Po zkušební jízdě 21. dubna, s ještě nedokončenými záchody a bufetem, Ministerstvo železnic 22. dubna opět prodloužilo dodací lhůtu pro provedení úprav. V květnu již byl spoj \"Slovenská strela\" uveden v novém jízdním řádu s poznámkou, že platí ode dne zavedení\n\nDne 3. června 1936 absolvoval vůz M 290.002 zkušební jízdu na trase Česká Třebová – Přerov se zástupci Ministerstva železnic, všech ředitelství státních drah a závodů Tatra Kopřivnice. Během této jízdy dosáhl vůz mezi stanicemi Olomouc a Zábřeh na Moravě rychlosti 148 km/h na přibližně 500 m dlouhé dráze, čímž vytvořil rychlostní rekord předválečných ČSD. Celý traťový úsek mezi Přerovem a Českou Třebovou pak zdolal se dvěma zastávkami při cestovní rychlosti 110 km/h. Chod vozu zůstával i při vysokých rychlostech klidný.\nOba vozy byly předány objednateli 4. června 1936 a následujícího dne byly fakturovány na celkovou částku 2 036 097,10 Kč, tedy o 61 082,90 Kč méně, než kolik smlouva předpokládala. Následovaly ještě další zkušební jízdy, převážně na Slovensku, a vykonání technicko-policejní zkoušky (v současné terminologii technicko-bezpečnostní).V úterý 16. června proběhla první zkušební jízda podle připraveného jízdního řádu (který počítal s maximální rychlostí 120 km/h namísto 130). V pátek 26. června proběhla z podnětu Ředitelství státních drah v Košicích zkušební jízda na trase Bohumín – Košice (331 km za 4 h 33 min) a následně pak ještě Košice – Obišovce. Uvažovalo se tehdy o výhledovém budoucím zavedení \"Slovenské strely\" také mezi Košicemi a Prahou (s předpokládanou dobou jízdy okolo 9 hodin). V úterý 30. června se oba vozy vydaly do Přerova, kam jeden vůz přivezl výpravu novinářů z Prahy a druhý z Bratislavy, aby navštívili Středomoravskou výstavu, jejíž součástí byla mj. do té doby největší železniční expozice v ČSR. Ve středu 1. července se konala převáděcí jízda z Bratislavy do Prahy se zástupci obchodních komor Bratislavy, Brna a Prahy, zemědělské rady moravskoslezské, města Bratislavy a jiných osobností. Tím byly zkušební jízdy pravděpodobně ukončeny.\n\nDva existující vozy nebyly úplně shodné, kvůli zmiňované výměně motorů měly drobné odlišnosti v podvozcích. Podvozky vozu 02 byly na zabudování dieselových motorů sice připraveny, ale motory byly osazeny už v zážehové úpravě. \n\nU obou vozů došlo ještě během výroby k doplnění čtyř otvorů do pluhů na čelech a ke zvýšení počtů ventilačních otvorů u dveří ze tří na pět. Během revize v září 1936 byly provedeny ještě úpravy vypružení vozové skříně na podvozcích v oblasti kladek, úpravy WC, zvětšení palivových nádrží a zabezpečení prostor pro zavazadla (resp. stanovišť strojvedoucích), kde byly původní sloupky s řetízky vyměněny za ochranný plot zajištěný zámkem. Samotná stanoviště byla vylepšena pro větší pohodlí – na čelní okna byly dosazeny sluneční clony, na palubní desce přibyla podložka s lampičkou pro dokumenty potřebné k jízdě a sedadla strojvedoucích byla vyměněna za větší a látkou potažená.\n\nDalší garanční oprava proběhla rok po uvedení do provozu. Problémem se ukázala být kapacita baterií a jejich dobíjení. Když se ve voze současně svítilo a vařilo v kuchyňce, dynama nestačila dobíjet baterie. Proto byly všechny sady baterií vyměněny. Zesilovaly se také třmeny uchycení elektromotorů. Zimní provoz odhalil nedostatečnou cirkulaci vody v topení, avšak tento nedostatek vyřešen nebyl. \n\nJednotlivé fáze výroby vozů řady M 290.0, ostatně stejně jako mnoho jiných zakázek, zachytil vedoucí podnikového fotoateliéru Kopřivnické Tatry Rudolph Kumpfe na sérii fotografických desek (evidovaných a dohledatelných pod zmiňovaným objednávkovým číslem 2181). Ačkoliv již byly dostupné pevnější a odolnější fotografické filmy, Tatrovácký ateliér patrně pro nesrovnatelně lepší kvalitu zobrazení zůstal věrný deskám. \n\nVozy M 290.0 se nikdy nevyráběly sériově a zůstalo pouze u dvou dodaných kusů, přestože ještě v roce 1936 ČSD uvažovaly o nákupu dalších. V návrhu rozpočtu na rok 1937 se objevilo pořízení 4 vozů M 290.0 s uvažovaným nasazením na trasy Praha – Karlovy Vary, Praha – Košice, Praha – Ostrava či Brno – Ostrava. Současně se pozornost ČSD obracela i na kapacitnější řešení – vícevozové motorové jednotky nebo aerodynamické parní lokomotivy. Původní záměr pořídit třídílné motorové jednotky podle holandského či německého příkladu u ČSD přetrvával dále i navzdory objednávce vozů M 290.0\",\" avšak nikdy nebyl realizován. \n\nZačátek provozu a první pravidelná jízda \n\nOba vozy Ministerstvo železnic ještě během výroby, 28. února 1936, přidělilo pod správu Ředitelství státních drah v Bratislavě a nařídilo umístit do bratislavské výtopny – proto byly nápisy na vozech požadovány ve slovenštině. Servis připadl dílnám v Nymburku. Ještě počátkem června 1936, v době konání zkušebních a předváděcích jízd, se počítalo se startem pravidelného provozu od úterý 30. června. \n\nStart byl nakonec posunut a do pravidelného provozu byly vozy nasazeny od pondělí 13. července 1936 jako vlak kategorie MR (motorový rychlík) 175/176 s obchodním názvem \"Slovenská strela\" na trase Bratislava – Praha a zpět, s jedinou zastávkou v Brně. Na první pravidelnou jízdu byl nasazen vůz 02 se strojvedoucím Františkem Pořádkem a posádkou sestávající z průvodčího a kuchaře. Vlak zdolal cestu bez zpoždění, přesně podle jízdního řádu. Dobový tisk dokládá, že \"Strela\" jezdila bez zpoždění minimálně celé první dva týdny. Na nový vlakový spoj upozorňovaly plakáty a reklamní pohlednice objednané u Atelieru Rotter, tehdy největšího pražského reklamního ateliéru. \n\n\"Slovenská strela\" se stala prvním luxusním rychlým spojem u ČSD. Zároveň šlo o první povinně místenkový spoj, přeprava stojících cestujících nebyla možná. Jízdenka z výchozí do konečné stanice vyšla na 100 Kč, což byla cena odpovídající běžnému tarifu pro rychlík (za rychlíky a spěšné vlaky se platil příplatek) a 2. vozovou třídu, povinná místenka pak stála dalších 5 korun. Cestování vlakem tehdy bylo obecně dražší než dnes, dělníci vydělávali okolo 500 Kč měsíčně, ministři a úředníci řádově tisíce, průměrný plat v roce v roce 1937 byl 764 korun.\n\nOproti 3. třídě byla 2. třída v roce 1937 dražší o čtvrtinu, v roce 1938 o třetinu. K dispozici byla i řada slev: 33⅓ % víkendové zpáteční jízdenky, 25–50 % skupinová jízda, 50 % lázeňská sleva, 60–70% při koupi traťového nebo časového lístku. Jízdenka na \"Slovenskou strelu\" se také příležitostně objevila jako výhra v soutěži. Režijky v tomto vlaku uznávány nebyly.\n\nSystém prodeje jízdenek fungoval tak, že například pro spoj ve směru do Bratislavy měly pokladny v Praze a Brně přidělený určitý počet míst ve vlaku a telefonicky si podle potřeby místa přepouštěly tak, aby sedadla neobsazená ve výchozí stanici bylo možné dodatečně obsadit v Brně.\n\nJiž během prvního roku provozu překonala \"Strela\" průměrnou obsazeností ostatní spoje ČSD, některé jízdy byly plně vyprodány a zájemci o cestu museli být odříkání. Aby měli cestující do Bratislavy, kterým byl spoj určen primárně, jisté získat místo ve vlaku, bylo později zavedeno omezení, doložené například v jízdním řádu 1938 – prodej místenek do Brna se zahajoval teprve 14 minut před odjezdem vlaku z Prahy.\n\n\"Strela\" jezdila každý pracovní den, což tehdy znamenalo od pondělí do soboty. Brzy ráno vyjížděla z Bratislavy, po desáté hodině přijížděla na pražské Wilsonovo nádraží (dnes Hlavní). Na dobu mezi příjezdem a odjezdem s vozem strojvůdci přejížděli na Masarykovo nádraží. Z Prahy vyjížděla okolo půl sedmé večer a v nočních hodinách se vracela zpátky do Bratislavy.\n\nTo umožňovalo cestovat nově do Prahy takzvaně na otočku, přesněji na zhruba 8 hodin. Proto byl spoj oblíbený hlavně mezi podnikateli, úředníky, nebo poslanci. Říká se, že jízdní řád byl přizpůsoben tak, aby slovenští poslanci stíhali začátek zasedání parlamentu.\n\nV počátcích pravidelného provozu, tedy v jízdním řádu 1936/37, byla na trati dlouhé 397 km jízdní doba z Bratislavy do Prahy 4 hodiny 52 minut, v opačném směru 4 hodiny 41 minut, cestovní rychlost v obou případech lehce překročila 80 km/h. Tento jízdní řád pro \"Strelu\" počítal s maximální rychlostí pouze 120 km/h a teprve krátce před jeho zavedením se ukázalo, že traťové poměry umožní využít i 130 km/h. \n\nPoměrně záhy tak došlo k výraznému zrychlení, neboť spolu s úpravou jízdního řádu pro maximální rychlost 130 km/h postoupily práce na rekonstrukci tratě, např. byla dokončena oprava úseku u Peček. I díky tomu se v období platnosti jízdního řádu 1937/38 jízdní doby \"Strely\" povedlo zkrátit na 4 hodin 21 minut ve směru do Prahy a zpět do Bratislavy na 4 hodiny 20 minut. \n\nJeště rychleji \"Strela\" jezdila od zavedení jízdního řádu 1938/39, kdy zdolávala trasu Bratislava – Praha dokonce za 4 hodiny a 18 minut, ve zpátečním směru o minutu více. Cestovní rychlost dosáhla 92 km/h. V té době byla \"Strela\" nejrychlejší vlakový spoj v Československu.\n\nPoznámky k tabulce: \n\nPrvorepublikový tisk uvedl v počátcích provozu \"Strely\" srovnání s dosavadní nejrychlejší alternativou na trase, kterou byl pár vlaků 147/148 \"balkánský rychlík\". Tento spoj projížděl stejnou trať za 5 hodin 51 minut (zpět do Prahy 6 hodin 1 minutu) s čistým časem jízdy 5 hodin 17 minut a průměrnou cestovní rychlostí téměř 68 km/h (66 km/h ve zpátečním směru). V porovnání s ním byly jízdní doby \"Strely\" o více než hodinu kratší. V letech 1937 a 38 se rozdíl v cestovních časech prohluboval – zatímco \"Strela\" zrychlovala, \"balkánský rychlík\" si nadále držel doby jízdy přibližně v rozmezí pěti a tři čtvrtě až šesti hodin. Například v roce 1937 tak \"Strela\" překonávala \"balkánský rychlík\" o více než hodinu a půl v obou směrech. Srovnání těchto dvou vlaků se dodnes objevuje a může vyznívat dojmem, jak zásadně motorový vůz umožnil zkrátit jízdní doby oproti parním vlakům. Avšak v tomto ohledu není srovnání úplně relevantní. Přestože \"balkánský rychlík\" byl tažen parní lokomotivou řady 387.0 \"Mikádo\" (která spolu s řadou 486.0 \"Zelený Anton\" patřila ke špičce prvorepublikových lokomotiv; obě řady měly konstrukční rychlost 110 km/h), nebyl koncipován jako co nejrychlejší spojení Bratislavy s Prahou, ale především jako spojnice Berlína s jihovýchodní Evropou, oproti \"Strele\" zastavoval po cestě ve třech stanicích (Břeclav, Brno, Choceň) namísto jedné a disponoval podstatně větší přepravní kapacitou. \n\nSrovnání dobře ilustruje spíše obecně přínos zavedení vrstvy expresních vlakových spojů. Například v září 1936, kdy byly po prvních dvou měsících provozu oba vozy M 290.0 zhruba na týden staženy na revizi do Kopřivnice, jezdil na spoji \"Slovenská strela\" (tedy na stejné trase se stejnými zastávkami a stejnou maximální prioritou) parní vlak složený pouze z lokomotivy, jídelního vozu a vozu první třídy. Kvůli horší dynamice jízdy a nižší maximální rychlosti jezdil se zpožděním v průměru 20 až 30 minut. Oproti \"balkánskému rychlíku\" byla parní náhrada \"Strely\" zhruba o půlhodinu rychlejší.\n\nRychlejší spojení Prahy, Brna a Bratislavy nabízela v té době jen letecká doprava. Letadlu Československých státních aerolinií na lince Praha – Brno – Bratislava – Záhřeb to z Prahy do Bratislavy trvalo v roce 1936 pouhých 100 minut. Kapacita byla 16 cestujících. Výsledná cestovní doba ale byla delší, protože zatímco nádraží na trase \"Slovenské strely\" byla v centrech měst, k době letu bylo ještě potřeba přičíst cestu na letiště v Kbelích, Černovicích a Vajnorech, která byla za městem. \n\n5. dubna 1937 byl zahájen provoz nového moderního letiště v Ruzyni. Letenka zakoupená dva dny před odletem vyšla v roce 1937 na 170 Kč. Součástí letenky bylo pojištění na 198 000 Kč pro případ smrtelného úrazu. Do tehdy největšího letounu domácí konstrukce, Avia F-IXD, vyráběném v Československu v licenci Fokker, se tehdy vešlo 17 cestujících, 2 piloti a radiotelegrafista. Let z Prahy do Bratislavy v roce 1937 trval 105 minut.\n\nV roce 1938 trvala na lince Praha – Bratislava – Budapešť a zpět cesta mezi českou do slovenskou metropolí jen 80 minut. Letadlo startovalo v 9:00 z Prahy, v 10:20 přistávalo v Bratislavě. Na zpáteční cestě startovalo v 16:40 z Bratislavy a v 18:00 přistávalo v Praze.\n\nVozy \"Slovenské strely\" se v provozu střídaly ob den, tedy vždy jeden z dvojice byl ve službě a druhý čekal v bratislavském depu jako záložní. Posádku vlaku tvořil strojvedoucí, číšník a minimálně v počátcích provozu také průvodčí. Řízení \"Strely\" bylo považováno za prestižní záležitost a každý z vozů měl pevně přiřazeného strojvedoucího – vůz 01 řídil pan František Pořádek a vůz 02 pan Varga. Strojvůdci měli z provozních důvodů zajištěny služební byty v Bratislavě. Jako strojvedoucí na \"Strele\" od roku 1936 působil údajně také Jan Vella, pozdější československý pilot RAF.\n\nO provoz bufetu se starala pražská pobočka \"Mezinárodní společnosti lůžkových vozů\" (\"Compagnie internationale des Wagons-Lits,\" zkráceně CIWL; známá dnes především jako původní provozovatel Orient Expresu), která pro ČSD zajišťovala provoz všech spacích, jídelních a bufetových vozů. V obsluze bufetu se střídali Václav Betáš, Teska a Jožko Brezanyi.\n\nZa první rok provozu, tedy od července 1936 do konce června 1937 bylo provedeno následující vyhodnocení:\n\nAni vozům řady M 290.0 se nevyhnuly nehody. Vůz 02 měl nejméně dvě doložené nehody. První byla srážka s tělem prasete, které vypadlo z nákladního vlaku. Došlo ke zohýbání aerodynamického opláštění na spodku vozu, poškození bylo opraveno během roční revize. \n\nV létě 1936 nebo 1937 vůz 02 v plné rychlosti smetl poblíž České Třebové fotografa stojícího v kolejích. Jeho osudná fotografie vlaku se vydařila, nestačil už ale včas uhnout. „Muž za několik dní na rozsáhlá zranění zemřel,“ vzpomínal na tragédii strojvedoucí pan Pořádek. \n\nRáno v pátek 12. listopadu 1937 srazil neurčený vůz \"Slovenské strely\" patnáctiletého chlapce, zámečnického učně Jana Kozla z Bratčic, když na železniční zastávce v Rajhradě přebíhal přes koleje. Přestože strojvůdce ihned začal nouzově brzdit, rychlík mladíka zachytil a těžce poranil na nohou a na hlavě. Po poskytnutí první pomoci byl zraněný přímo na palubě \"Slovenské strely\" dopraven do Brna, kde v Úrazové nemocnici krátce po poledni zraněním nakonec podlehl.\n\nVůz 01 se roku 1938 čelně střetl s nákladním automobilem, zadní čelo vozu bylo zdemolované a během oprav jezdil místo něj vůz 02. Podle dochované fotografické dokumentace oprava proběhla patrně přímo u výrobce v Kopřivnici. \n\nDoloženo je nasazení vozu 01 na oslavách 50 let Vlárské dráhy v neděli 18. července 1937. V rámci této akce proběhla zvláštní jízda \"Slovenskou strelou\" z Brna do Uherského Hradiště na výstavu Slovácka. Trasu tenkrát projížděly dva vlaky: \"Strela,\" reprezentující pokrokovou současnost, a již tehdy historická souprava parní lokomotivy s osobními vozy, které namísto vstupních dveří pouze na představcích měly ještě samostatné dveře do každého oddílu.\n\nPo odstoupení pohraničních území po Mnichovské dohodě se z mnoha hlavních hlavních železničních tratí, mj. i tratě do z Prahy do Bratislavy přes Českou Třebovou (trať přes Vysočinu byla teprve ve výstavbě), se staly tratě peážní, tedy vedoucí přes cizí území. Spojení Prahy, Brna a Bratislavy tak bylo přerušeno a po vyjednání s nacisty obnoveno až 5. listopadu 1938. Přestože obnovený provoz měl poloviční rozsah proti původnímu, \"Slovenská strela\" se vrátila včetně zachování původního jízdního řádu a již zmiňovaných dosud nejrychlejších cestovních časů.\n\nProvoz spoje \"Slovenská strela\" skončil po rozdělení Československa na protektorát Čechy a Morava a Slovenskou republiku roku 1939. Během druhé světové války byly oba vozy (stejně jako ostatní motorové vozy) mimo provoz kvůli nedostatku pohonných hmot – většinu jich spotřebovala armáda. Z Bratislavy byly vozy předány do výtopny Praha-Hybernské nádraží (tak se v letech 1940–1945 nazývalo Masarykovo), ale prakticky celou válku prostály odstaveny v halách dílen v Bubnech. Vyjížděly jen ojediněle, jednou až dvakrát měsíčně, k udržení technické způsobilosti. Jeden z vozů posloužil k cestě prezidenta Háchy a ministrů na otevření Severočeské hnědouhelné pánve.\n\nPo skončení války se vozy vrátily na původní trasu mezi Bratislavou a Prahou, obnovení spoje \"Slovenská strela\" bylo vykládáno jako jeden ze symbolů „opětovného spojení bratrských národů.“ V prvních měsících po válce byl spoj určen především pro „vládní činitele, kteří podnikají cesty v zájmu státním“, pro ostatní cestující bylo z Brna do Prahy vyhrazeno 10 míst a do Bratislavy 6. Jízdní doba v obou směrech přesahovala 6 hodin. K jízdě byly zapotřebí povolenky, které vydávala přímo příslušná Ředitelství státních drah, následně bylo ještě potřeba koupit si v Čedoku místenku. Teprve od 1. dubna 1946 byly povolenky zrušeny a opětovně zaveden prodej místenek na nádražích. Místenky stály 20 Kčs a šlo je koupit nejdříve den dopředu. Přednost měly jízdy služební před soukromými. \n\nBěhem prvních poválečných let probíhala obnova poničených železnic a jízdní doby se postupně přibližovaly k těm předválečným. Kvůli nedostačující kapacitě byla řada M 290.0 již počínaje obnovením provozu \"Strely\" stále častěji nahrazována německými motorovými jednotkami, které ČSD získaly jakou válečnou kořist. Kořistní vlaky umožnily rozšířit počet, kvalitu a kapacitu rychlých motorových spojení, od nového jízdního řádu 3. prosince 1945 mělo být 11 párů rychlíků vedeno motorovými vozidly. Avšak poněvadž německé vlaky určené na pravidelný spoj mezi Ostravou a Prahou nebyly opraveny včas, jezdily zpočátku tohoto jízdního řádu vozy M 290.0 krátce na nově zavedeném rychlíku 31/32 \"Ostravan\" či \"Ostravská střela\". Povinně místenkový spoj byl založen na stejném konceptu, jako \"Slovenská strela\" – umožnit jednodenní (zhruba 8hodinovou) návštěvu Prahy. Zastavoval pouze v Olomouci a později také v Přerově. Z tohoto období se dochovalo také porovnání – zatímco lehký vůz M 290.0 se 72 místy k sezení spotřeboval na jednu jízdu z Prahy do Ostravy jen 265 litrů paliva, 90tunová dvoudílná jednotka \"Hamburg\" (u ČSD řada M 297.0) se 77 místy spotřebovala 600 litrů paliva a navíc musela být řízena vždy dvojčlennou četou. \n\nZ \"Ostravanu\" byly vozy M 290.0 během roku 1946 přesunuty na trasu Praha – Karlovy Vary. Na obou trasách vůz řídil Alois Jenšík z Prahy. (O nasazení na lince do Karlových Varů se uvažovalo už v době zahájení pravidelného provozu vozů M 290.0 v roce 1936.)Vozy sloužily i pro vládní a ministerské jízdy na norimberský soudní proces, kam vozily také novináře, právníky a svědky. Kromě úřadů vozy využívali také příslušníci spojeneckých armád, kteří \"Strelou\" jezdili na Čedokem pořádané zájezdy do českých lázní na ozdravné pobyty a dále na prohlídku Prahy. Oběh vozu byl většinou třídenní, první den připadl na cestu do Bavorska, následoval den pobytu a posledního dne cesta zpět do Prahy. K těmto jízdám se využíval většinou vůz 02, zatímco vůz 01 se do Norimberku podíval pouze jednou nebo dvakrát, protože většinu doby strávil v Kopřivnici na opravě závady generátoru.\n\nNěkteré zdroje uvádějí, že dvojice vozů M 290.0 po komunistickém převratu roku 1948 již nebyla do pravidelného provozu zařazena. Podle jiného zdroje se od roku 1948 oba vozy vrátily na spoj \"Slovenská strela\" a pokud kapacita nedostačovala, byl v těsném závěsu vypraven další motorový vůz. V tisku je naznačeno, že ještě v úterý 10. února 1948 vůz M 290 na tomto spoji jel jako náhrada za neprovozní dvoudílnou jednotku.\n\nDo správy bratislavského depa už se řada M 290.0 už nevrátila, z Bubnů se po válce vozy přesunuly zpět pod Masarykovo nádraží a později do nově dokončeného motorového depa v Libni.\n\nK ukončení pravidelného provozu vozů M 290.0 přispělo několik důvodů. Jak již bylo v textu zmiňováno, již před válkou se jako slabina ukázala jejich nedostačující kapacita, resp. nemožnost provozu s přípojnými vozy. Předválečný vozový park ČSD byl v parní i motorové trakci značně rozmanitý, s mnoha (údajně až 45) nepříliš početnými řadami hnacích vozidel, a tedy náročný a nákladný na údržbu. Následné válečné události rozesely vozidla ČSD po velké části Evropy a k ČSD zavlekly mnoho řad cizokrajných. Roztříštěnost vozového parku přetrvávala, např. jen na motorové rychlíky měly ČSD k dispozici kromě dvojice \"Slovenských strel\" dalších 12 kořistních vlaků pěti řad, 33 \"Modrých šípů\" tří řad a jeden prototyp \"Stříbrného šípu\" (který ale po válce mnoho nenajezdil). Celkem tedy 48 vozidel 10 řad. \n\nPříchod 50. let (i s ohledem na nastupující centrální plánování) přinesl obnovu vozového parku v podobě velkých sérií nových motorových vozů a jednotek. Udržování atypů tak mohlo skončit. V průběhu 50. let nastal konec řady M 290.0 i mnoha dalších, například \"Modrých šípů\", přestože ještě nebyly příliš opotřebované či zastaralé. Hodí se však poznamenat, že původně pokrokové motorové vozy z 30. let byly v tomto desetiletí vyřazovány také v ostatních evropských státech (například ve Francii vozy \"Micheline\" a \"Bugatti\" již od roku 1952, v Maďarsku vozy \"Arpád\" od roku 1954, v Německu byl \"Létající Hamburčan\" vyřazen roku 1957, ...)\n\nVozy \"Slovenské strely\" navíc nenaplňovaly tehdejší představy o dopravě – komunistický režim upřednostňoval kvantitu před kvalitou – pro jejich komfort a reprezentativnost ale byly zachovány pro státní účely a koncem 40. let byla dvojice vozů vedena jako tzv. vládní záloha. Během roku 1950 údajně oba vozy M 290.0 (spolu se \"Stříbrným šípem\" M 260.001, prototypem M 234.001 a jednotkou \"Modrý blesk\" M 493.001) stály odstaveny v motorovém depu Praha-Libeň. V 50. letech již mnoho kilometrů nenajezdily. \n\nVůz M 290.001 byl vyřazen v listopadu 1953 a odstaven v areálu ŽOS Šumperk. Sloužil jako zdroj náhradních dílů pro druhý vůz, který tak mohl být dále udržován v provozním stavu. Později se vůz 01 dostal do Vagónky Studénka, kde měl projít rozsáhlou rekonstrukcí. Té se ale nikdy nedočkal – chátral na odstavné koleji a roku 1960 byl kompletně zničen požárem.\n\nVůz M 290.002 (držitel rychlostního rekordu a účastník většiny jízd na Norimberský proces) zůstal příležitostně ve vládním provozu do roku 1960, kdy byl v žalostném stavu z Libně předán do vznikajícího podnikového muzea Tatry v Kopřivnici. Zde byl nějaký čas odstaven na vedlejší koleji v areálu továrny a 15. června 1962 přemístěn do parku za Lašskou vilu. Kvůli vandalismu musel být oplocen. V říjnu 1966 byl vůz podruhé přestěhován, aby uvolnil místo připravované stavbě muzejního pavilonu. O několik desítek metrů byl přesunut pouze lidskou silou a konečně dostal přístřešek.\n\nČástečné renovace se dočkal letech 1969–1970. Tato oprava zasáhla do vzhledu interiéru a nebyla příliš ohleduplná k historické podstatě vozu – například téměř všechna okna byla kvůli špatnému stavu vyměněna za ne úplně přesné repliky, purpurové obložení stěn bylo vyměněno za bílé, razantní zásah prodělala sedadla uvnitř i navenek a získala světle zelený potah namísto původního béžového. V důsledku opotřebení se dále měnily žárovky, ventily, pouzdra ložisek, rohožky, koberečky, stolky atd. Nedotčené zůstaly pouze ventilační hlavice na stropě. Větší, kuřácký oddíl byl zcela zbaven sedadel (která se tak nedochovala), stolků i zavazadlových polic a využit k umístění expozice mapující železniční výrobu Tatry od počátků v roce 1881 do jejího konce roku 1951. Kvůli ničení interiéru návštěvníky se expozice přesunula a vůz se pro veřejnost uzavřel. V září 1974 provedli lakýrníci spolu s učni pod širým nebem první velkou obnovu vnějšího nátěru. Vůz byl přeznačen na M 290.001.\n\nV první polovině devadesátých let byla automobilka Tatra privatizována a součástí majetku nově vzniklé společnosti Tatra a.s. se stal i majetek Technického muzea Tatra a to včetně samotných sbírek.\n\nDruhá obnova nátěru proběhla v květnu 1993, avšak nerespektovala původní odstín ani odlišnou barevnost střechy, vše bylo překryto odstínem rudé odpovídajícímu soudobým kolejovým vozidlům. Roku 1997 byl vůz přestěhován z parku od bývalého muzea do důstojnějšího přístřešku před novým muzeem v centru města. Během času, kdy byla vystavena v Kopřivnici, začala být \"Strela\" považována za jeden z symbolů města.\n\nDne 22. května 2000 získal dochovaný vůz od Ministerstva kultury status movité kulturní památky. S platností od 1. července 2010 získal nejvyšší stupeň památkové ochrany – byl prohlášen národní kulturní památkou. Stal se tak jedinou movitou národní kulturní památkou v Moravskoslezském kraji. Ani právní ochrana však nezměnila nic na tom, že vůz dále chátral, desítky let trvající vystavení vlivům počasí a vandalů si vybíralo svou daň. Společnost Tatra a.s, která byla jeho vlastníkem, se od roku 1989 potýkala s častými změnami vlastníků a kvůli finančním problémům byl podnik v roce 2010 úplně zastaven a v roce 2013 vydražen. Po mnoha vnitřních změnách byl obnoven pod vedením nových majitelů, společnosti Tatra Trucks a.s.\n\nK umožnění renovace vozu přispělo více okolností. Noví majitelé Tatry kladli větší důraz na historický odkaz značky a prohlášení za národní kulturní památku v roce 2010 otevřelo později cestu k možnosti získat na opravu z fondů EU dotaci z Integrovaného regionálního operačního programu – Revitalizace vybraných památek II. V roce 2015 Tatra najala firmu BeePartner, která připravuje projekty a žádosti o dotace. Tato firma pak s historikem Jiřím Střechou a restaurátorem Janem Palasem připravila podklady pro restaurování \"Slovenské strely\".\n\nV roce 2017 představila společnost Tatra Trucks záměr vůz v souvislosti s výstavbou nového muzea rekonstruovat, v ideálním případě do provozuschopného stavu, trvale jej vystavovat v samostatném pavilonu a příležitostně využívat k tzv. nostalgickým jízdám pro veřejnost a významné firemní návštěvy.\n\nNásledujícího roku se záměr začal uskutečňovat – počátkem roku 2018 byla vypsána soutěž na rekonstrukci, ve které zvítězila Českomoravská železniční opravna (ČMŽO) s cenou 35 milionů korun a předpokládanou dobou prací dva roky. Druhým a poraženým účastníkem soutěže bylo DPOV Nymburk, které již mělo zkušenosti s opravou vozu M 260.001 \"Stříbrný šíp\".\n\n\"Slovenská strela\" je s využitím původní dokumentace opravována do plně pojízdného stavu a zpět do muzea by se měla vrátit vlastní silou po kolejích. Zrenovovaný stroj by měl i za současných podmínek provozu umožňovat maximální rychlost 130 km/h, k provozu nezbytná elektronika má být dodána jako přenosná a vůz jí má být osazen vždy jen pro konkrétní jízdu. Restaurátoři mají k dispozici 242 výkresů k vozové skříni, schémata zapojení různých přístrojů, návody k obsluze a podobně. Nedochované prvky interiéru (například výbava většího oddílu dříve odstraněná kvůli výstavě, ale také třeba některé měřící přístroje na řídícím pultu) budou znovu vyrobeny – od každého dílu se dochoval alespoň jeden kus, což umožňuje vyrobit přesné repliky.\n\nJak již bylo zmíněno, vozy M 290.0 byly objednány a dodány v počtu pouze dvou kusů. Ačkoliv se v provozu osvědčily a slavily úspěchy, další vozy již objednány nebyly. Jednou z příčin pravděpodobně mohla být nedostačující přepravní kapacita – \"Strela\" byla navržená k provozu sólo, tedy bez přípojných vozů, a všech 72 míst k sezení měla jen ve druhé vozové třídě.\n\nJeště minimálně v roce 1934, kdyby byly objednány vozy \"Slovenské strely\", uvažovaly ČSD také o objednávce třídílných jednotek po vzoru německých a holandských, které by zajišťovaly rychlou dálkovou dopravu mezi Prahou, Brnem a Bratislavou, zatímco řada M 290.0 by se přesunula na jiné nasazení. V prosinci 1934 ČSD zamýšlely pořízení dvou jednotek na 130 km/h, se 160 místy k sezení ve 2. třídě, šatnou a bufetem.\n\nProjektová dokumentace datovaná mezi 5. listopadem 1934 a 9. lednem 1935 dokládá, že firma Škoda projektovala třídílnou jednotku s dieselovým pohonem a elektrickým přenosem výkonu. Bylo rozpracováno několik variant návrhu, které se zachovaly v podobě výkresů Lo 45037, Lo 45047, Lo 45057 a Lo 44867 oddělení č. 82 lokomotivky Škoda. Karoserie tvarově vycházela z \"Modrého šípu\" M 274.0, ovšem s více aerodynamickými čely. Vlaky nesly označení \"pádík\". Výkon motorů je uváděn v prvních verzích 2×440 koní, v poslední verzi 2×550 koní. Konstrukční rychlost 130 km/h, v poslední verzi 135 km/h. Celkový počet míst k sezení kolísá mezi 132 a 160 (nebo 162). Délka vlaku kolísá v rozmezí 55 140 – 60 800 mm. Hmotnost prázdného vlaku se pohybuje mezi 123,3 – 139 t a nápravový tlak 12,7 – 14,2 t. \n\nNa obdobném konceptu třídílné jednotky s jakobsovými podvozky pracovala i ČKD. Počítalo se s výkonem 2×440 koní a konstrukční rychlostí 130 km/h. V porovnání s jednotkami od Škody měly tyto vlaky mít jiné uspořádání náprav a vnitřní uspořádání. Dveře se nacházely pouze v krajních článcích. V jednom krajním voze se nacházela strojovna s oběma motory, oddíl vlakvedoucího, bufet a oddíl třetí třídy v uspořádání 2+2 proti sobě, který pokračoval přes prostřední vůz až do poloviny druhé krajního článku. Zbytek vozu tvořil oddíl 2. třídy v uspořádání 2+1 proti sobě. Nápravový tlak měl být pravděpodobně 12 tun.\n\nK výrobě žádné jednotky nedošlo z prosté příčiny, že Ministerstvo vlaky neobjednalo. Následující předválečné a válečné události pak tyto projekty odsunuly do pozadí.\n\nV lednu 1936 vypsalo Ministerstvo železnic soutěž na čtyřnápravové motorové vozy na méně vytížené rychlíky a spěšné vlaky, s požadavkem na možnost jízdy s přípojnými vozy do hmotnosti 100 tun. Avšak pouze 3. vozové třídy a s konstrukční rychlostí 90 km/h. Mělo tedy patrně jít spíš o nástupce \"Modrých šípů\" než \"Strely\". Nabídky podala Tatra, ČKD Praha, Škoda Plzeň a brněnská Královopolská strojírna. Ministerstvo objednalo prototypy hned od dvou dodavatelů.\n\nTatře zadalo vývoj vozu řady M 462.0 s naftovými motory, Sousedíkovým systémem přenosu výkonu a pohonem všech náprav a současně si od ČKD Praha objednalo prototypový kus řady M 260.0, později nazývaného \"Stříbrný šíp\". Původně měly mít oba prototypy jednotnou skříň zastaralého typu od firmy Ringhoffer a vzájemně zaměnitelné motory, od obou požadavků ale nakonec ministerstvo ustoupilo, protože pro výrobce byly příliš svazující. \n\nS vývojem řady M 462.0 se v Tatře sice začalo, ale práce byly čím dál pozvolnější, až utichly úplně. Příčiny jsou předmětem spekulací. Například, že německé vedení firmy vývoj záměrně sabotovalo.\n\nNaproti tomu prototyp řady M 260.0, který ČKD vyvíjelo ve spolupráci s vlastní automobilkou Praga, se počátkem roku 1939 podařilo dokončit. Z vlastní iniciativy ČKD vznikl vůz, který se ministerstvem požadované parametry snažil překonat, vzhledově vycházel ze \"Slovenské strely\" a blížil se jí i technickými vlastnostmi. A tak navzdory požadované rychlosti pouze 90 km/h, které odpovídalo i Kryšpínovo číselné označení vozu, se konstruktéři snažili docílit 130 nebo 120 km/h (údaj se v oficiálních popisech různí). Dobový tisk to vysvětloval tak, že 90 km/h bylo pro jízdu s přípojnými vozy a 130 km/h bylo plánováno pro jízdu samostatně. Při zkušební jízdě 11. února 1939 mezi Prahou a Nymburkem vůz dosáhl 126 km/h. Při technicko-policejní zkoušce 17. února se slabinou ukázaly být bubnové brzdy, které pro vysoké rychlosti nedostačovaly, což bylo vyřešeno zaplombováním 6. rychlostního stupně na převodovce a omezením (resp. zachováním) maximální rychlosti na 90 km/h. Předváděcí jízdu Ministerstvo železnic ve spolupráci s ČKD uspořádalo 4. března 1939, následujícího dne nastala nacistická okupace a postupný všeobecný útlum provozu motorových vozů pro nedostatek paliva. Odladění nedostatků se \"Stříbrný šíp\" již nikdy nedočkal, přesto byl ještě v březnu 1941 zkolaudován. Taktéž na důkladnější ověření vlastností vozu a případnou sériovou výrobu již nedošlo.\n\nSouběžně se stavbou \"Stříbrného šípu\" vznikal v ČKD také v licenci vyráběný francouzský motorový vůz \"Micheline\" (pravděpodobně typ 23). Francouzská předloha tohoto vozu byla 30,36 m dlouhá, měla uspořádání pojezdu 4'D'4', konstrukční rychlost 135 km/h a po kolejích jezdila po pneumatikách.\n\nAerodynamicky tvarované parní lokomotivy přinášely možnost dosahovat vyšších rychlostí a současně nižší spotřeby uhlí a tím pádem i levnějšího provozu. Po úspěších těchto lokomotiv v Německu, Francii a dalších zemích projevily ČSD a Ministerstvo železnic v polovině třicátých let zájem také o tuto oblast. V roce 1936, kdy vyjely vlaky \"Slovenská strela\", reagovala na podnět Ministerstva lokomotivka ČKD, která se pro ubývající zakázky snažila s tímto programem uchytit, a nabídla pro rychlé spojení Bratislavy a Prahy koncept aerodynamicky tvarované rychlíkové lokomotivy nové řady 296.0. Trojčitá tendrová lokomotiva s uspořádáním pojezdu 2´B2´ měla s jedním s jedním zapřaženým vozem dosáhnout rychlostí 165 km/h. Podle návrhu by tato řada mohla vozit rychlíky \"Slovenská strela\" rychlostí 130 km/h se dvěma čtyřnápravovými vozy o celkové kapacitě vyšší než nabízely vozy M 290.0 z Tatry Kopřivnice. Dle prohlášení ČKD měla rentabilita provozu shodou okolností vycházet tak příhodně, že tato lokomotiva se soupravou tří čtyřnápravových rychlíkových vozů by se vyrovnala třídílné motorové jednotce s dieselovým pohonem a elektrickým přenosem výkonu.\n\nKe stavbě této lokomotivy nikdy nedošlo, zato se ČSD roku 1936 nebo 1937 rozhodly experimentálně opatřit aerodynamickým pláštěm stávající lokomotivu 386.001, aby sbíraly provozní zkušenosti pro další vývoj v této oblasti a patrně i pro budoucí stroje řady 296.0. \n\nPrvní zkušební a předváděcí jízdy vykonala lokomotiva se zapřaženými vagony na přelomu února a března 1938. Ukázalo se, že jejím přínosem je nakonec pouze estetická hodnota. Tratě ČSD neumožňovaly jízdu vysokými rychlostmi, na úseku Praha – Břeclav bylo jen 2,8 % (zhruba 9 km) délky trati na rychlost 100 km/h a přes 50 % (zhruba 160 km) na rychlosti do 80 km/h. Výhody aerodynamického pláště se neprojevily a očekávané snížení nákladů se nedostavilo. Téměř stejných výsledků bylo možno dosahovat i s dobře udržovanými stroji řady 387.0 \"Mikádo\".\n\nDalší vývoj v této oblasti přerušily předválečné a válečné události. V poválečných letech se lokomotivní výroba soustředila na doplnění a obnovu prořídlého vozového parku a obecně na základní zajištění železničního provozu a jeho spolehlivosti. Stavěly se rychlíkové lokomotivy jiných řad. Jediná aerodynamická lokomotiva ČSD byla zrušena a rozebrána roku 1948.\n\nAčkoliv nejde v pravém slova smyslu o nástupnický projekt, natož o produkt československého průmyslu, pro úplnost je vhodné uvést, že k rozšíření nabídky a zkapacitnění dálkových motorových rychlíků ČSD přispěly v poválečných letech německé vlaky. Před koncem války byly přesunuty na české území, aby byly uchráněny před bombardováním. Následně byly po skončení války zabaveny jako válečná kořist. Šlo jednak dvoudílné jednotky typu \"Hamburg\" německého označení 137.15, 137.151, 137.224, 137.228, 137.229 a 137.230. Dále o třídílnou jednotku \"Köln\" 137.852, jednotky \"Ruhr\" 137.283 a 137.286, jednotky pro příměstskou dopravu \"Wumag\" 137.289 a 37.292 plánované pro Porúří a jednotku \"Stettin\" 137.372 pro Štětín. Československým drahám se tak dostaly do služeb přímo ty vlaky, ke kterým před válkou vzhlížely. Nově nabyté jednotky přispěly (do určité míry) k realizaci původního záměru ČSD na propojení nejdůležitějších měst rychlými a pohodlnými motorovými vlaky. \n\nJeště v roce 1945 se začalo s opravami a přeznačením vlaků podle Kryšpínova systému. Při zkušebních jízdách na Československých tratích dosahovaly rychlostí 130–150 km/h. Pro běžný provoz měly povolenou rychlost 130 km/h v úsecích, kde již dříve byla povolena pro řadu M 290.0. V tisku a mezi lidmi se tyto vlaky přezdívaly \"Maybachy\" (podle výrobce jejich motorů) či \"Motorové střely\". Z jednotky \"Köln\" (nově \"Modrý blesk\") se stal nejrychlejší a nejluxusnější vlak ČSD, při technicko-policejní zkoušce 10. září 1946 na trati Praha – Česká Třebová dosáhla rychlosti 165 km/h. Šlo o rekord ČSD, ovšem zpravidla bývá přehlížen, protože nebyl dosažen s vozidlem domácí výroby (ačkoliv tehdy byla snaha vydávat Modrý blesk za produkt ČKD).\n\nVšechny jednotky s potýkaly s nedostatkem náhradních dílů, které se kvůli poválečné politické a ekonomické situaci obstarávaly obtížně, a jejich opravy byly problematické i kvůli chybějícímu know-how. V průběhu 50. let proto byly vlaky postupně vyřazovány nebo předávány zpět do Německa.\n\nVálka těžce poznamenala osudy autorů \"Slovenské strely\" – Josef Sousedík a Vladimír Grégr se zapojili do odboje a byli popraveni nacisty. Hans Ledwinka byl po válce odsouzen na 6 let vězení za kolaboraci (roku 1992 byl soudem plně rehabilitován) a po propuštění roku 1951 emigroval do Německa. Celý koncern Ringhoffer – Tatra byl po válce v rámci Benešových dekretů znárodněn.\n\nNicméně i přesto na přelomu čtyřicátých a padesátých let v Tatře vznikl projekt čtyřdílné motorové jednotky M 492.0 \"Tatran,\" který měl koncepčně navázat na \"Slovenskou strelu\" a stejně jako ona využívat elektromechanický přenos výkonu, jehož výrobu měla na starosti vsetínská továrna MEZ, původně založená a vlastněná Josefem Sousedíkem. Pro tyto účely byl systém přenosu zdokonalen a pojmenován DELKA (od slov dieselelektrická kaskáda). Vyhovět měl pro rychlosti až do 150 km/h.\n\nProfesor Robert Nejepsa, tehdejší vedoucí smíchovské konstrukční kanceláře Tatry, se podle vzpomínek pamětníků při návrhu \"Tatranu\" inspiroval na studijní cestě v USA čtyřdílnou jednotkou \"Train of Tomorrow (Vlak zítřka)\", kterou v letech 1945–47 společným úsilím vyvinula automobilka General Motors a vagonka Pullman-Standard coby prototyp demonstrující technický pokrok a představy o budoucnosti vlakové dopravy. Inspirace je patrná například v konstrukci a vzhledu vozových skříní nebo ve vložených vozech s vyhlídkovým oddílem v patře. \n\nJednotka \"Tatran\" je v některých materiálech uváděna s konstrukční rychlostí 130–150 km/h, kapacitou 220 cestujících, prázdnou hmotností 140 tun a obsazenou hmotností 160,7 tun. Jiné zdroje uvádějí konstrukční rychlost 135 km/h, 138 míst k sezení a prázdnou hmotnost 120 tun. Jednotka je výslovně označována jako čtyřdílná, přestože na dostupných výkresech je znázorněna jen jako trojdílná. \n\nAvšak mezinárodní dělba práce v rámci RVHP svěřila československému železničnímu průmyslu jiné úkoly a výroba motorových jednotek pro dálkovou dopravu připadla Maďarsku. Rozhodnutím vlády z roku 1950 byla výroba železničních vozidel v Kopřivnici ukončena (probíhající výroba řady M 131.1 skončila roku 1951 a byla přesunuta do Studénky) a továrna byla dále určena pouze k výrobě nákladních automobilů. \n\nVývoj a výroba \"Tatranu\" byly tím pádem ukončeny, ocelové profily dodané z USA a další již vyrobené díly vozové skříně byly sešrotovány. Místo toho bylo pořízeno deset maďarských motorových jednotek Ganz Hargita, u ČSD vedených jako řada M 495.0, které byly nasazeny na vlak \"Slovenská strela\", \"Ostravan\" a další spoje. \n\n\n\n\n"}
{"id": "34912", "url": "https://cs.wikipedia.org/wiki?curid=34912", "title": "Muskovit", "text": "Muskovit\n\nMuskovit (název podle Moskvy, odkud se dovážel nejkvalitnější; dříve zvaný \"kočičí stříbro\") je světlý druh slídy, který má tabulkovitý vzhled s perleťovým leskem. Mívá bělo-šedou barvu, ale může být i nažloutlý nebo načervenalý. Využívá se jako žáruvzdorný materiál například u amerických kamen či u vysokých pecí.\n\nJe velmi hojný v pegmatitech, v žule, v krystalických břidlicích a nebo svorech. Chemicky se jedná o hlinitokřemičitan draselný s malou příměsí sodíku, vápníku a železa. Vyskytuje se v Anglii, Rusku, Indii a USA.\n\nVzniká z magmatu s vysokým obsahem křemíku, přeměnou jílových minerálů.\n\nRelativní permitivita ε je 5 až 9.\n"}
{"id": "34913", "url": "https://cs.wikipedia.org/wiki?curid=34913", "title": "Biotit", "text": "Biotit\n\nBiotit (neboli tmavá slída) je minerál ze skupiny fylosilikátů typický svojí tmavou barvou (černá, hnědá, červenohnědá, zelená, ale velmi vzácně i bezbarvá). Má vynikající štěpnost podle plochy (001) na kterých je až průhledný. Minerál se štípe v lupenech, které jsou pak elastické a dají se při mechanickém tlaku ohýbat. Biotit je jedním ze základních horninotvorných minerálů, který se velmi běžně vyskytuje ve většině hornin. Nejčastějšími příměsmi jsou titan a sodík.\n\nBiotit vzniká převážně krystalizací z magmatu u vyvřelých hornin (žuly, pegmatity, granodioritů, minet atd), či metamorfózou jílovitých minerálů. Krystalizuje do pravidelných pseudohexagonálních tabulek.\n\nVyskytuje se především v magmatitech (např. v granitech, granodioritech, dioritech, syenitech a trachytech) a v metamorfovaných horninách (svorech a rulách). V podobě velkých tabulek se nachází v pegmatitech. V sedimentárních horninách je přítomen jen výjimečně, neboť není odolný vůči zvětrávání.\n\n\nMinerál se získává těžbou v dolech.\n\nBiotit se využívá jako izolační a žáruvzdorný materiál. Je to dobrý tepelný a elektrický izolant, což se využívá ve velkém množství průmyslových odvětví. Vyjma těchto dvou vlastností se využívá jako plnivo barev, součást speciálních cementů, omítek, při výrobě elektroporcelánu.\n\nSvět\nČR\n\nZvětráváním biotit ztrácí část železa a hořčíku a šupinky slídy zvětráváním získávají zlatožlutou barvu. Bývá pak někdy označován (podobně jako pyrit) jako tzv. „kočičí zlato“, které je nápadné svou barvou a třpytem obzvláště na dně potoků, protékajících územím s výskytem hornin obsahujících biotit. Svým složením „kočičí zlato“ odpovídá minerálu zvanému hydrobiotit.\n"}
{"id": "34914", "url": "https://cs.wikipedia.org/wiki?curid=34914", "title": "Slovenská strela", "text": "Slovenská strela\n\nSlovenská strela (česky \"Slovenská střela\") je expresní či rychlíkový železniční spoj, který od července 1936 jezdí mezi slovenským hlavním městem Bratislavou a českým hlavním městem Prahou. V počátcích své existence byl spoj úzce spjat s dvojicí motorových vozů M 290.0 (Tatra 68), díky kterým spoj vynikal poskytovaným komfortem a rychlostí – zásluhou pokrokové konstrukce vozů a dobře sestaveného jízdního řádu s pouze jednou zastávkou se o více než hodinu zkrátily jízdní doby oproti nejrychlejšímu spoji vedeném parní lokomotivou. Celková řádná jízdní doba 4 h 18 min (jízdní řád 1938/39) byla překonána až ve 21. století.\n\nOd 10. prosince 2017 byl začleněn pod společné označení vlaků části linky Ex3 Metropolitan, ale v jeho názvu bylo z nostalgických důvodů nové označení sdruženo s původním, tedy jezdí pod názvem Metropolitan Slovenská strela.\n\nPojmenování spoje bylo úzce spjato s dvojicí příslovečně svižných prototypových motorových vozů M 290.0 (Tatra 68) z poloviny 30. let 20. století, které na něm velmi úspěšně jezdily v letech 1936–1939 (s paběrkováním i po květnu 1945) a o více než hodinu zkrátily jízdní dobu oproti nejrychlejšímu spoji vedeném parní lokomotivou. Motorové vozy si tak vysloužily identickou přezdívku, a naopak vlakový spoj byl označen MR 175 (ve směru do Prahy) a MR 176 (ve směru do Bratislavy) podle sousloví \"motorový rychlík\". Jednalo se o první nasazení motorového vlaku tohoto druhu v Československu.\n\nProvoz \"Slovenské strely\" skončil po rozdělení Československa na protektorát Čechy a Morava a Slovenskou republiku roku 1939. Dvojice motorových vozů byla během druhé světové války odstavena pro nedostatek paliva.\n\nOd roku 1946 jezdily na spoji \"Slovenská strela\" běžné rychlíkové soupravy tažené lokomotivou i motorové vozy. Kromě vlaků tažených parní lokomotivou se po 2. světové válce vystřídaly motorové vozy řad M 290.0, M 296.0, M 297.0, M 294.0, M 495.0.\n\nV 60. letech z jízdního řádu pojem \"Slovenská strela\" na nějaký čas mizí, zato vzniká \"Ostravan-Bratislavan expres\", souprava sestavená z motorových vozů, motorové vozy do/z Ostravy a do/z Bratislavy jsou spojeny v úseku Praha – Česká Třebová.\n\nPřibližně o 10 let později přešla \"Slovenská strela\" na elektrickou trakci, přičemž opustila tradiční trasu přes Českou Třebovou a vydala se na trať přes Kutnou Horu a Havlíčkův Brod. Jelikož se ve stanici Kutná Hora hlavní nádraží dochází ke styku železničních napájecích soustav, jízdní doba Slovenské strely se až do uvedení do provozu dvousystémových lokomotiv Škoda řady ES 499 prodlužovala nutným přepřahem lokomotivy. Na této trase spoj setrvává až do elektrifikace trati Brno – Česká Třebová (č. 260).\n\nV roce 1991/1992 měl ranní rychlíkový spoj číslo 172 a večerní spoj číslo 173. V roce 1994/1995 byla \"Slovenská strela\" vedená jako expres a to pod číslem R 274 ráno z Bratislavy a R 275 večer z Prahy. Přečíslování souviselo s tím, že číselná řada do 199 byla vyhrazena pro EC a IC. V jízdním řádu 1995/1996 je \"Slovenská strela\" vedena již jako IC 74/75. Přesto byly tyto spoje vedeny v letech 1997/1998 až 1999/2000 opět jen jako běžné rychlíky 274/275.\n\nMezi lety 1992–1998 byla trať trať Brno – Česká Třebová zrekonstruována a elektrifikována, od roku 2001 se na ni vrátila \"Slovenská strela\".\n\nOd 10. prosince 2006 měly označení \"SuperCity Slovenská strela\" spoje EuroCity provozované Českými drahami ve spolupráci se Železniční společností Slovensko. Jako spoj EC 18 jezdil ráno z Bratislavy do Prahy a jako spoj EC 19 večer z Prahy do Bratislavy. Na vlak byla obvykle nasazována sedmivozová elektrická jednotka 680 Pendolino. V období jízdního řádu 2009/2010 byla na \"Slovenské strele\" nasazena klasická souprava, ale následujícího roku opět Pendolino, které jízdní dobu zkrátilo oproti ostatním EuroCity o cca 20 minut.\n\nOd období jízdního řádu 2011/2012 byly tyto vlaky opět složené z klasických vozů. V úseku Břeclav – Bratislava jsou vedeny jako EC 278/279 a v úseku Praha – Břeclav byly vozy připojeny na EC 378 \"Carl Maria von Weber\" nebo EC 177 \"Johannes Brahms\" v opačném směru.\n\nV období jízdního řádu 2012/2013 jezdily složené z klasických vozů pod číslem EC 378 v úseku Bratislava – Brno: ZSSK 350+5*Bmz+WRm815+Ampz s přepřahem za lokomotivu ČD 371 v Praze, za lokomotivu DB 101 v Drážďanech (v pátek a sobotu přidán vůz DB Bimdz). V opačném směru jezdily pod číslem 177. V tomto období byla také ukončena jednání ČD s firmou Siemens a nebyly koupeny další jednotky \"railjet\", o kterých se uvažovalo i pro linku Praha – Brno – Bratislava – Budapešť, v rámci které tyto vlaky jezdily.\n\nOd 10. prosince 2017 bylo marketingové označení všech spojů na lince Ex3 změněno na sjednocený název \"Metropolitan\", pouze u spoje \"Slovenská strela\" došlo k rozšíření názvu na \"Metropolitan Slovenská strela\".\n\nPro ilustraci velmi krátké předválečné jízdní doby, kterou se podařilo překonat až Pendolinem na rekonstruovaném železničním koridoru následuje srovnání odjezdů, příjezdů a jízdních dob podle jízdních řádů zveřejněných ČSD na příslušné roky. Nasazení vozidel se mohlo ve skutečném provozu změnit.\n\n"}
{"id": "34918", "url": "https://cs.wikipedia.org/wiki?curid=34918", "title": "Remake", "text": "Remake\n\nRemake (anglicky i česky se vyslovuje [], česky znamená \"předělání, přepracování, předělávka\") je nové zpracování staršího uměleckého nebo jiného díla, nejčastěji filmu, hudební skladby nebo počítačové hry. Charakteristické je, že remake nevychází z původní (často literární) předlohy, ale napodobuje předchozí zpracování.\n\nU počítačových her se výraz remake používá pro předělávky her pro novější systémy, neboť starší hry už ani nemusí být možné na dnešních počítačích spustit.\n\nHranice, kdy lze označit film jako remake, je nejasná, protože tvůrci nového remake nemusí pojmenovat svůj film ve shodě s původní předlohou. Obvykle takový filmový příběh používá tytéž postavy a hlavní dějovou linku svého původního vzoru. Někdy se toto označení používá i pro filmy, které s původním vzorem mají máloco společného. Tvůrci takového filmu označují své dílo jako remake nějakého známého předchůdce čistě z reklamních důvodů. Velmi častý je například remake úspěšných evropských filmů v USA, kdy základní dějová linka je zachována, avšak přenesena do soudobých amerických reálií.\n\n\n\n"}
{"id": "34919", "url": "https://cs.wikipedia.org/wiki?curid=34919", "title": "Remix", "text": "Remix\n\nRemix (výslovnost [ˈri:miks]) je přemíchání původní hudební nahrávky, které se liší od původního znění. Původní nahrávka může být rozšířena o prvky taneční hudby. Technologie remixu je často používána DJi v tanečních klubech. Remix či remastering se také dost často používá díky časté digitalizaci starých analogových hudebních nahrávek. Osoba, která remixuje hudbu, se nazývá remixér.\n\nOd počátku nahrávání zvuku na konci 19. století objevili různí lidé nové možnosti v rearanžování původních zvukových nahrávek. S nástupem magnetofonových pásek se stalo editování hudby mnohem jednodušší. V té době vznikali první předchůdci dnešní elektronické hudby – nové typy experimentální tvorby. Používaly se hudební smyčky a přirozené zvuky k vytváření různých zvukových kompozic.\n\nJiným způsobem využití možnosti nové aranže prvotních nahrávek byly tzv. medley [ˈmedli] – kombinace různých písniček do jedné jediné skladby.\n\n"}
{"id": "34920", "url": "https://cs.wikipedia.org/wiki?curid=34920", "title": "Protozoa", "text": "Protozoa\n\nProtozoa je taxonomické označení skupiny eukaryotických organismů, a to:\n"}
{"id": "34932", "url": "https://cs.wikipedia.org/wiki?curid=34932", "title": "Dipólový moment", "text": "Dipólový moment\n\nDipólový moment (přesněji elektrický dipólový moment) je vektorová veličina popisující nesymetrické rozdělení elektrického náboje, např. v molekule nebo v malé skupině atomů.\n\n\nV nejjednodušším případě, kdy dva bodové náboje s opačným znaménkem \"+q\" a \"-q\" jsou umístěny ve vzájemné vzdálenosti \"d\", je velikost dipólového momentu této dvojice nábojů rovna\npřičemž směr vektoru elektrického dipólového momentu leží na spojnici bodových nábojů.\n\nPokud se elektrický náboj formula_3 nachází v bodě s polohovým vektorem formula_4 a náboj formula_5 v bodě s polohovým vektorem formula_6, lze jejich vzájemnou polohu charakterizovat vektorem formula_7. Elektrický dipólový moment pak lze vyjádřit jako\nJe-li elektrický náboj v prostoru rozložen s hustotou formula_9, přičemž celkový elektrický náboj je nulový, tzn.\nkde integrace probíhá přes celý zkoumaný objem formula_11, pak elektrický dipólový moment má hodnotu\n\nPodle hodnoty dipólového momentu chemie rozlišuje polární (voda, NaCl..) a nepolární molekuly (CO, benzen...). Polární molekuly mají stálou a nenulovou hodnotu elektrického dipólového momentu, tvoří permanentní dipól, nepolární ho mají nulový. Tato vlastnost je důležitá pro určení rozpustnosti v rozpouštědlech.\n\n"}
{"id": "34936", "url": "https://cs.wikipedia.org/wiki?curid=34936", "title": "QBasic", "text": "QBasic\n\nQBasic je variantou programovacího jazyka BASIC (název je odvozen z produktu QuickBASIC, BASIC je zkratkou pro \"Beginner's All-purpose Symbolic Instruction Code\"). Nedovede kompilovat do samostatně spustitelných souborů, zdrojový kód je překládán za běhu (je tzv. interpretován).\n\nQBasic měl sloužit jako náhrada za GW-BASIC a byl dodáván společně s MS-DOSem od verze 5.0, včetně Windows 95. Vycházel z dřívějšího produktu QuickBASIC 4.5, nicméně neobsahoval kompilátor ani linker.\n\nMicrosoft přestal dodávat QBasic s pozdějšími verzemi Windows. Uživatelé Windows 98 jej nicméně mohli najít na instalačním CD-ROM v adresáři \\TOOLS\\OLDMSDOS; na instalačním CD Windows 95 se nacházel v adresáři \\OTHER\\OLDMSDOS. Nyní je dostupný jen pro licencované uživatele MS-DOS na webových stránkách Microsoftu. QBasic obsahoval už více než před deseti lety vyspělé vývojové prostředí, včetně debuggeru s vlastnostmi, jako je vyhodnocování výrazů a úprava kódu za běhu programu, což bylo relativně neobvyklé i v roce 2003.\n\nQBasic byl také předmětem mnoha programátorských učebnic pro začátečníky.\n\nS použitím emulátoru DOSBox je možné jej spustit na většině platforem, jako je Windows XP, Linux, FreeBSD atd.\n\nQBasic byl dodáván s dvojicí ukázkových her: \"Nibbles\" (varianta klasické hry \"Snake\", česky \"Had\") a \"Gorilla\" (hra, v níž po sobě gorily vrhaly výbušné banány) a programem \"RemLine\", jenž odebíral ze zdrojového kódu pro GW-BASIC čísla řádků.\n\nStejně jako QuickBASIC (a na rozdíl od dřívějších verzí Microsoft BASICu) byl QBasic strukturovaným programovacím jazykem, podporujícím věci jako pojmenované podprogramy (\"subroutines\") a cykly \"while\". Čísla řádků, koncept často spojovaný s BASICem, byly podporovány jen z důvodů kompatibility, nicméně nebyly nezbytné ani vhodné. QBasic měl omezenou podporu pro uživatelsky definované datové typy (struktury) a několik datových typů pro uchovávání řeťezcových, textových či numerických dat.\n\nNásledující program vypíše „Hello, World“ a vydává podivné zvuky:\n\nTento program nakreslí čtverec na obrazovku:\nnebo\nnebo\n\n\n"}
{"id": "34937", "url": "https://cs.wikipedia.org/wiki?curid=34937", "title": "Josef Sousedík", "text": "Josef Sousedík\n\nJosef Sousedík (18. prosince 1894 Vsetín – 15. prosince 1944 Vsetín) byl český podnikatel, odbojář a vynálezce v oboru elektrických strojů.\n\nSousedík se narodil ve velmi chudé rodině jako jeden ze sedmi sourozenců. Otec byl stolařem v Thonetu Vsetín, matka v domácnosti. Po dokončení měšťanské školy se vyučil strojním zámečníkem a elektromontérem. V roce 1912 nastoupil do firmy Bartelmus-Donát v Brně, kde pracoval až do vypuknutí 1. světové války a vypracoval se zde až do pozice vedoucího. V srpnu 1914 narukoval do rakouské armády, po skončení války se přihlásil jako dobrovolník do osvobozovacích bojů na Slovensku. Do Vsetína se vrátil v roce 1919.\n\nV roce 1920 otevřel vlastní dílnu na výrobu elektromotorů a dalších strojů podle svých patentů. Dílna se rychle rozrostla na poměrně velký továrenský provoz, který při svém největším rozmachu zaměstnával více než 350 pracovníků. Odmítl nabídku zlínského podnikatele Tomáše Bati na vytvoření společného podniku a když se později v důsledku hospodářské krize dostal do potíží, získala jeho podnik v roce 1934 v konkursu společnost Ringhoffer-Tatra. Sousedík zde pracoval až do roku 1940 na ředitelském místě. Poté nadále s podnikem spolupracoval, ale v důsledku válečných událostí pouze jako soukromník. Jeho elektrotechnická továrna také sestrojila mnoho komponent motorového vozu řady M 290.0 (tzv. \"Slovenská strela\"), mimo jiné pro něj vynalezla unikátní benzinoelektrický systém přenosu energie.\n\nJeho podnik také dodal i část elektrické výzbroje, převážně motory, pro pražské trolejbusy Tatra 86. Prototyp tohoto trolejbusu byl jedním ze tří, které trolejbusovou dopravu v Praze zahajovaly.\n\nByl aktivní také v politickém a společenském životě. V letech 1927–1938 byl dvakrát zvolen starostou Vsetína (za vlastní Občanskou stranu) a působil i ve funkci starosty okresu. Velmi se zasloužil o rozvoj města, během této doby bylo postaveno Masarykovo reálné gymnázium, budova okresního úřadu, městský chudobinec, pošta, spořitelna, Živnostenská škola, zrekonstruován mlýn a elektrárna. Město také získalo pobočku brněnské zbrojovky, která se zasloužila o rozvoj průmyslu ve městě. Zároveň byly postaveny dva mosty přes řeku Bečvu a kilometry silnic po celém vsetínském okrese.\n\nZa 2. světové války byl aktivně zapojen do protinacistického odboje, udržoval styky se skupinou Clay Eva. Byl několikrát zatčen a během výslechu 15. prosince 1944 po potyčce s důstojníkem gestapa zastřelen.\n\nPo válce mu prezident Edvard Beneš udělil Válečný kříž in memoriam. Komunistická diktatura se rozhodla Sousedíkův odkaz ignorovat, Sousedíkova rodina musela čelit perzekucím, z budovy okresního úřadu byla sňata pamětní deska referující o Sousedíkových činech.\n\nV roce 1989 byl Sousedík rehabilitován. V letech 2004, 2005 a 2009 předložil Český svaz bojovníků za svobodu spolu se Sousedíkovým synem Tomášem návrh, aby byl Josefu Sousedíkovi udělen Řád Tomáše Garrigua Masaryka za zásluhy o rozvoj demokracie, humanity a lidských práv. V roce 2016 mu byla udělena Medaile Za hrdinství.\n\nSvůj první patent, automatický spouštěč, Sousedík zaregistroval v roce 1920. Celkem je jeho jméno uvedeno u více než 50 patentů z oblasti elektrotechniky a strojírenství, některé z nich byly i patenty světovými. Patřily mezi ně např. letadlo s kolmým startem, elektrické kormidlo pro motorové lodě, pohony kolejových a silničních vozidel, elektrické stroje určené k užití v průmyslu apod. Podílel se na vývoji benzinoelektrického hnacího agregátu pro pohon vozu M 290.0 Dalším vynálezem byl elektromobil s hybridním pohonem, který dosahoval rychlosti 70 km za hodinu.\nSousedík některé své vynálezy ve válečných letech skrýval, aby se nedostaly do služeb nacistických okupantů, další patenty zamýšlel podat až po válce.\nPo válce jeho patenty propadly, protože je stát po válce nezaplatil.\n\n\n"}
{"id": "34940", "url": "https://cs.wikipedia.org/wiki?curid=34940", "title": "Ocelové město", "text": "Ocelové město\n\nOcelové město (někdy též psáno jako Ocelové Město; ve francouzském originále Les Cinq Cents Millions de la Bégum, tj. \"Pět set miliónů Begumy\") je vědeckofantastický román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\", vydaný poprvé v roce 1879. Autorství románu je poněkud sporné, neboť je doloženo, že základem knihy byl text od jiného francouzského spisovatele dobrodružných knih André Laurieho, který Jules Verne přepracoval.\n\nV jednom svazku s tímto románem současně vyšel kratší Vernův historický příběh \"Vzbouřenci na lodi Bounty (Les Révoltés de la Bounty)\".\n\nMírumilovný francouzský lékař, Dr. Sarrasin, se jednoho dne od právního zástupce pana Sharpa dozví, že zdědil nepředstavitelně veliké bohatství po příbuzné indické kněžně (\"begumě\") z Gokúlu. Dlouho se však ze svého bohatství neraduje, protože se objeví ještě jeden dědic a tím je německý profesor Schultze, který Francouze považuje za podřadný národ. Po soudních sporech si však peníze rozdělí rovným dílem a každý je vloží do svého plánu. Dr. Sarrasin vybuduje v USA ve státě Oregon \"Francouzské město\", které by mělo být vzorem pro všechna města na světě. Je čisté, bez kriminality a žijí tam hodní lidé. Naopak profesor Schultze vybuduje nedaleko \"Francouzského města\" svoje \"Ocelové město\", které je v podstatě gigantickou továrnou, vyrábějící tu nejlepší ocel, děla a různé další zbraně.\n\nDr. Sarrasin má syna Oktáva, lehkovážného mladíka, který myslí jen na zábavu, ale naštěstí je ovlivňován svým mnohem moudřejším a zodpovědnějším přítelem, Marcelem Bruckmannem, mladým Alsasanem.\n\nJednoho dne se Marcel, který pozoruje vzestup \"Ocelového města\" s velkou nedůvěrou, rozhodne, že do \"Ocelového města\" pronikne a zjistí, zda profesor Schultze chystá proti \"Francouzskému městu\" útok.\nMarcel v přestrojení za dělníka do přísně střeženého města vstoupí a postupně díky svojí píli a odhodlanosti dosáhne pozice osobního kresliče a důvěrníka profesora Schultze.\n\nKdyž se Marcelovi stále nedaří proniknout do tajemství ničivé zbraně, kterou pravděpodobně profesor Schultze proti \"Francouzskému městu\" chystá, vyprovokuje hádku, v níž tvrdí, že Německu chybí vynalézavost a že nikdy neovládne svět. Herr Schultze to rozzuří a v záchvatu vzteku mu své tajemství prozradí. Onou tajemnou zbraní je obří dělo umístěné v samotném srdci \"Ocelového města\", \"Býčí věži\", a speciální náboje do něj, kterými se chystá i přes obrovskou vzdálenost, která obě města dělí, \"Francouzské město\" zničit. Zároveň Marcelovi oznámí, že když zná jeho tajemství, musí zemřít, stejně jako jeho předchůdce. Poté jej uvězní v centrálním bloku města pod dozorem svých dvou osobních strážců. Jemu se však podaří je přelstít, uniknout jim a podpálit modelářskou dílnu. Dýchací přístroj, který mu dá profesor Schultze, aby mohl z dílny v plamenech zachránit vzácný model, využije k odvážnému útěku podzemní říčkou, která vytéká z města ven. Dostane se do \"Francouzského města\", které neprodleně varuje před hrozícím nebezpečím. Profesor Schultze svou střelu na \"Francouzské město\" sice vystřelí, ale ta díky dosažené 1. kosmické rychlosti, kterou musela mít, aby vzdálenost mezi městy překonala, skončí na oběžné dráze.\n\nNáhle však profesor Schultze přestane komunikovat se světem a postupně se díky jeho absolutní kontrole nad \"Ocelovým městem\" zastaví výroba v celé této gigantické továrně na zbraně. A tak se tam Marcel s Oktávem vydají, aby zjistili, jestli nehrozí ještě nějaké nebezpečí. Poté, co proniknou přes všechny obranné linie nyní již mrtvého města, naleznou profesora Schultze v jeho tajné pracovně. Tam byl udušen a zmrazen po výbuchu vlastní zbraně, granátu naplněného oxidem uhličitým, právě ve chvíli, kdy podepisoval rozkaz k totálnímu zničení a vyhlazení \"Francouzského města\".\nKnihu \"Ocelové město\" ilustroval Léon Benett\n\n\nPodle románu natočil roku 1978 český režisér Ludvík Ráža film \"Tajemství Ocelového města\".\n\nV roce 1982 natočil v Československém rozhlasu stejnojmennou rozhlasovou hru režisér Jiří Horčička. Hlavní role namluvili Josef Somr, Viktor Preiss a Jaroslava Adamová.\n\n"}
{"id": "34944", "url": "https://cs.wikipedia.org/wiki?curid=34944", "title": "Oftalmopedie", "text": "Oftalmopedie\n\nOftalmopedie nebo tyflopedie je věda o výchově a vzdělávání osob se zrakovým postižením, o fyziologii a patologii zrakového ústrojí a o vadách zraku. Oftalmopedie je podoborem speciální pedagogiky. Snaží se lidem s vadami refrakce, šilhavostí, barvoslepostí nebo šeroslepostí, tupozrakostí, slabozrakostí nebo úplnou slepotou pomoci překonat jejich handicap.\n\nParadigma oftalmopedie představuje pochopení specifických potřeb zrakově handicapovaných s odpovídajícím přístupem v oblasti postižení a následný normální postoj k jeho životu s cílem zajišťování standardní životní pohody.\n\nSpecifičnost přístupu v oftalmopedii (ale také v surdopedii) spočívá v nutnosti upravit podmínky zpřístupnění informací o okolním světě do podoby, kterou budou moci zrakově (či sluchově) postižení vnímat.\n\n\n\n\n\n\nRefrakční vady = objevují se asi ve 30 %ː\n\n\n\nPorušení rovnovážného postavení očí, někdy náprava operací.\n\n\n\n\n\n"}
{"id": "34946", "url": "https://cs.wikipedia.org/wiki?curid=34946", "title": "Extraliga ledního hokeje", "text": "Extraliga ledního hokeje\n\nExtraliga ledního hokeje je nejvyšší soutěž v ledním hokeji, která je pořádána na území České republiky. Tato soutěž vznikla v sezoně 1993/94 jako nástupce Československé hokejové ligy. Od základní části sezóny 2010/11 nesla soutěž název Tipsport Extraliga. Extraligu zatím hrálo 24 klubů. Pouze šest klubů hraje samostatnou českou soutěž nepřetržitě od vzniku extraligy v roce 1993. Jsou to HC Sparta Praha, PSG Berani Zlín, HC Dynamo Pardubice, HC Škoda Plzeň, HC Verva Litvínov a HC Vítkovice Ridera.\n\nSoutěže se účastní čtrnáct týmů a většinou probíhá mezi zářím a dubnem. Liga bývá považovaná za pátou nejlepší na světě.\n\nZákladní část se hraje od září do února, kdy se všechny týmy utkají každý s každým celkem čtyřikrát (celkem 52 kol). Poté následuje rozšířené play-off. Nejprve se hraje předkolo play-off, ve kterém se utkají sedmý s desátým a osmý s devátým umístěným klubem v tabulce po základní části. Hraje se na 3 vítězné zápasy. Poté následuje klasické play-off, kdy hraje první s hůře umístěným vítězem předkola, druhý s lépe umístěným vítězem předkola, třetí s šestým a čtvrtý s pátým. Dále se hraje na 4 vítězné zápasy, postoupí 4 kluby do semifinále a vítězní semifinalisté do finále. Vítěz finále se stává Mistrem extraligy, konečné druhé až desáté místo je určeno úspěšností týmů v play-off.\n\nJedenáctý až čtrnáctý tým tabulky po základní části hrají skupinu o udržení, ve které se každý s každým utká dvakrát (celkem 6 kol), přičemž se započítávají body ze základní části. Do sezóny 2018/19 týmy, které skončily ve skupině o udržení na posledních dvou místech, hrály baráž o udržení v extralize se dvěma vítězi semifinále play off druhé nejvyšší ligy. Tato baráž se hrála čtyřkolově každý s každým v rámci čtyřčlenné skupiny (12 kol). Týmy, které se na konci baráže v tabulce umístily na prvním a druhém místě, postupovaly pro následující sezónu do Extraligy. Od sezóny 2019/20 se však již nehraje baráž o udržení a poslední tým po základní části Extraligy rovnou sestupuje do druhé nejvyšší soutěže. Naopak nejlepší tým z druhé nejvyšší soutěže postupuje rovnou do Extraligy.\n\nVšechny extraligové kluby, které kdy hrály nejvyšší soutěž, můžete najít v přehledné historické tabulce, kde je uvedeno i umístění za jednotlivé sezony.\n\nTučně = současné extraligové kluby\n\n\nNávštěvnostní rekord v Česku 21 500 diváků měl zápas 8. ledna 2016 brněnské Komety s pražskou Spartou na otevřeném mobilním stadionu, který dočasně vznikl na místě zbořeného stadionu za Lužánkami. Nejvíce diváků na Extraligovém zápase však mělo open air utkání mezi pražskou Spartou a Litvínovem 4.1.2020 konajícím se na drážďanském fotbalovém stadioně v Německu o počtu 32 009 diváků. Rekord v kryté hale 17 220 diváků měl zápas 13.11.2019 Sparty a Kladna v O2 Areně.\nNíže jsou údaje od roku 1993 do současnosti.\nOd sezony 2006/2007 bylo zavedeno tzv. „nekonečné“ prodloužení pro rozhodující zápasy série play-off nebo baráže, tj. pro sedmý zápas série na čtyři vítězství a pátý pro série na tři vítězství. Tato utkání se v případě remízy v základním hracím čase prodlužují po dvaceti minutách do vstřelení vítězné branky.\n\nOd sezony 2015/2016 bylo pravidlo rozšířeno i na pátý a šestý zápas série play-off.\n\nZdroj:\n\n\n\n"}
{"id": "34948", "url": "https://cs.wikipedia.org/wiki?curid=34948", "title": "Surdopedie", "text": "Surdopedie\n\nSurdopedie je speciálně pedagogická disciplína zabývající se výchovou, vzděláváním, rozvojem jedince se sluchovým postižením a snahou o jeho plné začlenění (sociální, pracovní) do společnosti.\n\nNázev je odvozen z latinského slova \"surdus\" = hluchý a řeckého \"paideia\" = výchova. Tomuto názvu se v minulosti bránil již prof. Miloš Sovák, v současnosti upozorňuje na jeho nesprávnost doc. Ing. Jaroslav Hrubý, CSc. Slovo surdus se totiž dá přeložit nejen jako hluchý, ale také jako hloupý.\n\nSurdopedie se stala samostatnou disciplínou teprve roku 1983, kdy se oddělila od logopedie.\n\nNutná je spolupráce s řadou dalších oborů: foniatrie, psychologie, pedagogika, logopedie, ORL, technické obory (vývoj a aplikace kompenzačních pomůcek).\nZažitým problémem je špatná terminologie nejen v laické společnosti, ale i mezi samotnými odborníky. Je třeba důsledně odlišovat:\n\nVady sluchu z hlediska místa poškození\n\nVady sluchu z hlediska doby vzniku\n\nStupně sluchových vad\n\nSpecifickou kategorií je tinnitus aureus (ušní šelesty), a samozřejmě kombinované postižení (hluchoslepota, atd.)\n"}
{"id": "34950", "url": "https://cs.wikipedia.org/wiki?curid=34950", "title": "Andreas Maislinger", "text": "Andreas Maislinger\n\nAndreas Maislinger (* 26. února 1955 v St. Georgenu u Salzburku) je rakouský historik, politolog a zakladatel „Österreichischer Gedenkdienst“ (rakouští památkáři).\n\nMaislinger studoval právo a politologii v Salzburku, Vídni, Frankfurtu nad Mohanem a Berlíně. Roku 1980 promoval v Salzburku jako doktor filozofie s disertací zaměřenou na problémy rakouské obranné politiky. Potom se dobrovolně angažoval v polské části „Aktion Sühnezeichen Friedensdienste“ a hned poté vykonával civilní službu v „Internationaler Versöhnungsbund“ ve Vídni.\n\nMezi roky 1982 a 1991 působil Maislinger na politologickém institutu university v Innsbrucku, na univerzitě v New Orleans, na Humboldtově univerzitě v Berlíně a na hebrejské univerzitě v Jeruzalémě. Roku 1982 se stal spoluzakladatelem pracovního kolektivu nezávislých iniciativ za mír v Rakousku a roku 1986 zakládajícím členem izraelsko-rakouské společnosti v Tyrolsku.Od roku 1992 je Maislinger vědeckým vedoucím každoročně konaných dnů příběhů času v Braunau am Inn („Braunauer Zeitgeschichte Tage“). V rámci této akce popisoval v roce 2000 „různé cesty“ Rakušanů, Němců, Čechů a Židů v 20. století a v roce 2003 porovnal život v Braunau na Inu, Broumově a Lavroně.\n\nRoku 2005 získal od rakouského prezidenta Heinze Fischera stříbrné vyznamenání rakouské republiky.\n\n\n\n"}
{"id": "34952", "url": "https://cs.wikipedia.org/wiki?curid=34952", "title": "Šilhavost", "text": "Šilhavost\n\nŠilhání (v lékařství odborně také strabismus) je oční vada, kdy oči nehledí rovnoběžně a jedno se odchyluje od běžného směru. Touto vadou zraku se zabývá ortoptika.\n\nTato vada může být zjevná (heterotropie) nebo skrytá (heteroforie – projevuje se např. při únavě nebo při zakrytí zdravého oka a jeho následném odkrytí). Může být způsobena poruchou některé ze složek jednoduchého binokulárního vidění především do věku 7 let. Jednoduché binokulární vidění je schopnost vidět dva obrazy obou očí jako jeden.\n\nPři šilhání je důležité tuto vadu u dětí objevit a léčit včas (maximálně do 7 let věku). Pokud se šilhání neléčí, může skončit tupozrakostí (amblyopií) uchýleného oka a ztrátou jednoduchého binokulárního vidění. Porušena může být optická složka (refrakční vady, zákaly optických medií, ptóza víčka, dlouhotrvající zakrytí oka), senzorická složka (vrozené i získané poruchy sítnice a zrakové dráhy), motorická složka (porucha okohybných svalů, asymetrie očnice) a centrální složka (porucha vyšších mozkových center). Často se jedná o kombinovanou poruchu jednotlivých složek.\nUchýlené oko může směřovat následujícími směry:\n\nSmíšená porucha vertikálních a horizontálních svalů:\n\n\n"}
{"id": "34953", "url": "https://cs.wikipedia.org/wiki?curid=34953", "title": "QuickBASIC", "text": "QuickBASIC\n\nMicrosoft QuickBASIC (často zkracován správně na QB, nesprávně pak na QBasic, což je ale jiný program) je následník programovacího jazyka BASIC, vyvinutý společností Microsoft pro použití s operačním systémem MS-DOS. Vychází z jazyka GW-BASIC, přidává však uživatelsky definované typy, vylepšuje programové struktury, podporu grafiky a práce s diskem a krom interpretu je dodáván i s kompilátorem. Microsoft jej prodával jako komerční vývojové prostředí.\n\nPrvní verze byla uvolněna 18. srpna 1985, dodávala se na jediné 5.25\" disketě. QuickBasic přišel s výrazně odlišným vývojovým prostředím oproti těm v předchozích verzích BASICu. Uživatel mohl manipulovat s řádky kódu přímo v textovém editoru na obrazovce a nebylo již třeba číslování řádků.\n\nDistribuce obsahovala i \"PC BASIC Compiler\" pro kompilaci do spustitelných DOSovských souborů. Editor obsahoval také zabudovaný interpreter, umožňující programátorovi spustit program, aniž by musel opustit editor. Běžně se také používal k odladění programu předtím, než byl zkompilován. V chování interpreteru a kompilátoru byly ale malé rozdíly, a tak občas program, který bezchybně běžel v interpreteru, po kompilaci selhal, nebo se dokonce nezkompiloval vůbec.\n\nPoslední verzí QuickBasicu byla 4.5 (1988), nicméně vývoj Microsoft Basic Professional Development System (PDS) pokračoval až do verze 7.1 (červen 1990). Vývojové prostředí PDS se také říkalo QuickBASIC Extended (QBX). Následníkem QuickBASICu a PDS se stal Visual Basic pro MS-DOS 1.0, zahrnutý ve verzích \"Standard\" a \"Professional\". Pozdější verze Visual Basicu už pro MS-DOS dostupné nebyly, neboť Microsoft chtěl, aby se vývojáři zaměřili na aplikace pro Windows.\n\nPodmnožina QuickBASICu 4.5, nazvaná QBasic, byla zahrnuta v distribuci MS-DOS 5 a vyšších a nahrazovala tak GW-BASIC, který byl s MS-DOSem dodáván dříve. Ve srovnání s QuickBASICem je QBasic omezen jen na interpreter, postrádá některé funkce, je schopný pracovat jen s programy omezené délky a nepodporuje oddělené programové moduly. Jelikož nemá kompilátor, nelze přímo vytvářet spustitelné EXE soubory; programy napsané v QBasicu však mohou být zkompilovány pomocí QuickBASIC 4.5, PDS 7.1 nebo VBDOS 1.0.\n\n\n\n\n"}
{"id": "34958", "url": "https://cs.wikipedia.org/wiki?curid=34958", "title": "Seznam koncilů a synod", "text": "Seznam koncilů a synod\n\n\n"}
{"id": "34964", "url": "https://cs.wikipedia.org/wiki?curid=34964", "title": "Seznam antiochijských patriarchů", "text": "Seznam antiochijských patriarchů\n\nAntiochijský patriarchát patří k původním patriarchátům raného křesťanstva. Roku 544 Jakub Baradaios vysvětil pro antiochijský stolec Sergia z Telly. Až do tohoto roku syrská církev a pravoslaví uznávají tytéž patriarchy, od tohoto data uznávají pouze vlastní seznamy: ty zachycuje seznam řeckých antiochijských patriarchů a seznam syrských antiochijských patriarchů. V letech 1100 až 1268 obsazovala úřad antiochijského patriarchy i západní církev; viz Seznam latinských antiochijských patriarchů.\n\n"}
{"id": "34965", "url": "https://cs.wikipedia.org/wiki?curid=34965", "title": "Alte Prager Hütte", "text": "Alte Prager Hütte\n\nAlte Prager Hütte ( ) je horská chata v rakouských Alpách. Je spravována mnichovskou sekcí Německého alpského spolku a leží na konci 10 km dlouhého údolí Gschlösstal. K chatě se vystupuje od Matreier Tauernhausu (hospic a ubytovna Arcidiecéze salcburské) a nejvýznamnějším vrcholem v okolí je Großvenediger (3666m). Na výstavbě chaty měl významný podíl předseda pražské sekce Německého a Rakouského Alpského spolku/Deutscher und Österreichischer Alpenverein (DuÖAV) Johann Stüdl. Chata byla neustále ničena lavinami, takže pražská sekce nakonec vybudovala Neue Prager Hütte a původní budova je uzavřena a vyhlášena kulturní památkou.\n\nJohann Stüdl si v roce 1871 při výstupu na Großvenediger z údolí Gschlössu stavbu Prager Hütte pravděpodobně už naplánoval a sekce projekt a plán stavby s náklady 600 zlatých v únoru 1872 odsouhlasila. Členové spolku byli stavbou chaty tak nadšeni, že se jim podařilo během krátké doby vybrat 794 zlatých.\n\nStavební práce, které počaly již v létě 1872, řídil hostinský J. Hammerl z Matrei. Ten ale původní místo výstavby svévolně pozměnil a chatu vystavěl jednoduše tam, kde podle něj byl „překrásný daleký výhled na velkolepé okolí, který nemá žádná jiná chata (s výjimkou Hofmannshütte).” Chata byla přirozeně v dalších letech často ohrožována lavinami. Už v roce 1876 ji lavina značně poničila a další v roce 1877 dílo zkázy dokončila. Proto pražská sekce vybudovala na bezpečnějším místě ve výšce 2489 metrů chatu novou (za pouhý měsíc 23. 7. – 21. 8. 1877).\n\nNová chata pojala 45 osob a patřila podle výroční spolkové zprávy k těm „nejútulnějším a nejprostornějším” v Alpách. V 90. letech 19. století stoupla návštěvnost natolik, že někdy byli horolezci namačkáni jako „uzenáči“. Spolek se rozhodl nakonec pro úplně novou stavbu blíže k vrcholu Großvenedigeru a vybudoval v roce 1904 Neue Prager Hütte. Alte Prager Hütte využívala sekce jako nouzovou útulnu.\n\nBěhem první světové války byla chata mimo provoz a nakonec opět poničena lavinami a její vybavení rozkradeno. Přesto ji nově konstituovaný spolek DAV Praha v roce 1923 zrekonstruoval a znovu provozoval. K tomu ještě v roce 1926 přistavěl zimní útulnu s vlastním vchodem. Alte Prager Hütte není veřejnosti přístupná a je vnímána jako kulturní památka.\n\nAlte Prager Hütte leží ve výšce 2489 m n. m. jihovýchodně od Großvenedigeru ve Východních Tyrolech v Rakousku.\n\n\n\n\n\n"}
{"id": "34968", "url": "https://cs.wikipedia.org/wiki?curid=34968", "title": "Patron", "text": "Patron\n\nPatron (latinsky \"patronus\") byl v antickém Římě pán ve vztahu ke svým klientům nebo propuštěncům. Označuje také vztah bývalých římských úředníků a vojevůdců k dobytým a spravovaným provinciím. Patron vystupuje v jejich zájmu v politice nebo jinak hájí jejich zájmy.\n\nV obecné řeči se patronem rozumí též osoba či skupina osob, která určitým způsobem chrání či podporuje jiného člověka nebo skupinu osob - drží nad nimi patronát.\n\nV uměleckém prostředí je patron neboli mecenáš člověkem, který financuje či spolufinancuje životní i umělecké náklady určitého umělce, například spisovatele, sochaře či malíře. Dříve tak byli označováni také zaměstnavatelé herců u kočovných divadelních společností.\n\nV prostředí katolické církve zakladatel kostela, kaple nebo jiného církevního úřadu se stával patronem a vůči založené věci požíval patronátní právo.\n\nPatronem se v katolictví rozumí také světec, jemuž se přisuzuje přímluva nebo ochrana buď na určitém území, nad určitými osobami nebo v některé lidské činnosti. V ikonografii tuto přisuzovanou pomoc často představuje určitý symbolický předmět. Své patrony mají např. země, diecéze či jednotlivá města, řemesla anebo povolání.\n\nDůvod přisouzení takového titulu je často velmi nejasný a vznikl zřejmě na základě lidové úcty k těmto postavám nebo odkazuje na jeho život a na jeho (případné) umučení.\n\nSvatým či blahoslaveným jsou také zasvěcené kaple, kostely, baziliky a kláštery různých křesťanských denominaci. Toto pojmenování – patrocinium – se obecně chápe i jako způsob prosby o ochranu označeného místa.\n\nHlavní patron české země je sv. Václav, který má sochu na Václavském náměstí v Praze. Dalšími národními patrony jsou z těch známějších například: sv. Anežka Česká, sv. Cyril a Metoděj., sv. Vojtěch, sv. Ludmila, sv. Jan Nepomucký, sv. Zdislava. Jednou ze spolupatronů Francie je Jana z Arku.\n\n\n\n"}
{"id": "34971", "url": "https://cs.wikipedia.org/wiki?curid=34971", "title": "Patrocinium", "text": "Patrocinium\n\nPatrocinium (zasvěcení) označuje v katolické církvi pojmenování určité budovy (kostela, kláštera, nemocnice atd.) po určitém světci, pod jehož ochranou dané místo má stát. Kromě jmen světců může patrocinium znít i na některou z událostí dějin spásy (např. Proměnění Páně), křesťanský symbol (sv. Kříž), či přímo některé z Božích jmen či označení (Duch svatý, Tělo Páně, Nejsvětější srdce aj.).\n\nPatrocinium se může v průběhu dějin měnit (např. patrocinium původní baziliky Spasitele v Lateránu zní dnes bazilika sv. Jana a Nejsvětějšího Spasitele v Lateránu).\n\nPatrocinium daného kostela, které připadá na den, který tomuto označení odpovídá v liturgickém kalendáři, bývá zvykem každoročně slavit poutí, podobně jako posvícení - kdy se slaví výročí posvěcení kostela (v České republice zejména napečením koláčků, někdy i zábavným odpolednem).\n\nVe středověku se často v určité době kostely zasvěcovaly světci, který byl právě „v oblibě“, a proto lze podle zasvěcení usuzovat na dobu výstavby dotyčného kostela. Například svatému Gothardu byly v Čechách zasvěcovány kostely od jeho kanonizace v roce 1131 do poloviny 12. století.\n\n"}
{"id": "34974", "url": "https://cs.wikipedia.org/wiki?curid=34974", "title": "Kotoučová pila", "text": "Kotoučová pila\n\nKotoučová pila (okružní pila, cirkulárka, ruční pak „\"mafl\"“) je stroj určený k řezání dřeva, kovů či dalších materiálů. Skládá z ozubeného kovového disku (kotouče) a poháněcího mechanismu, který disk roztáčí. Může být konstruována jako ruční, stolní nebo i ve stojanovém provedení jako statický obráběcí stroj. Strojní kotoučová pila byla vynalezena v Anglii v roce 1780. Její ruční provedení bylo patentováno v roce 1927 firmou SKIL v USA. Slangové označení \"mafl\" vzniklo z názvu německé firmy MAFELL.\n\n\nPodle statistiky patří cirkulárka mezi nejnebezpečnější dřevoobráběcí stroje. Pracovník musí předem znát všechna rizika, která hrozí, musí předem vědět, na co si dát pozor a čeho se vyvarovat.\n"}
{"id": "34978", "url": "https://cs.wikipedia.org/wiki?curid=34978", "title": "Kapacitní dioda", "text": "Kapacitní dioda\n\nKapacitní dioda (varikap, varaktor) je speciální dioda sloužící jako napětím řízený kondenzátor.\n\nVyužívá se toho, že PN přechod, který je polarizovaný v závěrném směru, se chová jako kondenzátor. Šířka přechodu PN (hradlové vrstvy) je v závěrném směru závislá na napětí – s rostoucím napětím se hradlová vrstva rozšiřuje, zatímco kapacita přechodu klesá.\n\nKapacitní diody bývají plošné nebo hrotové diody z křemíku, galliumarsenidu a dříve i germania, u nichž je v závěrném směru závislost kapacity na napětí ještě posílena. Toho se dá dosáhnout nerovnoměrnou dotací obou druhů polovodiče (pokud koncentrace příměsí klesá se vzdáleností od přechodu, hradlová vrstva se rozšiřuje při rostoucím napětí rychleji a kapacita výrazněji klesá).\nDalší posílení lze dosáhnout vhodnou geometrickou úpravou přechodu PN (např. podle obrázku). S rostoucím napětím se rozšiřuje hradlová vrstva a zároveň se zmenšuje velikost společné plochy obou elektrod.\n\nPrůběhy závislosti koncentrace příměsí na vzdálenosti od přechodu mohou mít kapacitní diody pro různé účely buď lineární závislost kapacity na napětí, nebo závislost nelineární.\n\nMaximální kapacita diody je závislá jen na velikosti plochy PN přechodu. Standardně vyráběné diody mají maximální kapacitu od 10 do 1000 pF. V důsledku proudu minoritních nositelů v závěrném směru mají kapacitní diody oproti běžným kondenzátorům poměrně velký ztrátový úhel.\n\nKapacitní diody se vyrábějí ve dvou provedeních, pro něž platí stejná schematická značka:\n\nV současné době se varikap jako jednotlivá součástka prakticky nedá koupit. Důvodem je to, že se většinou nachází uvnitř integrovaného obvodu. Výrobci elektroniky, kteří používají samostatné varicapy, je postupně nahradili běžnými diodami, protože jsou mnohem levnější.\n\n"}
{"id": "34979", "url": "https://cs.wikipedia.org/wiki?curid=34979", "title": "HC Verva Litvínov", "text": "HC Verva Litvínov\n\nHC Verva Litvínov (celým názvem: Hockey Club Verva Litvínov) je český klub ledního hokeje, který sídlí v Litvínově v Ústeckém kraji. Založen byl v roce 1945 pod názvem SK SZ Horní Litvínov. Svůj současný název nese od roku 2011. Celých 61 let od postupu do nejvyšší ligy ještě nespadl do nižší soutěže stejně jako HC Dynamo Pardubice. Společnost Unipetrol podporuje klub od jeho založení v roce 1945 a s podílem 70,95 % je majoritním vlastníkem klubu. Generálním partnerem klubu je od roku 2007 společnost Benzina, a tak klub nese od té doby název HC Verva Litvínov, který je inspirován názvem prémiových paliv VERVA. Od sezóny 1993/94 působí v Extralize, české nejvyšší soutěži ledního hokeje. Klubové barvy jsou žlutá a černá.\n\nSvé domácí zápasy odehrává na zimním stadionu Ivana Hlinky s kapacitou 6 011 diváků.\n\n\nMužstvo hrálo nejprve na zamrzlém házenkářském hřišti. Od roku 1952 se postupně z I. A třídy přes krajský přebor a oblastní soutěž propracovalo do celostátní soutěže, která se posléze změnila ve druhou ligu. V té době klub hrál již celý rok na stadionu s umělou ledovou plochou vybudovaném v roce 1955. V roce 1959 Litvínov vyhrál dvanáctičlennou druhou ligu a postoupil do nejvyšší soutěže, kde se nachází dodnes.\n\nNováček soutěže ovšem velmi dlouho čekal na výraznější úspěch a pravidelně obsazoval místa ve druhé polovině tabulky. Často bojoval o holé udržení. V roce 1962 měl dokonce podle tabulky sestoupit, ale Tatra Kolín svého práva na postup z druhé ligy nevyužila. Po této sezóně zde sbíral tři roky první trenérské zkušenosti mistr světa z roku 1949 Augustin Bubník. Za jeho působení vysílal Litvínov do reprezentace na mistrovství světa a zimní olympijské hry útočníka Jaroslava Waltera, což byl první drobný úspěch, kterým dal tým o sobě vědět. Navíc se v roce 1965 dočkala zastřešení ledová plocha. V polovině 60. let také přišel první úspěch při práci s mládeží, když starší dorostenci získali titul přeborníka tehdejšího Československa. Někteří se vzápětí objevili i v kádru prvního družstva mezi dospělými. Nad všemi vynikal střední útočník Ivan Hlinka, který v 16 letech hrál ligu a v 19 již oblékl reprezentační dres. Zdatně mu sekundoval i obránce Jiří Bubla, který se s ním posléze v 70. letech stal trojnásobným mistrem světa.\n\nČekání na týmový posun trvalo ale dále. Až v roce 1975 mužstvo zakončilo sezónu v první polovině tabulky na 4. místě a navíc také poprvé s aktivním poměrem branek. Hlinka se podílel na plné polovině gólů svého týmu, když nasbíral 78 kanadských bodů za 36 gólů a 42 přihrávek, v čemž neměl v lize konkurenci. Ve stejném roce se podařilo vyhrát republikový přebor i starším žákům. Po velkém výkyvu směrem dolů skončil Litvínov v roce 1978 nečekaně na 2. místě a Ivan Hlinka, nejlepší nahrávač ligy ročníku s 39 asistencemi, vyhrál anketu Zlatá hokejka. Od prvních mistrovství světa do 20 let ve druhé polovině 70. let mládežnická líheň Litvínova zásobovala i náš juniorský reprezentační výběr. Obránce Arnold Kadlec posléze získal i seniorskou zlatou medaili ze šampionátu v Praze 1985.\n\nPočátek 80. let sice znamenal rozloučení s Hlinkou a Bublou, kteří mohli oficiálně odejít do NHL, ale na jejich místa se již tlačili další úspěšní mladíci. Ještě před dovršením 18 roku věku se v týmu postupně dobře adaptovali útočníci Vladimír Růžička, Petr Rosol a Petr Klíma. Všichni reprezentovali na mistrovství světa do 20 let a první dva se s obránci Kadlecem a Eduardem Uvírou, který do Litvínova přišel z Opavy, stali v roce 1985 v Praze mistry světa. Klímu o šampionát připravilo zranění, ale díky emigraci se stal v dresu Edmontonu v roce 1990 druhým litvínovským hokejistou, jehož jméno je vyryto na Stanley Cupu. O čtyři roky ho předstihl ještě mladší emigrant obránce Petr Svoboda, který v NHL nejprve oblékl dres Montrealu.\n\nLitvínov zatím na domácí scéně upevňoval svou pozici, když pravidelně končil v horní polovině tabulky, ale na úplný vrchol až příliš útočně laděné mužstvo nedosáhlo. V roce 1984 tým zopakoval 2. místo, čemuž velmi pomohlo domácí prostředí, kde zaznamenal ztráty jenom při 2 remízách z 22 utkání. Růžička se tehdy poprvé stal nejlepším střelcem ligy s 31 góly a zároveň i nejproduktivnějším hráčem ligy s 54 body. Tyto své úspěchy v dalších sezónách dokázal zopakovat a v roce 1986 v dresu Litvínova získal svou první Zlatou hokejku. Rozvoj hokeje v Litvínově podpořilo i dokončení druhé kryté haly v roce 1982. Následovala neuvěřitelná série šesti republikových dorosteneckých titulů v období 1985 – 1990, která se projevila i v juniorech, kde Litvínov triumfoval na republikové úrovni v roce 1989.\n\nNa seniorské úrovni ve druhé polovině 80. let přišly opět výkyvy, které někdy ani nedovolily mužstvu proniknout do nově zavedeného systému play-off. Když bylo nejhůře, sestoupil v lednu 1987 trenér Ivan Hlinka z lavičky a oblékl opět hráčský dres. Do týmu však již pronikali noví mladí hráči jako útočníci Robert Kysela, v roce 1987 sotva 16letý Robert Reichel, Josef Beránek ml., Robert Lang, Martin Ručinský, obránce Jiří Šlégr, brankář Zdeněk Orct z Liberce, kteří se v budoucnu stali olympijskými vítězi a světovými mistry. V roce 1990 Litvínov v play off získal 3. místo a opět měl ve svém středu nejlepšího střelce a muže kanadského bodování celé ligy, kterým se stal Reichel se 48 góly a 82 body, a k tomu ještě nejlepšího nahrávače Rosola se 38 asistencemi.\n\nI bez Reichela zaznamenal Litvínov v další sezóně, kterou poznamenal po změně společenských poměrů již oficiální hromadný odchod hráčů do zámoří, třetí výrazný úspěch v historii klubu. Po 3. místě v základní části se probojoval do finále play off, v němž nestačil na Jihlavu. Úspěch se odrazil i ve vyhlašování různých ocenění, když se Hlinka stal nejlepším trenérem a Šlégr nejlepším obráncem ligy. Na podzim 1991 klub přišel o Beránka a Ručinského, kteří nedbali platných smluv a nevrátili se s reprezentací z Kanadského poháru, aby mohli hrát NHL. Do kádru se tedy začleňovali další mladíci, mezi nimiž vynikl zejména budoucí olympijský vítěz útočník Jan Čaloun. V posledních dvou federálních sezónách sice mužstvo vždy po konci play off o jednu příčku kleslo, ale v roce 1993 Litvínov poprvé vyhrál alespoň základní část soutěže. V posledním ročníku československé ligy si korunu krále střelců odnesl Čaloun za 44 branek a celý ročník v Litvínově odehrál kanadský útočník Lloyd Pelletier.\n\nMezi roky 1992 a 1998 získali litvínovští dorostenci dalších 5 celorepublikových titulů. V české extralize se do kádru zařadil útočník Tomáš Vlasák a tým opět pravidelně postupoval do play off. Na počátku sezóny v roce 1994 se v době stávky v NHL v litvínovském dresu na jistou dobu objevili i Lang, Ručinský, Šlégr a Svoboda. Finále play off se ale do města vrátilo až v sezóně následující. Ani v roce 1996 však Litvínov na celkový primát v lize nedosáhl, protože nezastavil v té době kralující Vsetín. Na post brankářské jedničky se po čtyřech sezónách propracoval Petr Franěk a v obraně se na dva roky zabydleli obránci Normunds Sejejs z Lotyšska a Sergej Butko z Ruska. Josef Beránek st. byl vyhlášen nejlepším ligovým trenérem a Vladimír Jeřábek, který byl u všech litvínovských druhých míst v historii klubu, veteránem ligy. Další tři sezóny byly ve znamení ústupu z pozic, když se tým dvakrát nedokázal probojovat do play off. Probíhala obměna kádru, ale doplňování schopnými mladíky začínalo váznout, ačkoli starší žáci získali v letech 1995 a 2000 celorepublikové tituly.\n\nV roce 2000 se Litvínov ještě jednou protlačil v play off mezi nejlepší čtyři mužstva, na čemž měli výraznou zásluhu navrátilci v útoku Reichel, Jan Alinč a Rosol. O rok později šel tým po základní části do play off dokonce ze 4. pozice a jeho dres oblékal nejproduktivnější obránce ligy Karel Pilař. Stejně jako v předchozím roce přemohla Litvínov v play off Sparta, ale tentokrát se to stalo již ve čtvrtfinále. Do následující sezóny vstupoval tým i přes návrat Klímy značně oslabený a až v posledním kole na ledě Kladna začátkem března 2002 Litvínov výhrou odmítl nutnost hrát baráž o setrvání v extralize. V mezisezónní přestávce ovšem potom Litvínov vyhrál hokejový pohár (Tipsport cup). Na play off se zde nicméně čekalo až do sezóny začínající na podzim 2004, v níž probíhala tentokrát celoroční výluka NHL, která do domovského dresu poslala útočníky Ručinského s Reichelem a obránce Šlégra se Škoulou. Dokonalou senzací však byl v půlce sezóny návrat Čalouna, který ve 24 utkáních vstřelil 28 branek. Kvůli zraněním různých hráčů ale Litvínov postoupil do play off jenom díky lepším vzájemným zápasům s Plzní a posléze vypadl ve čtvrtfinále s obhájcem titulu ze Zlína. Jiří Šlégr se po mistrovství světa ve Vídni 2005 zařadil jako jeden z prvních Čechů mezi velmi pomalu se rozrůstající celosvětový klub hráčů, kteří získali zlato na MS, ZOH a jsou i držiteli Stanley cupu (viz Zlatá trojkoruna).\nV klubu působí maskot Vervák(Gepard). V sezóně 2014/2015 dokázala Verva získat titul mistra, když ve finále v sedmém zápase porazila HC Oceláři Třinec 2:0 na jeho ledě.\n\n\n\nZdroj: \n\n\n\n\n\n\nZdroj: \n\n\n\nZdroj: \n\n\n       klub se účastní sezony 2014/15.\n\nZdroj: \n\n\n\n"}
{"id": "34989", "url": "https://cs.wikipedia.org/wiki?curid=34989", "title": "Konstantin III.", "text": "Konstantin III.\n\nKonstantin III., původním jménem Herakleios Konstantin (3. května 612 – 25. května 641), byl byzantský císař vládnoucí od února do května roku 641. Jeho otcem byl císař Herakleios (vládl 610 – 641), matkou první Herakleiova manželka Eudokia († 612), dcera Rogova. Konstantin měl mladšího bratra Heraklona, jehož matkou byla druhá Herakleiova manželka Martina, a několik dalších sourozenců.\n\nHerakleios Konstantin měl být vlastně jako nejstarší syn císaře Herakleia předurčeným následníkem trůnu, ale vzhledem k jeho churavosti a snad i nedostatečným schopnostem rozhodl starý císař v závěti tak, že na trůn nastoupí společně s bratrem Heraklonem a že faktickou regentkou bude císařovna vdova Martina.\n\nToto rozdělení moci bylo od počátku zdrojem napětí, protože v Byzanci (byť jen de facto, nikoli de iure) platil princip primogenitury a ani vláda ženy nebyla v žádném případě obvyklá. Konstantin měl navíc z manželství s Gregorií zhruba jedenáctiletého syna, pozdějšího císaře Konstanta II., takže vznikaly též nejasnosti ohledně následnictví.\n\nZa života Konstantina III. se zmíněné problémy ještě neprojevily přímo, když ale nemocný císař po třech měsících na trůně 25. května 641 zemřel, vedla otázka legitimity ke krizi a nakonec i ke svržení jeho bratra Heraklona a císařovny vdovy. Zmatky v centru říše měly potom negativní dopad na byzantskou obranyschopnost, především ve vztahu k Arabům, kteří právě útočili na Egypt.\n\n"}
{"id": "34991", "url": "https://cs.wikipedia.org/wiki?curid=34991", "title": "Liferea", "text": "Liferea\n\nLinux Feed Reader neboli Liferea je počítačový program pro stahování a čtení zpráv RSS (a podobných formátů RDF, CDF, Atom, OCS či OPML). Je určen pro Linux (prostředí GTK/Gnome) a je šířen pod licencí GPL.\n\nPlocha programu je rozdělená na tři části. Vlevo je seznam RSS zdrojů, které se dají řadit do složek, vpravo je hlavní okno, ve kterém se zprávy řadí. V dolním rámu se pak zobrazují podrobnější informace ke konkrétní zprávě. Pro otevření zprávy je vhodné použít externí webový prohlížeč.\n\nProgram napsal pan Lars Lindner a Nathan J. Conrad, počeštil Martin Picek (2008).\n\n"}
{"id": "34992", "url": "https://cs.wikipedia.org/wiki?curid=34992", "title": "Elektrický generátor", "text": "Elektrický generátor\n\nElektrický generátor je elektrický stroj, sloužící k přeměně jiných druhů energie na energii elektrickou.\n\nNejčastěji se jedná o rotační respektive točivé stroje, které využívají točivého magnetického pole a cívek, ve kterých se indukuje elektrické napětí. Tyto stroje se používají jako generátory nejvíce, jelikož mohou být dimenzované na velmi velké výkony a navíc jejich účinnost je dobrá. Skládají se z rotoru a statoru, kdy obyčejně rotor vytváří točivé magnetické pole a ve statoru jsou umístěny cívky, ve kterých se indukuje elektrické napětí.\n\n\nJako generátor střídavého proudu může být použit i jakýkoliv asynchronní stroj, který má výhodu jednoduchosti (nemá napájený rotor pomocí kolektoru jako synchronní generátor) a nižší ceny, ale má oproti němu o něco menší účinnost a není schopný dodávat jalový výkon, naopak ho odebírá ze sítě. Pokud tedy pracuje asynchronní stroj samostatně, je nutné k jeho svorkám připojit kondenzátory. Používá se zejména v malých vodních a větrných elektrárnách.\n\n"}
{"id": "34995", "url": "https://cs.wikipedia.org/wiki?curid=34995", "title": "Grand Prix Monaka 2000", "text": "Grand Prix Monaka 2000\n\nGrand Prix Monaka LVIII Grand Prix Automobile de Monaco\n\n\n\n\n\n\n\n"}
{"id": "34997", "url": "https://cs.wikipedia.org/wiki?curid=34997", "title": "Thema", "text": "Thema\n\nThema (řecky θέμα) je byzantský správní termín, označující od 7. století militarizovaný správní okrsek. Systém themat postupně v byzantské říši nahradil starou organizaci provincií z dob pozdní antiky.\n\nStarý systém provinciální správy, zavedený císaři Diocletianem a Konstantinem Velikým, v němž byla striktně oddělena vojenská moc od moci civilní, přestal v situaci, kdy byla byzantská říše vážně ohrožena vnějším nepřítelem (Slované, Peršané, Arabové), vyhovovat. Rozhodování o osudu kraje ohroženého vnějším nepřítelem bylo zdlouhavé a velitel vojenské jednotky, která dotčenou oblast bránila, musel často řešit nejen vojenské záležitosti, ale také záležitosti civilní správy. Správa říše se tak postupně militarizovala a vytvářely se předpoklady pro zavedení reformy themat.\n\nTermín \"thema\" se v dochovaných pramenech objevil poprvé v roce 622 a původně označoval seznam vojáků v oddílu, později samotný oddíl, legie patřící k určité oblasti. Později se stal výrazem pro správní jednotku, v níž došlo ke spojení vojenské a civilní správy, kterou vykonával stratég, stojící v čele thematu. Systém themat nebyl zaveden najednou, šlo o dlouhodobý proces, v němž se staré a nové zřízení prolínalo. Themata většinou zahrnovala území několika dřívějších provincií, které pod správou civilního prokonsula ještě jistou dobu přežívaly uvnitř nových správních celků. Postupně však získal vyšší postavení stratég thematu.\n\nThemata byla zřizována nejprve v oblastech, které se ocitly pod silným tlakem útočníků a kde se podařilo zachovat či obnovit byzantskou správu. Jejich počátky spadají pravděpodobně do doby vlády císaře Herakleia (610 – 641), kdy bylo nutné zajistit obranu východního byzantského území proti začínající arabské expanzi. Kolem poloviny 7. století byla dokončena organizace themat v Malé Asii (\"Anatolikon\", \"Armeniakon\", \"Opsikion\", \"Thrakesion\"). Další themata byla vytvářena na Balkáně ohroženém nájezdy Slovanů (\"Hellas\", \"Makedonia\", \"Peloponnesos\", \"Kefalenia\").\n\nNa obranu thematu byly přiděleny vojenské jednotky. Jejich příslušníci začali v době, kdy se neválčilo, obdělávat půdu. V 9. a 10. století (pro dřívější dobu nejsou k dispozici dochované prameny) existovaly tzv. vojenské statky, \"stratiotika ktemata\", na nichž stát propůjčoval rolníkům, případně válečným zajatcům, za povinnost vojenské služby příděly půdy, z nichž nebylo nutné odvádět daně. Tato nově vzniklá složka byzantského vojska, vojíni - zemědělci, \"stratiotoi\", byla určena k obraně území, na němž byla usazena na půdě. Zřízení themat vedlo k hlubokým změnám nejen v systému správy byzantské říše, ale také v její sociální struktuře. Stratióti, domorodé rolnické vojsko, se stali jednou z hlavních složek byzantské armády a postupně z větší části nahradili placené žoldnéře cizího původu. Posílili tak vojenský potenciál říše a zároveň ulehčili státní pokladně. Byzanc, která současně udržovala stálé kontingenty vojska, jízdy a loďstva, se mohla razantněji postavit novému silnému vnějšímu nepříteli, Arabům, i vzrůstající moci Slovanů na Balkáně.\n\n\n"}
{"id": "35008", "url": "https://cs.wikipedia.org/wiki?curid=35008", "title": "Google File System", "text": "Google File System\n\nGoogle File System (GFS) je distribuovaný souborový systém navržený pro spolehlivé ukládání velkých zřídka přepisovaných souborů na velké množství nespolehlivých jednotek. Je používán pro ukládání dat v počítačových systémech společnosti Google.\n\nMezi klíčové odlišnosti od požadavků na běžné souborové systémy (mezi něž lze v tomto ohledu zařadit i „tradiční“ distribuované souborové systémy, jako je AFS nebo CODA) patří:\n\nGFS poskytuje obvyklé rozhraní pro přístup k souborům, přestože neimplementuje žádné obvyklé API (jako je např. POSIX pro připojení jako svazek na unixové systémy). Soubory jsou hierarchicky organizovány v adresářích a identifikovány cestami. GFS podporuje obvyklé operace \"create\", \"delete\", \"open\", \"close\", \"read\" a \"write\", ale navíc i \"snapshot\" (pro rychlé vytvoření kopie souboru nebo stromu podadresářů – řešeno pomocí copy on write) a \"record append\" (pro současný zápis více klientů na konec souboru, garantující atomicitu).\n\nGFS cluster se skládá z jednoho tzv. \"master serveru\" a většího počtu \"chunkserverů\", na nichž jsou uložena vlastní data. Soubory jsou rozděleny do tzv. \"chunků\" (kusů) pevné délky 64 MB. Každý chunk je identifikován 64bitovým číslem, které je mu přiřazeno master serverem v okamžiku vytvoření. Chunkservery chunky lokálně skladují jako běžné linuxové soubory, a čtou a zapisují data na základě požadavků specifikovaných číslem chunku a rozsahem. Kvůli spolehlivosti je každý chunk uložen na několika (standardně třech) místech zároveň.\n\nMaster server spravuje veškerá metadata (jmenný prostor, údaje o přístupových právech, mapování souborů na chunky a aktuální umístění chunků), „půjčuje” chunky klientům a zajišťuje mazání osiřelých chunků a migraci chunků mezi servery. Také pravidelně kontroluje každý chunkserver, zda je online a reaguje na zprávy.\n\nZ důvodu jednoduššího návrhu architektury je master server pouze jeden. Aby se nestal úzkým místem, nejsou žádné operace s daty prováděny skrz něj – klientu pouze sděluje, jaké chunkservery mají žádaná data. Klient si tyto informace cachuje, takže po nějakou dobu může fungovat zcela bez interakce s master serverem. Spolehlivost systému je posílena záložním master serverem.\n\nPři selhání zápisů GFS negarantuje konzistenci (různí klienti mohou vidět různá data), při současném zápisu více klientů sice výsledek bude konzistentní, ale nedefinovaný (všichni klienti uvidí stejná data, ta ale nemusí být shodná s žádnou ze zapisovaných kopií).\n\nPo sérii úspěšných zápisů GFS garantuje integritu dat, tzn. že změněná oblast bude konzistentní a bude obsahovat data z posledního zápisu. To je zajištěno aplikováním změn ve stejném pořadí na všechny repliky. GFS také používá verzování k detekci zastaralých kopií chunků, které nemohly být aktualizovány, protože jejich server byl v klíčových okamžicích mimo provoz. Takové repliky nikdy nejsou nabízeny klientům a jsou při nejbližší příležitosti mazány. (Klient ovšem může mít informaci o takové replice ve vlastní mezipaměti – takové informace se vymažou při nejbližším otevření souboru.)\n\nData mohou být také poškozena selháním hardwaru. Nefunkční chunkservery jsou odhalovány při pravidelných kontrolách master serverem, poškození dat se ověřuje pomocí kontrolních součtů. Když je objeven problém, data jsou obnovena z nepoškozených replik. Chunk je nevratně ztracen pouze pokud jsou všechny jeho repliky poškozeny dřív, než GoogleFS stihne zaregovat.\n\nPři aktualizaci souborů master server „zapůjčí” chunk jedné z replik, která se pak označuje jako primární. Primární replika zachycuje pořadí všech změn chunku, které jsou pak ve stejném pořadí opakovány i na ostatních replikách.\n\n\n"}
{"id": "35012", "url": "https://cs.wikipedia.org/wiki?curid=35012", "title": "Inline brusle", "text": "Inline brusle\n\nInline brusle jsou kolečkové brusle, které mají kolečka umístěná v jedné řadě za sebou. Samotná brusle se skládá z boty, rámu, koleček a ložisek. Tyto části se liší podle způsobu použití bruslí. Inline bruslení je mladý sport, rozšířený po celém světě, který se člení do několika kategorií. Každá kategorie používá specifický typ brusle.Kondiční variantě (fitness) se věnuje stále více lidí. Stále více zájemců si získává i inline rychlobruslení. Závody se konají v mnoha variantách a délkách (od 200m po maratony a dálkové závody), a to jak na dráze, tak na silnici. Ve skateparcích dovádějí odvážní vyznavači aggressive bruslení na různých umělých překážkách. V Evropě jsou též rozšířené inline jízdy městy, například Paříž, Berlín, Londýn, Bratislava atd. V České republice je největší obdobnou akcí pravidelné noční bruslení v Opavě – Blade Nights, která se koná každou sobotu od května do září. Průměrný počet účastníků na této akci, která probíhá v ulicích města při zastavené dopravě, bývá okolo pěti set.\n\n\n\n"}
{"id": "35013", "url": "https://cs.wikipedia.org/wiki?curid=35013", "title": "Copy-on-write", "text": "Copy-on-write\n\nCopy-on-write (\"COW\") je v programování technika optimalizace a správy dat, která při kopírování (nezměněných) dat nevede ihned k jejich duplikaci (v paměti, na disku atp.), nýbrž je duplikace odložena na později (ke zkopírování dochází až v okamžiku první změny). Za cenu malého zvýšení režie (pro evidenci úseků dat sdílených mezi originálem a kopií) je možné dosáhnout významné úspory systémových prostředků určených pro uložení dat. COW se používá při vzniku nových procesů (např. systémové volání fork() v unixových systémech, duplikaci virtuálních strojů, vytváření snapshotů u souborových systémů a podobně).\n\n\"Copy-on-write\" se někdy označuje jako „implicitní sdílení“\nnebo stínování.\n\nPrincip spočívá v tom, že v okamžiku, kdy je vydán příkaz k pořízení kopie dat, se ve skutečnosti fyzická kopie nevytvoří, a aplikaci je předán toliko jiný odkaz na již existující data. Skutečná kopie je vytvořena teprve ve chvíli, kdy jedna z aplikací sdílejících společnou kopii vydá pokyn k zápisu dat.\n\nTak je podstatně zkrácen čas k „vytvoření kopie“, ale zároveň nehrozí, že by došlo k problémům se zápisem na stejné místo, protože obě dvě kopie používají stejná fyzická data jen tak dlouho, dokud je jejich shoda zaručena prostým faktem, že je od doby, kdy byly shodné, nikdo neměnil.\n\nPostup copy-on-write se používá například v implementaci systémového volání codice_1 na unixových systémech (které vytváří identickou kopii procesu), nebo v operaci codice_2 v GoogleFS.\n\nPodobnou techniku kopírování, ovšem pro proměnné, používají některé skriptovací jazyky, např. PHP.\n"}
{"id": "35014", "url": "https://cs.wikipedia.org/wiki?curid=35014", "title": "Semafor (divadlo)", "text": "Semafor (divadlo)\n\nSemafor je divadlo v Praze, založené 31. října 1959, a spjaté především se jmény Jiřího Suchého (* 1931) a Jiřího Šlitra (1924–1969). Jeho nynější sídlo je v ulici Dejvická v Praze, v blízkosti stanice metra Dejvická. V druhé dekádě 21. století v divadle hraje okolo padesáti herců.\n\nDivadlo bylo založeno roku 1959 skupinou divadelníků a hudebníků soustředěných kolem Jiřího Suchého a Jiřího Šlitra. Jeho název je de facto akronym, který byl původně odvozen od slov SEdm MAlých FORem. To mělo vyjadřovat původní úmysl zakladatelů věnovat se co nejširšímu spektru uměleckých žánrů, těmito formami byly myšleny: film, poezie, jazz, loutky, tanec, výtvarné umění a hudební komedie (jindy bývá uváděno poezie, kabaret pro děti, divadlo oživlých rekvizit a škrobených hlav, pantomima, výtvarné umění, film a hudební komedie). V prvých dvou sezonách se v souladu s touto myšlenkou Semafor prezentoval i jazzovými koncerty, výstavami spřízněných výtvarníků (Z. Seydl, P. Sovák, fotograf J. Lukas), kombinací činoherního, loutkového a černého divadla (Švankmajerovo tzv. Divadlo masek: \"Škrobené hlavy\", 1960; \"Johanes doktor Faust\"; \"Sběratel stínů\" – 1961), pásmy poezie a scénického tance (\"Divadlo zázraků\", r: J. Vrba, 1960; Morgenstern, Suchý: \"Papírové blues\", r: J. Herz, J. Suchý\",\" 1961; Schneider: \"Vo co de?\", r: Z. Braunschläger, 1961) i dětským divadlem (Aškenazy, Smoljak: \"Ukradený měsíc,\" r: L. Smoljak, 1960). Zájem obecenstva o hudební komedii (230 repríz \"Člověka z půdy\") a tzv. divadlo písniček (pásma inscenovaných písní, volně spojených reprodukovaným mluveným slovem a doplněných filmovou projekcí), zahájené 1960 pořadem \"Zuzana je sama doma\" (r: A. Moskalyk), způsobil, že se Semafor po dvou sezonách stal autorským divadlem písničkářské (od 1962 i herecké) dvojice Suchý + Šlitr, známé z text-appealů v Redutě 1958/59.\n\nPůvodně toto divadlo hostovalo v tehdejším divadle Ve Smečkách, nynějším Činoherním klubu, ale v roce 1961 se muselo pod záminkou údajného havarijního stavu budovy a nutnosti adaptace přemístit. Následovala více než roční anabáze po 13 různých místech mimo pražské divadelní centrum (Vojanovy sady, Divadlo Na Slupi, vysočanský Gong, Klicperovo divadlo v Kobylisích aj.), během níž Semafor uváděl jednak starší repertoár, jednak nová pásma písniček (např. \"Zuzana je zase sama doma\", 1961; \"Šest žen Jindřicha VIII.\", r: H. Philippová, tit. role R. Fremund/J. Jelínek/J. Herz/J. Suchý, 1962, prem. v Divadle Alfa, Plzeň). Publikum sice neztratil, ale kočovná existence vyvolala krizi v souboru, z něhož odešly populární pěvecké hvězdy (W. Matuška, E. Pilarová, K. Štědrý) do existenčně jistějšího Rokoka.\n\nPoté, co v roce 1964 představení \"Jonáš a tingl-tangl\" zhlédlo 14 členů tehdejšího ÚV KSČ, včetně hlavního stranického ideologa Jiřího Hendrycha, bylo přijato rozhodnutí o velkorysé rekonstrukci divadla v pasáži Alfa pro potřeby divadla Semafor. Zde po několikerém předchozím stěhování divadlo nakonec zakotvilo, a to až do roku 1993, kdy dům, ve kterém divadlo sídlilo, byl v restituci vrácen zpět původnímu majiteli.\n\nPo několika přechodných místech se v roce 1995 usídlilo v podzemních sálech Hudebního divadla Karlín. Po povodních v roce 2002 došlo k dalšímu přesunu a divadlo od roku 2005 působí v Dejvické ulici, naproti současnému sídlu divadla Spejbla a Hurvínka.\n\nPrvní hrou Semaforu se stala hudební komedie \"Člověk z půdy.\" Autorem libreta byl Jiří Suchý, Jiří Šlitr opatřil písňové texty Jiřího Suchého hudbou. Titulní postavu spisovatele Antonína Sommera v ní alternovali Miroslav Horníček a Miloš Kopecký (později František Filipovský), dále hráli např. Karel Štědrý, Waldemar Matuška, Pavlína Filipovská a Jiří Suchý. Představení doprovázel orchestr divadla Semafor pod vedením Ferdinanda Havlíka.\n\nNásledovalo pásmo písniček \"Zuzana je sama doma\" (1960), hra \"Taková ztráta krve\" (1960), \"Papírové blues\" (1961), kde dostaly prostor Suchého povídky a básně Christiana Morgensterna, a další pásmo písniček \"Zuzana je zase sama doma\" (1961).\n\nNa jaře 1962 odešlo ze Semaforu několik významných představitelů (Miroslav Horníček, Eva Pilarová, Waldemar Matuška, Karel Štědrý), neboť Jiří Suchý měl představu komornějšího a autorského divadla. Jeho partner Jiří Šlitr se poprvé objevil po jeho boku i na pódiu a vzniklo pravděpodobně nejslavnější představení Semaforu, kabaret \"Jonáš a tingl-tangl\" (1962). Následovala opět pásma písniček \"Zuzana není pro nikoho doma\" (1963), \"Recital 64\" (1964) a \"Zuzana je všude jako doma\" (1965).\n\nV roce 1964 také Suchý a Šlitr se svými kolegy Evou Pilarovou, Hanou Hegerovou, Janou Malknechtovou, Waldemarem Matuškou, Karlem Gottem a dalšími natočili filmový muzikál \"Kdyby tisíc klarinetů\" (režie Vladimír Svitáček, Ján Roháč). Hra \"Sekta\" (1965) nebyla přijata příznivě, opera \"Dobře placená procházka\" se naopak o rok později dočkala i televizního zpracování. V roce 1966 uvedlo divadlo Semafor další dvě hry, oba komici se tentokrát rozdělili: Jiří Suchý hrál v \"Benefici\", kde v rolích hrobníků v parodii na Hamleta také účinkovali Miloslav Šimek s Jiřím Grossmannem, kteří v té době přišli do Semaforu jako nová komická dvojice se svým autorským repertoárem (\"Besídka zvláštní školy\", \"Návštěvní dny\" apod.), a Jiří Šlitr hrál v \"Ďáblu z Vinohrad\". V roce 1967 byl v Semaforu uveden pořad \"Tak co, pane barone\", o rok později crazy komedie \"Poslední štace\" (v témže roce také vznikal film \"Zločin v šantánu\") a v roce 1969 pokračování „Jonáše“ – kabaret \"Jonáš a dr. Matrace\".\n\nV tomto období vznikaly velice kvalitní hry písňového typu. V těchto komediálních hrách se prosadily klasické zábavné prvky malých divadel. Po dlouhé době se tak divadlu vrátila jeho funkce lidi bavit, nikoli vychovávat. Tyto hry nedržely přísně logický sled a byly jakousi kombinací písní a scének, které z části dotvářela aktuální situace.\n\nV roce 1969 zemřel Jiří Šlitr.\n\nV roce 1970 se stává dvorním hudebním skladatelem Semaforu Ferdinand Havlík, který připravil první hru bez Šlitra, dvoj-představení \"Básníci a sedláci/Revizor v šantánu\". Novou členkou divadla se stala vítězkyně celostátní pěvecké soutěže Talent 70 Jitka Molavcová\n\nRoku 1972 měla premiéru hra \"Kytice\", nejhranější hra Semaforu vůbec (více než 600 repríz). V Kytici se objevili desítky herců, nových i stávajících. Zpíval zde Michal Prokop, Hana Zagorová, Jiří Helekal, Věra Křesadlová, duo Saze, C&K Vocal, výrazněji se projevil někdejší Suchého asistent Jiří Datel Novotný a také Josef Dvořák, dříve člen Kladivadla, který se Suchým spolupracoval už na filmu Nevěsta.\n\nNejznámější hry z této doby jsou \"Dr. Johann Faust Praha II Karlovo nám. 40\" (1982) a \"Jonáš dejme tomu v úterý\" (1985).\n\nPo smrti Jiřího Grossmanna (1971) tvořil Miloslav Šimek (od roku 1973) dvojici nejprve s Luďkem Sobotou (a také trojici ještě s Petrem Nárožným) a později s Jiřím Krampolem.\n\nV roce 1974 vytvořil samostatnou skupinu v rámci Semaforu i Josef Dvořák. Se svou novou skupinou uvedl hru \"Má hlava je včelín\". Hru napsal společně s Pavlem Fialou, režíroval ji filmový režisér Evald Schorm. S Jiřím Suchým ještě rok dohrával hru \"Elektrická puma\", než jejich spolupráce skončila.\n\nPo roce 1990 se rozhodl Jiří Suchý vrátit Semaforu jeho původní poetiku a proto požádal, aby skupiny M. Šimka a J. Dvořáka divadlo opustily. Nejvýraznějšími inscenacemi 90. let byly pokusy o komorní muzikál, dávající prostor Jitce Molavcové, (\"Nižní Novgorod\", 1992; \"Víkend s Krausovou\", 1995; \"Mé srdce je Zimmer frei\", 1997; \"Pré\", 1999 aj.). Do Semaforu se vrátil jako režisér L. Smoljak (\"Víkend s Krausovou\", \"Purpura na plotně\" (1994), \"V hlavní roli písnička\" (1995) a Jiří Menzel (\"Pré\" 1999, \"Čochtanův divotvorný hrnec\" 2015).\n\n\n"}
{"id": "35015", "url": "https://cs.wikipedia.org/wiki?curid=35015", "title": "MapReduce", "text": "MapReduce\n\nMapReduce (někdy též Map/Reduce nebo MapRed) je programovací model pro zpracování velkých množin dat pomocí paralelního zpracování, a současně knihovna v jazyce C++, která jej implementuje.\n\n\nUživatel definuje funkci codice_1 (mapování), která z dvojic (klíč, hodnota) vygeneruje pracovní dvojice (klíč2, hodnota2), a funkci codice_2 (redukce), která spojí všechny hodnoty v pracovních datech, které mají stejný klíč.\n\nJe přitom podstatné, že všechny mapovací funkce mohou běžet nezávisle a své výsledky mohou přímo postupovat redukčním funkcím odpovědným za daný pracovní klíč. Zpracování takto popsané úlohy je tedy téměř lineárně paralelizovatelné.\n\n\n\n\n"}
{"id": "35016", "url": "https://cs.wikipedia.org/wiki?curid=35016", "title": "Procedura", "text": "Procedura\n\nProcedura (z lat. \"procedere\", postupovat) je předepsaný postup nebo návod, jak postupovat. Může také být:\n\n"}
{"id": "35017", "url": "https://cs.wikipedia.org/wiki?curid=35017", "title": "Podprogram", "text": "Podprogram\n\nPodprogram ( ) je v informatice označení části počítačového programu, kterou je možné opakovaně použít („vyvolat“) v různých místech programu, i z podprogramů. Podprogram může mít parametry, které určují, s jakými daty má pracovat, a může vracet hodnotu použitelnou při jeho vyvolání z výrazu. V některých programovacích jazycích se podprogramy rozlišují na \"funkce\" a \"procedury\" podle toho, zda vrací hodnotu nebo ne, v mnoha jazycích se pro podprogramy používá jeden z těchto termínů bez rozlišování, zda nějakou hodnotu vracejí. V objektovém programování se podprogramy tříd nazývají metody, v paralelním programování se používají koprogramy, jinde též jako volatelné unity, subprogramy a podobně.\n\nPoužívání procedur je důležitým nástrojem strukturovaného programování a umožňuje zavádět do programů vyšší míru abstrakce.\n\nPoužívání podprogramů je při programování natolik mocný nástroj, že jej umožňuje naprostá většina programovacích jazyků. Používání podprogramů může vést ke snížení nákladů na údržbu rozsáhlých projektů a zároveň zvyšovat jejich kvalitu a spolehlivost. Podprogramy jsou často sdružovány do knihoven, které se zaměřují na určitou oblast (například práce s grafikou, zvukem, šifrování a podobně). Knihovny usnadňují sdílení a prodej kódu. Objektově orientované programování přidružilo podprogramy k datům (tj. metody jsou součástí objektů nebo tříd).\n\nPodprogram může mít parametry (také označované za „argumenty“ jako v matematice), tedy při volání zadávané vstupní hodnoty podprogramu, které udávají, s jakými hodnotami má pracovat. Podprogram může vracet návratovou hodnotu.\n\nDůvody pro členění programu na podprogramy jsou různé:\n\nNěkteré jazyky, jako Pascal, Fortran, Ada striktně rozlišují dva druhy podprogramů – funkce a procedury. Jiné jazyky (C, Lisp) takto striktně různé druhy podprogramů nerozlišují a používají buď jen jeden z uvedených názvů nebo je pokládají za synonyma. Podle toho lze rozlišit dvě hlavní skupiny podprogramů:\n\n\nVýsledek a chování programové funkce na rozdíl od funkce v matematice se chová odlišně. To spočívá ve dvou projevech:\n\n\nPodle toho, jestli se parametry vyskytují v definici nebo volání podprogramu, rozlišujeme:\n\n\nSkutečné parametry se zpracují (viz dále) a přiřadí nebo navážou na formální parametry, se kterými pracuje tělo podprogramu.\n\nPodle vztahu formálního a skutečného parametru rozlišujeme různé metody předávání (neboli volání) parametrů:\n\n\nVětšina programovacích jazyků má jenom část z uvedených metod volání parametrů (nejčastěji volání hodnotou plus jednu z metod volání odkazem, volání hodnotou a výsledkem a volání jménem). V definici funkce se uvádí, jaký způsob volání se má použít pro každý parametr. U některých typů lze vybrat jen některé metody, například pole se obvykle předává odkazem.\n\nFunkci nazveme rekurzivní pokud v jejím těle zavoláme tutéž funkci, tj. funkce volá sama sebe, je zacyklená. Rekurzivní funkce se v programování používá ke zjednodušení složitějších algoritmů. Nesprávné užití rekurze může způsobit velkou spotřebu paměti a velkou spotřebu času procesoru. Příkladem použití rekurzivní funkce může být algoritmus výpočtu faktoriálu.\n\nPřetížení funkce (anglicky \"overloading\") znamená deklarovat více funkcí pod stejným názvem lišících se ve struktuře seznamu parametrů (počet, datový typ). Při volání funkce překladač analyzuje parametry a podle toho určí odpovídající funkci. Přetížení se týká i návratové hodnoty, překladač analyzuje typ požadované návratové hodnoty na levé straně přiřazovacího operátoru = a podle toho vybere příslušnou funkci.\n\nJazyk C všechny podprogramy nazývá funkce. Pro vyjádření, že funkce nevrací žádnou hodnotu a nemá žádné parametry se používá klíčové slovo codice_1:\nTato funkce nevrací hodnotu a je volána: codice_2\nTato funkce navrací hodnotu (číslo 5) a funkci můžeme zavolat jako část příkazu: codice_3\nTato funkce konvertuje číslo mezi 0 a 6 na počáteční písmeno dne v týdnu. Ukázka: 0 → 'P', 1 → 'U', …, 6 → 'N'.\nVýsledek volání funkce může být přiřazen proměnné:\n\ncodice_4.\nTato funkce nevrací žádnou hodnotu, ale modifikuje proměnnou, jejíž adresa je zadána v parametru funkce. Funkci lze volat:\ncodice_5.\nTento řádek deklaruje funkci funkce5 (bez těla, jedná se o predeklaraci), která vrací ukazatel na funkci vracející integer a mající parametr typu nespecifikovaný ukazatel a má dva parametry: první je ukazatel na funkci vracející double (reálné číslo s dvojitou přesností) s parametrem typu long („dlouhé“ celé číslo), druhý je opět ukazatel na funkci, a to stejného typu jako funkce vracená, tedy vracející integer a mající parametr typu nespecifikovaný ukazatel.\n\nPodobné zápisy se v běžných programech vyskytují zřídka, protože bývají zpřehledněny pomocí codice_6. Mohou se ale vyskytnout v chybové hlášce překladače nebo v automaticky generovaném zdrojovém kódu. Ekvivalentní definice pomocí codice_6 zní:\nV netypovaných programovacích jazycích jako PHP je zápis funkce jednodušší: neuvádí se typy argumentů, jen názvy:\n\nFunkce předpokládá, že oba její argumenty jsou asociativní pole obsahující prvek num a vrátí rozdíl těchto prvků. Podobné funkce se často používají jako callback pro řazení, tedy předají se jako argument řadící funkci a ta je opakovaně volá na dvojice prvků řazeného pole.\n\n"}
{"id": "35024", "url": "https://cs.wikipedia.org/wiki?curid=35024", "title": "Parametr funkce", "text": "Parametr funkce\n\nParametr funkce je označení pro vstupní data funkce v programování.\n\nTento pojem ve skutečnosti zahrnuje dvě odlišné věci:\n\nNavázání skutečného parametru na formální lze dosáhnout několika odlišnými způsoby. Ve většině dnešních programovacích jazyků se používají hlavně předávání parametrů hodnotou a odkazem:\n\nNěkdy se používají také o něco netradičnější způsoby předávání jako např. předání hodnotou s kopií při návratu (\"call-by-copy-restore\") nebo předání jménem (\"call-by-name\").\n\nPředávání jménem se příhodně používá ve funkcionálních jazycích, v makrojazycích a skriptovacích jazycích využívajících textové nahrazování (Tcl). Z procedurálních kompilovaných jazyků bylo použito např. v Algolu 60, ale v těchto jazycích jde o anachronismus způsobený špatnou představou tvůrců jazyka o fungování překladačů. Výsledný efekt se podobá předávání referencí, ovšem hodnota parametru se v těle funkce vyhodnocuje při každém použití.\n\nPříklad:\n\nPři zavolání funkce:\nse pak vypíší prvky v poli A na místě I a I+1.\n\n Předávání hodnotou \nTuto metodu budeme volat v programu následovně:\n\nPo tomto zavolání metody Zamen budou hodnoty v proměnných promennaA 10 a v proměnné promennaB bude hodnota 20. Tedy k žádné změně nedojde. Je to tím, že pokud předáváme parametry funkci hodnotou, tak pracujeme vlastně s kopiemi proměnných a tím je průběh funkce izolovaný.\n\nPokud chceme, aby volání funkce ovlivnilo parametry, které předáváme, musíme předávat parametry funkci ukazatelem (referencí) na danou proměnnou.\n\nTuto metodu budeme volat v programu následovně:\n\nPo zavolání funkce tímto způsobem se již odkazuje na místo v paměti, kde jsou uložené proměnné promennaA a promennaB a tím dosáhneme toho, že po zpracování funkce bude v proměnné promennaA hodnota 20 a v proměnné promennaB bude 10.\n\nPředávání parametrů v jazyce C# je velice podobné jazyku C, jen zde dochází k malé změně definice a volání takové funkce.\n\nTuto metodu budeme volat v programu následovně:\n\nJak můžeme vidět, tak předávání parametrů funkci hodnotou v jazyce C# je totožné s jazykem C a dočkáme se i stejného výsledku, tj. promennaA a promennaB budou po zavolání funkce beze změny.\n\nTuto metodu budeme volat v programu následovně:\n\nPo předání parametrů funkci tímto způsobem dosahujeme stejného výsledku jako v jazyce C a ve výsledku máme tedy po zavolání funkce v našich proměnných promennaA a promennaB hodnotu 20 resp. 10.\n\nJazyk C# umí navíc další možnosti jak předávat parametry funkci. Je zde možnost proměnného počtu parametrů funkce a také možnost použití modifikátoru out, který je blízký modifikátoru ref. Na následujících příkladech si ukážeme funkčnost těchto možností.\n\nTuto metodu budeme volat v programu následovně:\n\nTato možnost předání parametru funkci je podobná jako u předávání odkazem (ref). Tento zápis používáme, pokud potřebujeme z funkce například více výstupů. Například potřebujeme zjistit, jestli se výpočet funkce provedl v pořádku, a tak funkce vrací hodnotu bool a výsledek je tedy potřeba získat přes modifikátor out. Bylo by možné použít i možnost ref, ale při použití modifikátoru out je nucen programátor parametr funkce s tímto modifikátorem ve funkci naplnit. Alternativním řešením by bylo použití typu int?, který podporuje navíc i hodnotu null, která by značila neúspěch.\n\nTuto metodu budeme volat v programu následovně:\n\n"}
{"id": "35029", "url": "https://cs.wikipedia.org/wiki?curid=35029", "title": "Břízsko", "text": "Břízsko\n\nBřízsko je vesnice v východní části okresu Plzeň-sever, část obce Kozojedy, 8,5 km jihovýchodně od Kralovic. Katastrální území zaujímá 397,36 ha a PSČ všech adres je 331 41. V roce 2011 zde trvale žilo 41 obyvatel. Ves je součástí Mikroregionu Dolní Střela.\n\nDo 19. století se Břízsko uvádělo jako \"Březí Dolejší\" nebo \"Dolní Bříza.\" Ve středu vsi stojí barokní kaplička, v jejíž sousedství se nachází pozůstatek památné lípy zničené vichřicí v létě 2007.\n\nPrvní písemná zmínka o vesnici pochází z roku 1463.\n\n\nBřízsko na severu sousedí s Borkem, na východě s Robčicemi, na jihu se zemědělskou usedlostí Bertin dvůr a Čivicemi a na západě s osadou Pazderna. Ves leží na východní hranici přírodního parku Horní Berounka, pod vsí na západě protéká Bertinský potok.\n"}
{"id": "35030", "url": "https://cs.wikipedia.org/wiki?curid=35030", "title": "Anglická renesance", "text": "Anglická renesance\n\nAnglická renesance je termín užívaný pro kulturně a umělecky významné období v anglických dějinách, které začalo někdy na začátku 16. století a končí v polovině 17. století, a které se inspirovalo renesančním uměním severní Itálie.\n\nPojem někdy bývá nesprávně spojován pouze s dobou vlády Alžběty I. (vládla 1558-1603), respektive s dobou Shakespearovou. Nové trendy se ale objevují v umění už na dvoře předcházejících Tudorovců, nejvýznamněji na dvoře Jindřicha VIII. a časově dlouho přesahují smrt Alžběty I. nebo Williama Shakespeara v roce 1616.\n\nNa severu se renesance jako umělecký styl vyvinula pomaleji a ne tak nárazovitě jako v Itálii. Je nutné si také uvědomit časový rozdíl, který existuje mezi italskou a anglickou renesancí. Doba Petrarkova je od doby Shakespearovy vzdálena 200 let. V době, kdy renesanční myšlenky přicházejí do Anglie, se již v Itálii prosazuje manýrismus.\n\nI stylem se liší. V mnohém jen uzrály myšlenky vzniklé již v anglickém středověkém umění. Stejně jako v ostatních severoalpských zemích zde antický vzor neměl velký vliv. Angličané se nechali ovlivnit čistě italskou renesancí, ne jejími vzory.\n\nJestliže v Itálii hrají prim vizuální umění jako malířství nebo sochařství, tak v Anglii se hlavní zájem upíral k literatuře.\n\nHlavní rozdíl mezi italskou a severní renesancí je v užití jazyka. Zatímco se italští humanisté obrátili zpět ke klasické latině a řečtině, na severu mnohem více upřednostňovali národní jazyky. Stejně tak tomu bylo i v Anglii, kde Geoffrey Chaucer užil angličtinu jako jazyk literárního díla jen o 50 let později než Dante.\n\nZa největší postavy anglické literatury renesance jsou považováni básníci Edmund Spenser a John Milton (spadající spíše až do období baroka) a filosof Francis Bacon.\nSir Thomas More, kancléř Jindřicha VIII. napsal velmi oblíbenou \"Utopii\". \"Utopia\" vyobrazuje společnost založenou jen a pouze na racionalitě. Všechna města jsou zde postavena podle jednoho plánu, neexistuje soukromý majetek, všichni se oblékají stejně, panuje náboženská svoboda v podstatě se jedná o kritiku soudobých sociálních problémů.\n\nOblíbenou uměleckou formou se stalo drama. Vznikaly kočovné divadelní společnosti, které své umění předváděly v Londýně, ale i na anglickém venkově, kde představení probíhalo obvykle v hostinci nebo na návsi. V Londýně vznikla stálá divadla (např. Globe), kde bylo kruhové jeviště obklopeno zastřešenou galerií. Představení byla navštěvována diváky ze všech sociálních skupin – movitější byli usazeni na galeriích, chudí stáli. Mezi vrcholné dramatiky patří Christopher Marlowe, William Shakespeare a Ben Jonson.\n\nNa dvoře Jindřicha VIII. působil Hans Holbein mladší, skvělý portrétista, který maloval ve stylu typickém pro renesanci v zaalpských zemích. Jeho obrazy jsou velmi detailně propracované, plné symboliky vtělené do zobrazených předmětů. Samozřejmé je užití perspektivy (dotažené do dokonalosti jako např. u lebky na obraze \"Vyslanci\" (Ambasadoři) a zachycení světla a stínu. Portréty si nicméně uchovávají gotickou strnulost.\n\nHudba se stala oblíbenou kratochvílí ve všech společenských vrstvách, jak o tom mimo jiné svědčí i dudáci na Bruegelově obraze \"Selská svatba\". Jejímu rozšíření pomohl vznik knihtisku, který umožnil jednoduché šíření notových záznamů. Skladatelé tak získali podnět k tvorbě hudby pro širší publikum i mimo jejich sociální okruh. \n\nJindřich VIII. byl velkým obdivovatelem hudby a na svůj dvůr přilákal velké množství vlámských, italských hudebníků. Nejvýznamnějšími hudebníky-skladateli byli Thomas Tallis a William Byrd. Oblíbenou hudební formou se stala sólová píseň ayre, kde se kromě hudebního skladatele dobře uplatnili i básníci. Jedním z nejlepších „textařů“ byl John Dowland. Tyto písně byly tištěny a pak zpívány před domácím publikem. Některé písně byly i pro dva hlasy nebo pro hlasy čtyři a doprovodnou flétnu.\n"}
{"id": "35032", "url": "https://cs.wikipedia.org/wiki?curid=35032", "title": "Parní pila", "text": "Parní pila\n\nParní pila je závod na zpracování dřeva, poháněný parním strojem.\n\nParní pily byly budovány od druhé poloviny 19. až do prvních desetiletí 20. století.\n\nObvykle se jednalo o výrobní halu s pilami, poháněnými mechanicky náhonem od hlavního transmisního hřídele, procházejícího celou budovou. Na jedné straně haly byla umístěna kotelna a strojovna s parním strojem. Ten poháněl hřídel a tím i všechny stroje. Jako palivo byl využíván dřevěný odpad pily, především piliny.\n"}
{"id": "35040", "url": "https://cs.wikipedia.org/wiki?curid=35040", "title": "Kosa", "text": "Kosa\n\nKosa je zemědělský nástroj určený k obouručnímu sekání a řezání resp. pokosu travin (výroba sena, senoseč) či ke sklizni obilí (žně či žatva). Člověk pracující s kosou se nazývá sekáč nebo také zastarale žnec. Používání kosy je v Evropě doloženo od mladší doby železné. Jednalo se zvláště o tzv. krátkou kosu, upevněnou na kosišti v tupém úhlu. Od vrcholného středověku byly nahrazovány kosami dlouhými, podobnými dnešním.\n\nKovová podlouhlá čepel je vyrobena z plechu a tvoří vlastní pracovní nástroj, nazývaný kosa. Nástroj je mírně ohnutý dovnitř a je broušen vždy na vnitřní straně oblouku. Kosa je dále opatřena speciální násadou, která se nazývá \"kosiště\". Kosiště bývá přibližně 170 cm dlouhé a bývá opatřeno jedním nebo dvěma držadly. Čepel bývá dlouhá přibližně 60 až 80 cm. Při správném držení nástroje je čepel takřka rovnoběžná se zemí. Při správném kosení čepel klouže kruhovým pohybem téměř celou svojí plochou po povrchu a rostliny tak více podřezává než přímo seče. Kosiště může být dřevěné, kovové nebo i z umělé hmoty. Kosa může být na kosišti uchycena zvláštním šroubovým držákem, který se nazývá \"kosiřík\". Rovina plochy u kosy není vzhledem ke kosišti zcela rovnoběžná, obě části svírají úhel okolo 22 stupňů. Sekáč drží kosu oběma rukama za držadla (pokud horní držadlo není, pak přímo za kosiště) a kruhovým pohybem celého těla a rukou postupně podžíná rostliny. Nejlépe se sečou rostliny mokré či vlhké (z tohoto důvodu se kosa používala zejména po dešti či za rosy).\n\nK naostření kosy se používá hrubý brousek. Před tím se ale ostří tváří za studena naklepáváním. Naklepává se kladívkem na malé speciální kovové podložce, která se nazývá babka. Kosa nebo srp se naklepává ze dvou důvodů:\n\nZvuk při naklepávání kosy vzdáleně připomíná drkotání zubů v chladu, proto se vžil slangový frazeologizmus „\"klepat kosu\"“ vyjadřující drkot zubů z důvodu chladu a od něj odvozený obecný slangový termín „\"kosa\"“ pro chlad.\n\nKosa určená ke sklizni obilí při žních bývala navíc vybavena na kosišti rámem, který zajišťoval padání klasů do řad. To pak usnadňovalo následné vázání obilí do snopů.\n\nKosa vytlačila při sklizni dříve používaný srp, protože je mnohem efektivnější. Zůstala prakticky jediným nástrojem pro sklizeň obilí až do začátku 20. století. Dnes se ale kosa používá jen zřídka. Byla nahrazena mechanickými zařízeními, jako byla a je zemědělská i domácí sekačka na trávu (tento stroj je také někdy lidově nazýván termínem „\"motorová kosa\"“), dále pak samovazný zemědělský stroj pro sklizeň obilí (neboli samovaz), později též sklízecí mlátička neboli kombajn pro sklizeň obilí – tedy obilní kombajn.\n\nKosa bývá často spojována s mýty. Mýtická postava Smrti zahalená v černé kápi (Smrtka, Smrťák, Smrť, Zubatá) je nejčastěji zobrazována s kosou, což má zřejmě původ v křesťanské tradici jakož interpretace nástroje ke sklizni duší.\n\nKosa v minulosti občas sloužila také coby jednoduchá sečná zbraň, zejména v době selských bouří nebo za husitských válek. Zbraně tvarem velmi podobné dnešním kosám se ale ve válkách používaly již ve starověku. Známé jsou například válečné vozy, ozbrojené čepelemi kos.\n\nHorní hřbet kosy je opatřen ostrou hranou pro zachycení a odvádění posečené trávy na stranu.\n\n"}
{"id": "35043", "url": "https://cs.wikipedia.org/wiki?curid=35043", "title": "Optimalizace", "text": "Optimalizace\n\nOptimalizace má několik významů:\n\n"}
{"id": "35050", "url": "https://cs.wikipedia.org/wiki?curid=35050", "title": "Předmostí", "text": "Předmostí\n\nPředmostí může být:\n\n\n"}
{"id": "35059", "url": "https://cs.wikipedia.org/wiki?curid=35059", "title": "Přísudek", "text": "Přísudek\n\nPřísudek (predikát) je základní větný člen přisuzující podmětu nebo samostatně vyjadřující činnost, stav nebo vlastnost, jako například \"prší\" ve větě \"Venku prší\", či \"je zelený\" ve větě \"Strom je zelený\". Zpravidla je to sloveso v určitém tvaru nebo pomocné (sponové) sloveso se jmenným nebo příslovečným tvarem.\n\nLatinsky predikát;\nve větě ho hledáme jako první (i dříve než podmět);\nvyjadřuje, co dělá podmět;\nnejčastěji je vyjádřen slovesným tvarem (jednoduchým nebo složeným);\npřísudek můžeme rozdělit také na: holý (Petr studuje.), rozvitý (Petr dobře studuje.) a několikanásobný (Petr studuje a cestuje.)\nPřísudek je řazen mezi základní větné členy a s podmětem tvoří tzv. základní skladební dvojici. Jeho znalost je důležitá i pro správné určení pravopisu ve shodě přísudku s podmětem. V tomto příspěvku se na přísudek podíváme detailněji.\n\nV české lingvistice existují dvě základní, odlišné syntaktické teorie, každá s jiným pojmem přísudku: závislostní syntax a valenční syntax.\n\nPodle klasické, složkové teorie syntaxe představuje přísudek (predikát) větný člen tvořící základní větnou konstrukci (syntagma) s podmětem. Spolu vstupují do syntaktického vztahu dominace, který se projevuje morfologickou shodou, přičemž přísudek vyjadřuje gramatické kategorie (osoby, čísla a v případě jmenných přísudků i rodu) podmětu. Současně tento syntaktický vztah odpovídá sémantickému vztahu \"přisuzování\" (predikace), přičemž přísudek přisuzuje určitou vlastnost podmětu.\n\nZ hlediska formy rozeznáváme:\n\nPodle valenční teorie syntaxe je páteř věty tvořena přísudkem. Z valence přísudku (schopnost otevírat ve větě jistý počet větněčlenských pozic v jistých tvarech) vyplývá základová větná struktura (ZVS), jež bývá symbolicky zapisována pomocí gramatického větného vzorce (GVV). Věta tedy vzniká na základě vazby slovesa stojícího v pozici přísudku.\n\nDo základní větné struktury patří přísudek a jeho:\n\nPodle toho, zda příslušná valence musí být obsazena nebo může zůstat nevyužita, se rozlišují:\n\nPřísudek bývá vyjádřen slovesem určitým (VF = verbum finitum). Z hlediska formy rozeznáváme:\n\nNěkolikanásobný přísudek stojí na pomezí mezi větným členem a souvětím souřadným. Přísudek se zpravidla za několikanásobný větný člen považuje tehdy, pokud není rozvitý: a není tak třeba rozdělovat větu na více samostatných predikací.\n\n\n"}
{"id": "35060", "url": "https://cs.wikipedia.org/wiki?curid=35060", "title": "Anglická fotbalová reprezentace", "text": "Anglická fotbalová reprezentace\n\nAnglická fotbalová reprezentace reprezentuje Anglii (ne celou Velkou Británii) na mezinárodních fotbalových akcích, jako je například Mistrovství světa, nebo Evropy.\n\nAnglická reprezentace je společně se skotskou nejstarší na světě. V roce 1872 spolu tyto reprezentace odehrály vůbec první reprezentační zápas.\n\nSeznam zápasů anglické fotbalové reprezentace na MS\nSeznam zápasů anglické fotbalové reprezentace na ME\n\n"}
{"id": "35062", "url": "https://cs.wikipedia.org/wiki?curid=35062", "title": "Kasační stížnost", "text": "Kasační stížnost\n\nKasační stížnost je v České republice mimořádným opravným prostředkem používaným ve správním soudnictví.\n\nLze jí napadnout pravomocná rozhodnutí krajských soudů jakožto soudů prvního stupně ve správním soudnictví, a to z poměrně širokého výčtu kasačních důvodů. Kromě vad řízení a chybného právního posouzení lze namítat i nesprávné hodnocení důkazů soudem prvního stupně, nové důkazy však navrhovat není možné. V řízení o kasační stížnosti musí být stěžovatel, který nemá sám právnické vzdělání, zastoupen advokátem.\n\nO kasačních stížnostech rozhoduje Nejvyšší správní soud. Ten může napadené rozhodnutí zrušit a vrátit k novému rozhodnutí krajskému soudu se svým závazným právním názorem, případně může sám podle povahy věci rozhodnout (např. zrušit správní žalobou napadené rozhodnutí správního orgánu).\n\nSoudní poplatek za kasační stížnost je 5 000 Kč.\n"}
{"id": "35068", "url": "https://cs.wikipedia.org/wiki?curid=35068", "title": "Správní soudnictví", "text": "Správní soudnictví\n\nSprávní soudnictví je druh výkonu soudní moci, ve kterém soudy rozhodují zejména o žalobách fyzických nebo právnických osob, které se domáhají ochrany před nezákonným rozhodnutím nebo postupem orgánů veřejné moci. Na rozdíl od řízení občanskoprávního, jemuž se v řadě rysů podobá, zde však není žalovaným subjekt soukromého práva, ale orgán veřejné moci, jenž není nadán hmotněprávní subjektivitou a nemohl by proto být jinak žalován.\n\nAž do roku 2003, kdy nabyl účinnosti soudní řád správní, rozhodovaly v České republice podle původního znění páté části občanského soudního řádu převážně krajské soudy, rozhodnutí o přestupcích přezkoumávaly okresní soudy a rozhodnutí ústředních orgánů státní správy vrchní soudy, a to zásadně bez možnosti využití opravných prostředků. Přezkoumávaly navíc jen zákonnost některých rozhodnutí správních orgánů, aniž by mohly zasahovat do jejich diskreční pravomoci. Tato úprava byla shledána Ústavním soudem jako neústavní a nálezem č. 276/2001 Sb. zrušena. Od té doby se správní soudnictví řídí především soudním řádem správním (zákon č. 150/2002 Sb.) a občanským soudním řádem (zákon č. 99/1963 Sb.) pouze podpůrně. Dalším zákonem je např. zákon č. 131/2002 Sb., o rozhodování některých kompetenčních sporů.\n\nSprávní řád (zákon č. 500/2004 Sb.) naproti tomu upravuje předchozí správní řízení před správními orgány. Za správní soudnictví také nelze označit řízení podle páté části občanského soudního řádu v novelizovaném znění, neboť zde působí soudy obecné, které sice rozhodují o žalobách proti rozhodnutím správních orgánů, ale to pouze ve věcech, které vyplývají ze soukromoprávních vztahů. Toto řízení je proto řízením občanskoprávním.\n\nVe správním soudnictví tedy působí především soudy krajské (mají pro správní soudnictví specializované senáty a samosoudce), které rozhodují jako správní soudy v jediném stupni, neboť jejich rozhodnutí lze napadnout jen mimořádnými opravnými prostředky. Vrcholným soudním orgánem je ale Nejvyšší správní soud, který zejména zajišťuje jednotnost tohoto rozhodování.\n\nKrajský soud jako soud správní rozhoduje:\n\nNejvyšší správní soud pak sjednocuje správněprávní judikaturu především tím, že rozhoduje o mimořádných opravných prostředcích proti rozhodnutím krajských soudů – kasačních stížnostech. Dále navíc rozhoduje jako správní soud prvého a jediného stupně:\n\nPokud jde o nejčastější agendu, žaloby proti rozhodnutím správních orgánů, pak pokud jim správní soud vyhoví, tak napadené rozhodnutí zruší a věc vrátí správnímu orgánu se závazným právním názorem k dalšímu řízení. Na rozdíl od občanského soudního řízení podle páté části občanského soudního řádu tedy jeho rozhodnutí zrušené rozhodnutí správního orgánu nenahrazuje.\n\n"}
{"id": "35070", "url": "https://cs.wikipedia.org/wiki?curid=35070", "title": "Občanský soudní řád (Československo, 1963)", "text": "Občanský soudní řád (Československo, 1963)\n\nObčanský soudní řád (ve zkratce OSŘ nebo o. s. ř.) je zákon č. 99/1963 Sb., který je základním pramenem českého občanského práva procesního. Obsahuje hlavní právní úpravu civilního procesu: sporného nalézacího řízení, řízení smírčích a zajišťovacích a řízení vykonávacího. Je tedy základním procesním nástrojem, jehož prostřednictvím české soudy poskytují spravedlivou ochranu narušeným nebo ohroženým soukromým právům a oprávněným zájmům osob.\n\nPůvodně byl přijat ještě jako československý právní předpis, ale na Slovensku byl od 1. července 2016 nahrazen zákonem č. 160/2015 Z. z., Civilný sporový poriadok.\n\nZákon se člení na osm částí, některé části se dále člení na hlavy:\n\nObčanskému soudnímu řádu předcházel zákon č. 142/1950 Sb., o řízení ve věcech občanskoprávních (občanský soudní řád), kterému zase předcházel zákon č. 113/1895 ř. z., o soudním řízení v občanských rozepřích právních (civilní řád soudní). Občanský soudní řád z roku 1964 vzhledem k době svého vzniku prošel řadou novelizací, jejichž prostřednictvím byla do českého práva postupně zavedena řada v něm dříve neznámých právních institutů. Z nejdůležitějších změn v období před rokem 1989 lze jmenovat snad jen zavedení institutu samosoudce zákonem č. 158/1969 Sb. nebo možnosti autoremedury a vymezení mezí, ve kterých může odvolací soud věc projednat, zákonem č. 49/1973 Sb.\n\nPoté se však občanský soudní řád začal velmi často proměňovat, kromě dále uvedených nejzásadnějších novelizací se např. rozšiřovala předběžná opatření, měnila přípustnost dovolání, doplňovaly druhy nesporných řízení nebo možnosti výkonu rozhodnutí, také se často měnila úprava doručování soudních písemností. Zvláštním zákonem o konkursu a vyrovnání (č. 328/1991 Sb.) byla zrušena likvidace předluženého povinného jako jeden ze způsobů výkonu rozhodnutí. Zákonem č. 519/1991 Sb. byla odstraněna řada prvků tzv. socialistické zákonnosti, byla zavedena prvostupňová příslušnost krajských soudů pro speciální, zejména obchodněprávní agendu, v obchodních sporech byla umožněna prorogace a byla zrušena stížnost pro porušení zákona jako mimořádný opravný prostředek, kterým ale účastníci řízení nedisponovali, místo ní bylo zavedeno dovolání. Následovaly další novelizace, zákonem č. 263/1992 Sb. se v souvislosti s obnovením svobodného povolání notářů dostala do občanského soudního řádu řízení o umoření listin, o úschovách a dědické řízení, do kterého byli notáři zapojeni jako tzv. soudní komisaři. Zákonem č. 171/1993 Sb. byl zaveden rozsudek pro uznání a rozsudek pro zmeškání, zákonem č. 30/2000 Sb. instituty hlavní intervence, koncentrace řízení, žaloby pro zmatečnost a prohlášení o majetku, u odvolání došlo ke změně na systém neúplné apelace a ve věcech diskriminace bylo přeneseno důkazní břemeno na žalovaného. Nálezem Ústavního soudu č. 276/2001 Sb. došlo ke kompletnímu zrušení dosavadní páté části, která obsahovala úpravu správního soudnictví. To bylo následně od roku 2003 upraveno samostatným soudním řádem správním (zákon č. 150/2002 Sb.) a do části páté byla zákonem č. 151/2002 Sb. vložena úprava přezkumu rozhodnutí správních orgánů jen v soukromoprávních věcech. Zákonem č. 59/2005 Sb. bylo zavedeno přípravné jednání, zákonem č. 123/2008 Sb. elektronický platební rozkaz a zákonem č. 7/2009 Sb. evropský platební rozkaz, zároveň možnost přechodu k elektronické justici (elektronický spis, datové schránky apod.). Zákon č. 293/2013 Sb. reagoval na rekodifikaci soukromého práva a byla jím také s účinností od roku 2014 z občanského soudního řádu vyčleněna nesporná řízení, obsažená původně v páté hlavě třetí části, aby byla samostatně upravena v zákoně o zvláštních řízeních soudních (č. 292/2013 Sb.).\n\nCelkem bylo pro občanský soudní řád do konce roku 2017 vydáno 142 novelizačních zákonů a osm derogačních nálezů Ústavního soudu. V odborné sféře se proto již dlouho diskutuje o potřebě komplexní rekodifikace a na úrovni Ministerstva spravedlnosti byla v dubnu 2013 ustavena komise pro rekodifikaci civilního procesu, jejímž předsedou se stal místopředseda Nejvyššího soudu Roman Fiala. Základním věcným záměrem bylo sjednotit úpravu civilního procesu do jednoho předpisu, tedy opětovně sloučit stávající občanský soudní řád se zákonem o zvláštních řízeních soudních a připojit i úpravu exekučního řádu a insolvenčního zákona. O tři roky později byla vytvořena nová komise, přičemž za východisko prací byl určen rakouský civilní soudní řád.\n\n\n"}
{"id": "35072", "url": "https://cs.wikipedia.org/wiki?curid=35072", "title": "Entropie", "text": "Entropie\n\nEntropie je jedním ze základních a nejdůležitějších pojmů ve fyzice, teorii pravděpodobnosti a teorii informace, matematice a mnoha dalších oblastech vědy teoretické i aplikované. Vyskytuje se všude tam, kde hovoříme o pravděpodobnosti možných stavů daného systému.\n\nV populárních výkladech se často vyskytuje přiblížení entropie jako veličiny udávající „míru neuspořádanosti“ zkoumaného systému. Není to dobré vysvětlení, neboť tato „definice“ používá pojem „neuspořádanost“, který je však sám nedefinovaný. Vhodnější je intuitivní představa entropie jako míry neurčitosti systému. Zatímco „ostrá“ rozdělení pravděpodobnosti (jako např. prahování) mají entropii nízkou, naopak „neostrá“ či „rozmazaná“ rozdělení pravděpodobnosti mají entropii vysokou. Za pravděpodobnostní rozložení s nejvyšší entropií lze považovat normální (pro danou střední hodnotu a směrodatnou odchylku) nebo rovnoměrné (pro daný interval) rozložení.\n\nPůvod slova „entropie“ je odvozen z řeckého \"εντροπία\", \"směrem k\", (\"εν-\" \"k\" + \"τροπή\" \"směrem\").\n\nPojem (termodynamické) entropie zavedl Rudolf Clausius v kontextu klasické termodynamiky s cílem vysvětlit, proč některé procesy jsou spontánní a jiné nejsou.\n\nMikroskopickou definici entropie předložil Ludwig Boltzmann v roce 1887, jako jeden z centrálních pojmů jím založeného nového oboru fyziky - statistické mechaniky.\n\nV případě diskrétních stavů i pravděpodobností je entropie nejčastěji definovaná (Josiah Willard Gibbs) jako veličina typu:\nkde \"S\" je obecně používaný symbol pro entropii. Sumace se provádí přes všechny mikrostavy odpovídající zadanému makrostavu, a formula_2 je pravděpodobnost \"i\"-tého mikrostavu. Konstanta \"k\" odpovídá volbě jednotek, ve kterých je entropie \"S\" měřena. V jednotkách SI je \"k\" = \"k\" = Boltzmannova konstanta = 1,380 649×10 J K. Jednotka entropie je tedy formálně stejná, jako jednotka tepelné kapacity. V jednotkách \"bit\" je \"k\" = 1/ln(2), takže\nZ matematického pohledu je tedy entropie určitý aditivní funkcionál na pravděpodobnostních rozděleních. Z pohledu fyziky je entropie klíčová veličina pro formulaci druhého zákona termodynamiky. Tento zákon klade principiální meze pro možnost získat z termodynamické soustavy užitečnou práci. Pojem entropie a druhý zákon termodynamiky může být také uplatněn při řešení otázky, jestli daný proces bude probíhat spontánně. Spontánní procesy v uzavřených soustavách vždy odpovídají nárůstu entropie.\n\nV případě izolovaného systému v rovnováze (Boltzmann) platí:\nkde formula_5 je systému dostupná část fázového prostoru (u stejnocenných mikrostavů se jedná jednoduše o počet rozlišitelných mikrostavů daného makroskopického stavu systému).\n\nTermodynamickou entropii lze vyjádřit pomocí tepla formula_6 a teploty formula_7 pomocí jejího diferenciálu\nPodíl tepla formula_6 a teploty formula_7 bývá také označován jako redukované teplo. Při Carnotově cyklu je součet redukovaných tepel roven nule. Vzhledem k tomu, že libovolný vratný cyklus je možné aproximovat \"elementárními Carnotovými cykly\", jejichž redukované teplo lze vyjádřit jako formula_11, je možné předchozí tvrzení zobecnit na libovolný vratný cyklus.\n\nProběhnutí všech elementárních Carnotových cyklů je pak ekvivalentní aproximovanému vratnému ději, což lze vyjádřit jako\nPostupným zmenšováním elementárních Carnotových cyklů se v limitě dostaneme k výrazu\nTento vztah je označován jako Clausiova rovnice a představuje podmínku, která je platná pro libovolný vratný kruhový děj. Tuto rovnici lze považovat za matematické vyjádření druhé hlavní věty termodynamiky.\n\nZ předchozího vztahu je vidět, že všechna formula_14 nemohou být kladná, ale některá musí být i záporná. Soustava, která vykonává vratný kruhový děj tedy nemůže od okolních těles teplo pouze přijímat, ale musí jim také nějaké teplo odevzdávat.\n\nPro nevratný děj platí Clausiova nerovnost:\n\nformula_15\n\nEntropie je veličina s velkým významem, neboť umožňuje formulovat druhou hlavní větu termodynamiky, a vyjádřit kvantitativně nevratnost tepelných pochodů. Tuto skutečnost vyjadřuje princip růstu entropie.\n\nZa příklad nevratného děje lze považovat pokles závaží spojený s uvolněním jisté potenciální energie. Pokud klesne závaží o určitou výšku formula_16 a je zastaveno třením, vykoná práci formula_17, při které třením vznikne teplo formula_18. Toto teplo je odvedeno do okolí, které lze považovat za těleso s teplotou formula_7, a jehož entropie se tím změní o hodnotu formula_20. Předpokládá se přitom, že teplota okolí se přidáním tepla formula_6 nijak znatelně nezmění. Přivedené teplo je kladné, a proto je také změna entropie kladná. Entropie soustavy tedy při tomto nevratném ději vzrostla.\nUvažujme tepelně izolovanou soustavu dvou těles \"1\" a \"2\" s teplotami formula_22 a formula_23.\n\nTělesa si mohou vyměňovat tepelnou energii, přičemž celková hodnota tepelné energie zůstává stálá. Získá-li těleso \"2\" o teplotě formula_23 teplo formula_25, musí těleso \"1\" stejně velké teplo odevzdat, tzn. formula_26. Bude tedy platit formula_27.\n\nZměna entropie bude\nZ tohoto vztahu je vidět, že pokud mají výraz formula_29 a teplo formula_30 stejné znaménko, pak formula_31, jinak formula_32. Podle Clausiovy formulace druhé hlavní věty však teplo nemůže samovolně přecházet z tělesa chladnějšího na těleso teplejší. Je-li tedy formula_33, nemůže teplo přejít z tělesa \"1\" na těleso \"2\", a proto musí být formula_34, tzn. formula_35. Pokud však formula_36, nemůže teplo přejít z tělesa \"2\" na těleso \"1\", takže musí být formula_37, tedy formula_38. V obou případech mají formula_29 a formula_30 stejná znaménka, což znamená, že v izolované soustavě platí\n\nCelková entropie izolované soustavy dvou těles různých teplot tedy roste. Jsou-li teploty dosti blízké, nebo jsou-li tělesa od sebe dostatečně dobře izolována, může být změna entropie libovolně malá. V takové soustavě prakticky nedochází k výměně tepla a soustava je blízká tepelné rovnováze. Děje, které probíhají v takové soustavě, lze považovat za vratné, a jejich entropie se téměř nemění. Při vratném adiabatickém ději může být tedy entropie stálá, avšak nikdy nemůže klesat.\n\nV tepelně izolované soustavě probíhají děje adiabatické. V každé soustavě mohou z počátečního stavu vzniknout různé stavy vratnou nebo nevratnou změnou. Stavy, kterých soustava dosáhne nevratnou změnou, se podle druhé termodynamické věty liší od stavů při vratné změně tím, že z nich soustava sama od sebe bez vnějšího zásahu nemůže přejít zpět do výchozího stavu. Mimoto jsou zde stavy, z nichž lze počátečního stavu soustavy dosáhnout nevratnou změnou. Tyto stavy však soustava nemůže z počátečního stavu dosáhnout bez vnějšího zásahu. Odsud plyne další možné vyjádření druhé hlavní věty termodynamiky: \"V blízkosti každého stavu soustavy existují stavy, kterých nelze dosáhnout adiabatickým dějem\". Takové stavy jsou tedy v izolované soustavě vyloučeny.\n\nPodle Carnotovy věty je účinnost nevratného kruhového děje mezi teplotami formula_22 a formula_23 vždy nižší než účinnost vratného Carnotova cyklu mezi stejnými teplotami. Pokud tedy pracovní látka získá při nevratném ději teplo formula_44 a odvede teplo formula_45, bude platit\nVydané teplo formula_45 je vlastně záporné přijaté teplo, tzn. formula_48, tzn.\n\nPokud děj neprobíhá pouze mezi dvěma teplotami, ale při spojitě se měnících teplotách, přejde předchozí součet v limitě na integrál po uzavřené cestě\nTento vztah se obvykle zapisuje ve tvaru\nkde znaménko rovnosti platí pro vratný kruhový děj. Jde vlastně o vyjádření skutečnosti, že při libovolném kruhovém ději, při němž se teplo mění v mechanickou energii, nemohou být všechna formula_52, která soustava přijímá, kladná, ale některá musí být také záporná. Část tepla tedy musí soustava odvádět, takže se všechno přijaté teplo nezužitkuje pro mechanickou energii. Pokud při nevratném ději působí tření, takže vykonaná práce je menší a v soustavě vzniká třením teplo, je třeba k dosažení výchozího stavu odvádět více tepla než při vratném kruhovém ději, což je vyjádřeno znaménkem nerovnosti.\n\nPokud se entropie procesu zvyšuje, je tento proces nevratný (ireverzibilní). Pokud zůstává konstantní, je tento proces vratný (reverzibilní), jako například u ideálního Carnotova kruhového děje.\n\nCelková entropie uzavřeného systému se nemůže nikdy zmenšit. V přírodě tedy všechny děje směřují do více neuspořádaného stavu. Stejně tak roste entropie ve vesmíru. Dle předpokladů L. Boltzmana se jeví jako nejpravděpodobnější konečný stav vyrovnání pohybových energií molekul. To znamená, že by se konečné hodnoty entropie ve vesmíru dosáhlo tehdy, kdyby se vyrovnaly veškeré teplotní rozdíly (tepelná smrt vesmíru).\n\nRůst entropie lze pozorovat i v mikroskopickém měřítku.\n\nInformační entropie velmi úzce souvisí s termodynamickou entropií, ačkoliv toto spojení se ukázalo být zřejmé až po mnoha letech nezávislého studia termodynamické entropie a informační entropie. Často je také nazývána \"Shannonovou entropií\" po Claude Elwoodovi Shannonovi, který zformuloval mnoho klíčových poznatků teoretické informatiky.\nObecně pro systém s konečným počtem možných stavů formula_53 a pravděpodobnostní distribucí formula_54 je informační entropie definována jako střední hodnota:\nZde se formálně definuje, že formula_56.\n\nEntropie je \"maximální\" pro rovnoměrné rozložení formula_57:\na \"minimální\" pro zcela deterministický systém formula_59:\n\nStručně řečeno je entropie střední hodnota informace jednoho kódovaného znaku. Míra entropie souvisí s problematikou generování sekvence náhodných čísel (resp. pseudonáhodných čísel), protože sekvence naprosto náhodných čísel by měla mít maximální míru entropie. Shannonova entropie také tvoří limit při bezeztrátové kompresi dat, laicky řečeno komprimovaná data nelze beze ztráty informace „zhustit“ více, než dovoluje jejich entropie.\n\nJako jistou míru vzdálenosti mezi dvěma rozděleními pravděpodobnosti lze definovat relativní entropii a to následovně: nechť \"p = p(x)\" a \"q = q(x)\" jsou dvě rozdělení pravděpodobnosti na množině formula_61 a \"q(x) > 0\" pro všechna formula_62. Pak relativní entropii rozdělení \"p\" a \"q\" definujeme jako\n\nPodobně jako ve fyzice lze vztah pro entropii odvodit kombinatoricky s použitím Stirlingova vzorce (na levé straně vzorce je počet možných textů nad nějakou abecedou vzhledem k nějakému diskrétnímu pravděpodobnostnímu rozdělení):\n\nformula_64\n\nkde formula_65 je počet výskytů i-tého znaku a formula_66 délka textu.\n\n\n"}
{"id": "35076", "url": "https://cs.wikipedia.org/wiki?curid=35076", "title": "Soudnictví", "text": "Soudnictví\n\nSoudnictví je činnost státu, kterou vykonávají jako státní orgán nezávislé soudy. Základem soudnictví je závazné řešení konkrétních případů aplikací existujících právních norem dle předem stanovených pravidel – soudního řádu. \n\nSoudnictví naplňuje výkon soudní moci státem a realizuje subjektivní právo na soudní ochranu. Vedle výkonu legislativy a exekutivy je zvláštní funkcí státu v oblasti práva. V širším pojetí lze do jeho pojmu zahrnout také soustavu soudů.\n\nMezi veřejností je užíváno také výrazu justice, který však není oborným termínem a je pojmem širším. Zahrnuje mimo soustavy soudů také státní správu soudů, státní zastupitelství, advokacii, notářství i soukromé exekutory.\n\nSoudnictví lze definovat několika pojmovými znaky:\n\n"}
{"id": "35077", "url": "https://cs.wikipedia.org/wiki?curid=35077", "title": "Příslušnost (procesní právo)", "text": "Příslušnost (procesní právo)\n\nPříslušnost v právu vyjadřuje, který orgán veřejné moci (úřad nebo soud) projedná a rozhodne konkrétní věc. Lze hovořit o příslušnosti orgánu i naopak o příslušnosti věci či osoby k nějakému orgánu. Obdobně může existovat i příslušnost orgánů v rámci organizační struktury například podniku, spolku, církve, v rámci školského nebo zdravotnického systému atd.\n\nPříslušnost je trojí:\n\nPříslušný je jen ten orgán veřejné moci, který je příslušný věcně, místně i funkčně. Rozhodnutí vydané nepříslušným orgánem může být napadeno jako nezákonné, a v případě závažných vad příslušnosti se rozhodnutí dokonce může pokládat za nulitní, tzn. nemá žádné právní účinky, a to ani v případě, že by proti němu nikdo nepodal opravný prostředek.\n\nV případě sporu o příslušnost se hovoří o tzv. kompetenčním sporu: \"negativní\" kompetenční spor znamená, že věcí se nechce zabývat žádný orgán veřejné moci, \"pozitivní\" kompetenční spor vzniká v případě, že si pravomoc osobuje orgánů několik. Kompetenční konflikty se řeší zvláštní procedurou, typicky se věc předloží nejbližšímu společnému nadřízenému orgánu veřejné moci nebo o ní rozhodne soud.\n"}
{"id": "35087", "url": "https://cs.wikipedia.org/wiki?curid=35087", "title": "Smrť", "text": "Smrť\n\nSmrť je fiktivní postava z děl Terryho Pratchetta pojednávajících o Zeměploše. Přezdívá se mu Bledý jezdec, Konec nadějí, Přítel opuštěných nebo Tišitel trpících. Jedná se o antropomorfní personifikaci neboli o \"ztělesnění smrti ve formě člověka\". Jeho postava se alespoň na okamžik objeví ve všech zeměplošských románech i příbězích, v některých z nich je dokonce jednou z hlavních postav (např. \"Mort\", \"Sekáč\", \"Těžké melodično\", nebo \"Otec prasátek\"). Smrťovi společníci jsou jeho adoptivní vnučka Zuzana, jeho sluha Albert a Krysí Smrť, obdoba Smrtě lidského.\n\nSmrť byl stvořen současně se životem v okamžiku, kdy si živá lidská bytost uvědomila, že by mohla být neživá. Bývá zobrazován jako vysoká lidská kostra v černé kápi s kosou a jezdí na velkém bílém koni, který se jmenuje Truhlík. Tento kůň je smrtelný, ale velmi dobře živený. V počátcích údajně zkoušel jezdit na kostře koně (aby byl stylový), ale ukázalo se to jako nepraktické, protože za jízdy koni upadávaly nohy a podobné části těla. Poté zkoušel ohnivého oře, ale ten měl tendenci pod sebou ve stáji zapalovat podestýlku. Smrť žije ve svém „království“, které je celé černé a čas tam stojí. Každý člověk na Zeměploše má svoje přesýpací hodiny, které vlastní Smrť a které má ve velké síni. Vidí ho pouze mágové, čarodějky, děti, právě zesnulí, a kočky. Smrť miluje kočky. Dospělí živí lidé Smrtě nevidí takového, jaký je, ale jejich smysly ho vnímají jako prázdnou skvrnu, kterou si vyplňují po svém. Nemá hlasivky, takže když hovoří, člověk neslyší přicházet jeho slova zvenku, ale pouze si je uvědomuje ve své hlavě. V knihách o Zeměploše je to vyznačeno tak, že jeho slova jsou sázena kapitálkami. Zvuk jeho hlasu se přirovnává k dunícímu olověnému víku rakve či k ozvěně hrobky. Jeho typickým rčením je pak: DNES TY.\n\nSmrtě je možné přivolat rituálem AškEnte. Smrť se objeví v magickém kruhu, který nemůže opustit, a musí odpovídat na kladené otázky. Občas na to ale zapomíná. Obřad provádějí mágové, ale velice neradi, protože na sebe nechtějí Smrtě upozorňovat. Také Smrť nemá obřad AškEnte rád, protože tvrdí, že ho mágové vždycky vyrušují v ten nejnevhodnější okamžik.\n\nJeho koníčkem je sociologické studium člověka. Z toho důvodu také adoptoval sirotka Ysabell, kterou mu později odvedl jeho učeň Mort. Porozumět člověku se mu moc nedaří. I ve svém domě se snaží napodobovat lidské vybavení, ale bez valného úspěchu, neboť obvykle neporozumí smyslu a účelu (např. ručník v koupelně tvrdý jako beton). Další typickou ukázkou je houpačka, kterou postavil pro svoji (adoptivní) vnučku Zuzanu. Také hraní na housle (ne že by se mu to dařilo) a kočky, ve svém domě má místnost plnou koček které zesnuly.\n\nKromě Smrtě lidí a krysího Smrtě existuje ještě Smrť bleší. V knize \"Sekáč\" na krátké období vznikli i další Smrťové pro jednotlivé živé druhy, například Smrť jepic, Smrť stromů nebo Smrť želv. Ke konci románu se však znovu sloučili (vyjma dvou výše zmíněných) do jednoho jediného Smrtě.\n\nAčkoliv není jeho pohlaví nikdy úplně upřesněno, z několika důvodů je pravděpodobnější, že se jedná o muže. Jeho adoptivní dcera Ysabell mu říká tati, jeho vnučka Zuzanka jej oslovuje občas dědečku a když Smrť v knize Sekáč přijde o své řemeslo, stává se mužem jménem Vilém Klika. Dokonce ve videohře Discworld odhaduje protagonista Mrakoplaš že se jedná o muže ve větě: \"Well, I suppose he's a man. You have to look at the pelvis, don't you?\" (\"Nu, předpokládám že je muž. Viděli jste jeho pánev, ne?\")\n\nSmrť se vyskytuje, alespoň na chvilku, ve všech knihách ze světa Zeměplochy, kromě knih Svobodnej národ a Šňupec. Velmi pravděpodobně se objevil i v závěru knihy Johnny a mrtví. Nebyl tam však jmenován.\n\nKnihy v nichž má smrt hlavní roli:\n\nNa motivy knih Terryho Pratchetta byly Vadimem Jeanem vytvořeny dva dvoudílné televizní filmy – Otec prasátek (2006) a Barva kouzel (2008). Smrtě ztvárnil přes 2 metry vysoký nizozemský herec a tanečník Marnix Van Den Broeke a v Otci prasátek mu hlas propůjčil Ian Richardson (7. dubna 1934 – 9. února 2007). Protože tento herec v r. 2007 zemřel, v Barvě kouzel Smrtě namluvil Christopher Lee, který jej daboval už v animovaných filmech Soudné sestry a Těžké melodično z r. 1997.\n\nV České republice bylo vytvořeno dokonce několik divadelních her na motivy knih o Zeměploše. V některých se objevil právě i Smrť. Divadlo v Dlouhé vytvořilo hned dvě. Jedná se o hry Soudné sestry a Maškaráda čili Fantom Opery . Pro obě hry napsal scénář Stephen Briggs a postavu Smrtě si zahrál Peter Varga. Také se objevil v představení amatérského divadla Kočovné divadelní společnosti Richarda Klíčníka v inscenaci Muži ve zbrani . I k ní napsal scénář Stephen Briggs. Postavu Smrtě ztvárnil Karel „Netopejr“ Petřík. V této inscenaci si však například zahrál i nakladatel Talpressu Vlastimír Talaš a Jan Kantůrek (překladatel knih od Terryho Prattcheta). Jednu divadelní hru vytvořilo i Divadlo D21 s názvem Sekáč dědeček . \n"}
{"id": "35088", "url": "https://cs.wikipedia.org/wiki?curid=35088", "title": "Cheb", "text": "Cheb\n\nCheb (, , v chebském sudetoněmeckém nářečí \"Egha\") je město ve stejnojmenném okrese v Karlovarském kraji, 40 km jihozápadně od Karlových Varů a 5 km od hranic s Německem na řece Ohři. První historicky dochovaná zmínka o Chebu, centrálním městě celého někdejšího Chebska, pochází z roku 1061. Do konce druhé světové války byla převážná část obyvatelstva německá a Cheb byl důležitou součástí Sudet. Po skončení války byli němečtí obyvatelé vysídleni a město se z velké části vylidnilo. Žije zde obyvatel. V Chebu se nachází sedm základních škol, dvě střední školy, jedna praktická škola, gymnázium a Fakulta ekonomická Západočeské univerzity. Hlavní průmysl je zde strojírenský, textilní, kovodělný, stavební, dřevozpracující a potravinářský.\n\nPrvní historicky dochovaná zmínka o Chebu, centrálním městě celého někdejšího Chebska, pochází z roku 1061. Chebské hradiště bylo osídleno v 9. století Slovany. Roku 1146 připadlo Chebsko císaři Fridrichu I. Barbarossovi, který zde kolem roku 1180 nechal postavit dodnes z části zachovaný středověký hrad (falc). Na město byl Cheb povýšen roku 1179. V lednu 1285 se v Chebu konala svatba českého krále Václava II. s dcerou římského krále Rudolfa I. Jitkou, poté Cheb patřil střídavě k Čechám a Německu, roku 1322 ho Ludvík IV. Bavor se souhlasem chebských dal v zástavu českému králi Janu Lucemburskému. Městu byla přislíbena nezávislost vůči království, pozbylo však statut svobodného říšského města. Zástava nebyla nikdy vyplacena.\n\n5. května 1389 zde byl podepsán zemský mír (landfrýd), mezi králem Václavem IV. a svazkem jihoněmeckých říšských měst, když král neuspěl v prosazení svých zájmů. Během husitských válek stál Cheb jakožto město katolické aktivně na straně protihusitské koalice. V pozdější době se ale připojil k luteránské reformaci.\nDne 25. února 1634 byl v Chebu, v Pachelbelově domě na náměstí krále Jiřího z Poděbrad za Špalíčkem (dnes Muzeum Cheb) zavražděn Albrecht z Valdštejna a na hradě jeho důstojníci.\n\nAutonomistickým tendencím spojeným s odvoláváním se na zvláštní postavení Chebska v rámci Zemí Koruny české učinili definitivní konec Habsburkové roku 1723, když učinili Cheb svobodným královským městem (ale ještě zhruba dalších sto let náležel do řezenské diecéze). Jako poslední státoprávní akt Chebska může být v této souvislosti vnímáno přijetí pragmatické sankce 21. října 1721.\n\nPřestože bylo německojazyčné Chebsko od roku 1322 součástí Zemí Koruny České, nespokojila se většina místního obyvatelstva po skončení první světové války s nově vzniklým Československem a žádala v rámci \"Deutschböhmen\" odtržení od ČSR a přičlenění k nově vzniklému Německému Rakousku. Po příchodu „italských“ legionářů v roce 1919 se však jejich plány nepodařilo zrealizovat. V období první republiky se v Chebu značně zvýšil počet českého obyvatelstva, které přicházelo do pohraničí za prací. Protičeské nálady německého obyvatelstva se však od roku 1933 neustále zvyšovaly a vyvrcholily v roce 1938. Triumfální příjezd Adolfa Hitlera 3. října 1938 na zaplněné chebské náměstí korunoval podepsání Mnichovské dohody, odchod tisíců Čechoslováků, ale i německých antifašistů z města a připojení Sudet k Třetí říši.\n\nPo roce 1945 byla většina obyvatelstva německé národnosti vysídlena do Německa, což způsobilo značný pokles počtu obyvatel (předválečného stavu bylo dosaženo až v 90. letech 20. století). Po sametové revoluci se zde usídlila velká komunita Vietnamců, kteří zde podnikají se svými tržišti.\n\nCheb leží na západě Česka v blízkosti hranic s Německem. Sousedními městy jsou na severozápadě Františkovy Lázně a Aš, na severovýchodě Sokolov a Karlovy Vary a na jihovýchodě Mariánské Lázně a Tachov. Městem prochází poledník s hodnotou 12°22' v. d. a rovnoběžka 50°04' s. š. Průměrná nadmořská výška se pohybuje okolo 472 metrů. V okolí Chebu se nachází přehradní nádrže Skalka a Jesenice.\n\nV roce 1930 se k české národnosti hlásilo 11 % obyvatel. Roku 1945 měl Cheb přes 45 000 obyvatel, v tom je ale zahrnut velký počet válečných uprchlíků. V roce 1947 měl Cheb jen 14 533 obyvatel, velkou většinu tvořili pováleční přistěhovalci z vnitrozemí. Roku 2012 měl Cheb 33 067 obyvatel, roku 2016 32 355 obyvatel.\n\nPodle sčítání 1921 zde žilo v 1 300 domech 27 524 obyvatel, z nichž bylo 13 881 žen. 1 305 obyvatel se hlásilo k československé národnosti, 23 125 k německé a 34 k židovské. Žilo zde 24 843 římských katolíků, 1 702 evangelíků, 10 příslušníků Církve československé husitské a 505 židů. Podle sčítání 1930 zde žilo v 1 640 domech 31 398 obyvatel. 3 493 obyvatel se hlásilo k československé národnosti a 24 979 k německé. Žilo zde 27 368 římských katolíků, 1 901 evangelíků, 456 příslušníků Církve československé husitské a 491 židů.\nDo konce druhé světové války byla převážná část obyvatelstva německá a Cheb byl důležitou součástí Sudet. Po skončení války byli němečtí obyvatelé vysídleni a město se z velké části vylidnilo.\n\nMěsto Cheb se skládá z 19 místních částí a 19 katastrálních území:\n\nSoučástí města byla dříve i dnes samostatná obec Pomezí nad Ohří a obec Potočiště, která se později stala součástí obce Odrava.\n\nCheb byl dříve okresním městem, v současnosti je obcí s rozšířenou působností a pověřeným obecním úřadem. Okres Cheb ale stále existuje a skládá se ze 40 obcí, ORP z 21 obcí.\n\n\nV dějinách umění dosáhly Cheb a Chebsko (\"Egerland\") třikrát evropské úrovně: poprvé v období románsko-gotickém, kdy zde asi roku 1180 vznikla mincovna, známá svými ražbami stříbrných denárů. Pod vládou Štaufů byl v období rané gotiky vybudován Chebský hrad a vznikla mj. vyšívačská a zlatnická práce zvaná Chebské antependium. V období pozdní gotiky byla dokončena stavba síňového trojlodí baziliky sv. Mikuláše a Alžběty, dále vznikla mnohá sochařská, malířská a zlatnická díla. Druhým významným obdobím byl přelom renesance a raného baroka, kdy zdejší řezbáři zhotovovali přenosné oltáříky, skříňky a kazety s biblickými i římskými mytologickými náměty reliéfů ve specifické pestrobarevné intarzii, známé jako Chebská intarzie nebo Chebská práce; jejím hlavním představitelem byl Adam Eck. Třetím obdobím bylo selské baroko, kdy se kromě chebského kroje a nábytku rozvinul chebský lidový šperk, jehož symbolem je tzv. \"Hosenantauer\", osmiboká spona pánského opasku či ozdobný uzávěr límce dámské halenky.\n\nCheb je městem s bohatou sportovní tradicí. V letech 1980 až 1995 hrál místní klub Union Cheb (dříve Rudá hvězda Cheb) nejvyšší fotbalovou ligu. Nyní pokračuje pod názvem FK Hvězda Cheb v divizi A. Každoročně se v místní sportovní hale pořádá mezinárodní házenkářský turnaj ženských reprezentací „O štít města Chebu“. Házenkářky FK Hvězda Cheb hrají II. házenkářkou ligu. V rámci krajinné výstavy v roce 2006 došlo k vybudování nového tenisového areálu včetně kryté haly na pravém břehu řeky Ohře v blízkosti sídliště Skalka. Posléze byl v blízkosti vybudován areál minigolfu, kde se konají turnaje celostátního i mezinárodního významu. Během krajinné výstavy v roce 2013 byl vybudován na levém břehu řeky Ohře atletický areál Zlatá dráha, o kterém prohlásili nejlepší čeští atleti (Maslák, Hejnová), že je nejkrásnější, co kdy viděli. Ve stejné době byl v sousedství atletického areálu v přírodních kulisách vybudován lukostřelecký areál. Pro veřejnost slouží v blízkosti těchto dvou areálů lanové centrum, basketbalové hřiště, stoly na ping pong a odpočinková louka s přípravou na grilování. V Chebu funguje hokejový klub HC Stadion Cheb, který hraje plzeňskou krajskou ligu na zimním stadionu z roku 1977, kde v roce 2002 proběhlo originální zastřešení s výstavbou hlediště pro 1500 diváků včetně dobudování zázemí. U bývalé křižovatky „Ypsilon“, 6 km východně od Chebu, je moderní areál na motokáry a malé motocykly Kartarena Cheb, kde se konají mistrovství různých úrovní (MM ČR, Rakouska Německa apod.), areál je přístupný i pro veřejnost. Velmi úspěšným je také oddíl sportovní gymnastiky spadající pod TJ Lokomotivu Cheb, jehož cvičenci dosáhli i několika cenných kovů na mistrovstvích republiky, který ale stále nemá důstojné podmínky pro trénování. Každý rok pořádají velké závody „Chebská bradla“, které získávají čím dál vetší jméno.\n\nCentrum Chebu je mimořádně dobře zachované, včetně půdorysu, náměstí a zbytků hradeb, a je tedy právem městskou památkovou rezervací.\n\n\n\n\n\nKrajinné výstavy mají bohatou tradici – jejich smysl spočívá nejen v sezónní prezentaci zahradního umění a krajinotvorby, ale především v tom, že rekultivují často problémová a ekologicky narušená území a mění je v zóny příměstské rekreace, které slouží občanům natrvalo i po skončení výstav. Díky investicím vloženým do krajinné výstavy nabývá konkrétní místo nový ráz, získává na atraktivitě a všeobecné známosti a přitahuje pozornost návštěvníků k celému městu.\n\nV Chebu došlo k obnovení tradice po mnoha letech, a to ve spolupráci vždy s jedním německým/bavorským městem. Úspěšný projekt „Krajinné výstavy bez hranic“ zahájil roku 2006 ve spolupráci bavorským městem Marktredwitz. Pro vlastní zahradnické výstavy sloužily prostory Císařské louky pod Chebským hradem, Na Šancích, v hradním příkopě a nivní park. Návštěvníci mohli zažít bohatý doprovodný program – koncerty, divadelní představení, výstavy, vystoupení škol a sportovní utkání.\nDruhou přeshraniční krajinnou výstavu uspořádal Cheb s nedalekým městem Tirschenreuth s názvem „Příroda a historie Cheb 2013“.\nSpolu s bavorským městem Bayreuth přichystal Cheb realizaci další, již III. krajinné výstavy pod názvem „Hudba pro oči“. Oproti minulým dvěma je tato výstava časově rozdělena na dvě části. Na německé straně trvala plných 171 dní, od 22. 4. 2016 do 9. 10.2016. Česká část byla realizována v roce 2017.\n\nHlavním průmyslovým odvětvím v okrese je strojírenský průmysl.\nHlavní průmysl je zde strojírenský, textilní, kovodělný, stavební, dřevozpracující a potravinářský.\nCheb byl od středověku významným dopravním a obchodním centrem. Ležel na důležité královské obchodní cestě z Norimberka do Prahy. Významná byla také obchodní cesta z Chebu do Plavna přes Ašsko, a poštovní cesta z Chebu do Adorfu.\n\nOd 9. prosince 2007 městskou dopravu v Chebu zajišťuje autobusových 7 linek v číselném rozmezí 1–7, licenční čísla 416001 až 416007. Provozovatelem je podnik Autobusy Karlovy Vary, a. s. Před touto reformou zde bylo 12–13 městských linek. Doprava v regionu je integrovaná možností použít celodenní jízdenky EgroNet. Nepřestupní jízdenka na MHD stojí 20 korun v hotovosti a 14 korun, pokud se použije platební karta nebo předplacená čipová karta.\n\nV letech 1897, 1899 a 1904 byla různým žadatelům vydána povolení k zahájení stavebních a montážních prací na tramvajové dráze z Chebu do Františkových Lázní, ta však nikdy postavena nebyla. Po druhé světové válce v této trase jezdil silniční vláček. Charakter městské dopravy má odedávna autobusová linka z Chebu do Františkových Lázní, nyní s číslem 411120. Jiná městská hromadná doprava ve Františkových Lázních není.\n\nPo druhé světové válce byly v Chebu zavedeny tři městské autobusové linky, které až do začátku 70. let byly označeny A, B a C, provozovatelem byl chebský závod ČSAD (později označený číslem 302). Později došlo k rozmachu MHD a byla do ní zaintegrována většina příměstských linek. Na hlavní lince 1 jezdívaly kloubové autobusy. Několikrát se objevily úvahy o zavedení trolejbusů, ale nikdy nedošly realizace. V roce 1988/1989 byla v krajském knižním jízdním řádu ČSAD uvedena MHD Cheb pod číslem 30930 s 9 linkami číslovanými 1–9.\nCentrálním uzlem chebské městské i meziměstské autobusové dopravy je autobusové nádraží na náměstí Dr. Milady Horákové, které je ze strategických důvodů umístěno před budovou hlavního železničního nádraží \"Cheb\". Od prosince 2012 slouží moderní autobusový terminál ve tvaru šestiúhelníku. Informace o autobusových linkách lze také zjistit v infocentru v nádražní budově.\n\nHlavním silničním spojením s Prahou je silnice I/6 Cheb – Karlovy Vary – Praha, jež je postupně přestavována na dálnici D6. Možná je i trasa přes Plzeň po dálnici D5, po dálničním přivaděči I/21 směr Mariánské Lázně – D5 (exit 128 Bor) – Plzeň – Praha. Město dále spojuje silnice I/21 s hraničním přechodem Vojtanov a prochází jím i silnice II/606 a II/214. Cheb disponuje dvěma silničními obchvaty. Severní - dálniční - odvádí dopravu po D6 na hraniční přechod Pomezí nad Ohří. Jihovýchodní obchvat směřuje po II/214 na hraniční přechod Svatý Kříž.\n\nV Chebu se nachází důležitý mezinárodní železniční uzel a stanice Cheb je také hraničním přechodem s Německem. V Chebu se nachází stanice \"Cheb\" (jediné nádraží) a dvě zastávky na znamení: \"Cheb- Skalka\", která je využívána jen na trati do Německa, a \"Cheb-Všeboř\", na níž zastavují osobní vlaky do Mariánských Lázní nebo Plzně. Hlavním železničním spojením s Prahou je trať Cheb-Mariánské Lázně–Stříbro–Plzeň–Beroun-Praha, po které jezdí rychlovlaky Pendolino a Západní expres, značně urychlující dopravu. Zároveň zde fungují moderní a spolehlivé spoje do sousedního Bavorska a Saska.\n\nTratě vedoucí z a do Chebu:\n\nPůvodní, první chebské nádraží bylo postaveno v roce 1865, ale podlehlo spojeneckým náletům v roce 1945, stejně jako jeho široké okolí. Zbytky byly téhož roku strženy a postaveno provizorní dřevěné nádraží. Současné nádraží bylo zprovozněno až v roce 1962. V současné době (2019) je realizována rozsáhlá rekonstrukce (spíše výměna) nástupišť včetně kolejišť za 516 mil. Kč, převážně z evropských fondů. Navazovat bude rekonstrukce nádražní budovy za 100 mil. Kč.\n\nChebské letiště bylo v roce 1918 jediným funkčním letištěm na území ČSR. Právě na tomto letišti získala rodící se československá armáda svá první letadla. Za první republiky na letišti sídlila významná letecká škola. Za druhé světové války vybudovali Němci v sousedství letiště rozsáhlou továrnu na výrobu stíhaček (včetně proudových). Po americkém bombardování továrny v roce 1945 chebské letiště upadlo do zapomnění. Dnes slouží jen jako sportovní letiště. Tento rok oslaví letiště 100 let a uskuteční se k tomuto výročí letecký den.\n\n\n\n\n\n"}
{"id": "35093", "url": "https://cs.wikipedia.org/wiki?curid=35093", "title": "Fear of the Dark", "text": "Fear of the Dark\n\nFear of the Dark je deváté studiové album legendární britské heavy metalové kapely Iron Maiden. Jde o poslední album kapely před odchodem zpěváka Bruce Dickinsona. Album bylo vydáno 12. května 1992 a umístilo se na druhém místě britského žebříčku.\n\nZ alba vzešly dva singly. Singl \"Be Quick or Be Dead\" vyšel 23. dubna 1992 a umístil se na 2. místě žebříčku. Singl \"From Here To Eternity\" vyšel 29. června 1992 a umístil se na 21. místě žebříčku.\n\nKapela v současnosti hraje na koncertech většinou pouze jednu píseň z tohoto alba. Touto písní je titulní skladba \"Fear Of The Dark\", která vzešla jako singl z dvojalba A Real Live/Dead One.\n\nPokud není uvedeno jinak, autorem všech skladeb je Steve Harris.\n\n\n"}
{"id": "35096", "url": "https://cs.wikipedia.org/wiki?curid=35096", "title": "Brazilská fotbalová reprezentace", "text": "Brazilská fotbalová reprezentace\n\nBrazilská fotbalová reprezentace reprezentuje Brazílii na mezinárodních turnajích, jako je Mistrovství světa ve fotbale nebo Copa América. Je pětinásobným mistrem světa ve fotbale, devítinásobným vítězem Copa América a čtyřnásobným vítězem Konfederačního poháru FIFA.\n\n"}
{"id": "35098", "url": "https://cs.wikipedia.org/wiki?curid=35098", "title": "Vazba (právo)", "text": "Vazba (právo)\n\nVazba je mimořádné opatření na základě důkazů v trestním řízení, které slouží k zajištění obviněné osoby po dobu nezbytně nutnou pro účely týkající se trestního řízení a následného výkonu trestu. Účelem vazby je zabránit obviněnému, aby se vyhýbal trestnímu řízení nebo trestu, aby mařil či ztěžoval provádění důkazů, aby dokonal trestný čin či páchal další trestnou činnost. Podstatou vazby je dočasné (nicméně zpravidla delší, řádově trvající týdny, měsíce, výjimečně i roky) omezení osobní svobody obviněného rozhodnutím soudu ve specializované vazební věznici či ve vazebním oddělení věznice běžné. Vazba má pouze zajišťovací funkci, nelze ji pokládat za trestní sankci či prostředek nápravy, zároveň také nijak dopředu neurčuje výsledek trestního stíhání (budoucí odsouzení obviněného). Vazbu je třeba odlišovat od zadržení, které je jiným trestněprocesním institutem k zajištění osob a od zajištění, které je upraveno zákonem o Policii České republiky.\n\nO vzetí do vazby rozhoduje soud, v přípravném řízení rozhoduje soudce pouze na návrh státního zástupce. Rozhoduje se usnesením, proti kterému je přípustná stížnost, jež však nemá odkladný účinek. Požadavek soudního rozhodování o vazbě v trestním řízení vyplývá z Listiny základních práv a svobod a z mezinárodních dohod o ochraně základních lidských práv a svobod, k nimž Česká republika přistoupila. Podle trestního řádu účinného před listopadem 1989 o vazbě rozhodoval prokurátor.\n\nObviněný smí být vzat do vazby jen tehdy, jestliže z jeho jednání nebo dalších konkrétních skutečností vyplývá důvodná obava,\nDalší podmínkou pro vzetí obviněného do vazby je, že dosud zjištěné skutečnosti nasvědčují tomu, že skutek, pro který bylo zahájeno trestní stíhání, byl spáchán, má znaky trestného činu, jsou zřejmé důvody k podezření, že tento trestný čin spáchal obviněný, a s ohledem na osobu obviněného, povahu a závažnost trestného činu nelze v době rozhodování účelu vazby dosáhnout jiným opatřením.\n\nDo tzv. vyhošťovací vazby lze podle § 350c trestního řádu vzít odsouzeného k trestu vyhoštění, pokud je obava, že se bude skrývat nebo jinak výkon tohoto trestu mařit.\n\nVazba trvá jen nezbytně nutnou dobu, všechny orgány činné v trestním řízení jsou povinny z úřední povinnosti průběžně zkoumat, zda důvody vazby trvají nebo se nezměnily, o prodloužení vazby jsou povinny opakovaně rozhodovat v intervalu 3 měsíců. Pokud důvody vazby pominou, musí být obviněný ihned propuštěn na svobodu. Obviněný má také právo žádat o propuštění na svobodu, o takové žádosti musí být rozhodnuto bez zbytečných odkladů. Trestní řád také stanoví celkovou dobu vazby, kterou nelze překročit. Podle závažnosti stíhaného trestného činu činí od jednoho do čtyř let, přičemž z této doby připadá jedna třetina na přípravné řízení a dvě třetiny na řízení před soudem. Po uplynutí této doby, případně její části připadající na určité stadium trestního řízení, je třeba obviněného ihned propustit na svobodu bez ohledu na trvání důvodů vazby. Orgány činné v trestním řízení jsou povinny vyřizovat vazební věci přednostně s největším urychlením.\n\nNa rozhodování o trvání vazby se v přípravném řízení podílí státní zástupce a soudce. O uvalení vazby rozhoduje výlučně soudce na návrh státního zástupce. Státní zástupce může obviněného propustit na svobodu sám či na žádost obviněného, rozhoduje o dalším trvání vazby v přípravném řízení, o omezení vazebních důvodů či o nahrazení vazby jinými opatřeními (zárukou, slibem, dohledem probačního úředníka či peněžitou zárukou). Proti jeho rozhodnutím je přípustná stížnost, o které rozhoduje soudce. V řízení před soudem veškeré rozhodování o vazbě činí soud.\nPrávními teoretiky i praxí někdy bývá současná úprava vazebního řízení kritizována jako příliš komplikovaná.\n\nVazba je fakultativním prostředkem, který by měl být používán orgány činnými v trestním řízení zdrženlivě, tedy úměrně k závažnosti stíhaného skutku, osobě obviněného a naléhavosti vazebních důvodů. Ve výkonu vazby nesmí být ponižována lidská důstojnost obviněného, vazba nesmí sloužit jako prostředek nátlaku na obviněného, aby se např. přiznal ke spáchání stíhaného trestného činu, aby spolupracoval s orgány činnými v trestím řízení či aby vypovídal proti dalším osobám.\n\nJelikož vazba přestavuje jeden z nejintenzivnějších zásahů do práv osoby, je také častým předmětem rozhodovací praxe Ústavního soudu České republiky, který se výrazným způsobem podílí na výkladu vazebního práva, a to jak jednotlivých právních pojmů používaných trestním řádem (např. hrozba vysokého trestu), tak i institutů upravených v Listině základních práv a svobod, jakož i v relevantních mezinárodních smlouvách o ochraně základních lidských práv a svobod (např. právo obviněného na slyšení před soudem rozhodujícím o vazbě, a to i v případě rozhodování o dalším trvání vazby).\n"}
{"id": "35102", "url": "https://cs.wikipedia.org/wiki?curid=35102", "title": "Ultrafialové záření", "text": "Ultrafialové záření\n\nUltrafialové (zkratka UV, z anglického ) záření je elektromagnetické záření s vlnovou délkou kratší než má viditelné světlo, avšak delší než má rentgenové záření. Pro člověka je neviditelné, existují však živočichové (ptáci, plazi, některý hmyz), kteří jej dokážou vnímat. Jeho přirozeným zdrojem je Slunce.\n\nUltrafialové záření objevil německý fyzik Johann Wilhelm Ritter v roce 1801. Pojmenoval ho „dezoxidační“ světlo. Nynější název dostal později v 19. století.\n\nUV záření, jakožto oblast elektromagnetického spektra, se dělí na blízké ultrafialové záření o vlnové délce 400–200 nm) a daleké ultrafialové záření (200–10 nm), resp. energií fotonů mezi 3,1 a 124 eV.\n\nRozdělení na spektrální oblasti (též „typy“) UVA, UVB a UVC je především z hlediska biologických účinků UV záření.\n\nOznačení „vzduchoprázdné ultrafialové“ záření (v anglické literatuře , VUV) naráží na skutečnost, že tento typ záření je před dopadem na zemský povrch pohlcován vzduchem.\n\nOznačení „hluboké ultrafialové“ záření (, DUV) je používáno ve fotolitografii a technologiích používající principu laseru.\n\nMá vlnovou délku od 315 do 400 nm. Asi 99 % UV záření, které dopadne na zemský povrch, je ze spektrální oblasti UVA.\n\nZáření UVB má vlnovou délku v rozsahu od 280 do 315 nm. Je z převážné většiny absorbováno ozónem ve stratosféře, resp. ozónové vrstvě. Z typického slunečního záření 350–900 W/m², které dopadá na nejvyšší vrstvy atmosféry, neproniká prakticky žádné UV záření s vlnovou délkou pod cca 295 nm; od této hranice se na zemský povrch dostává měkčí UV záření – záření UVA o vlnové délce 400 nm se na zem dostane 550 mW/m² (z přibližně 1700 mW/m² z horních vrstev atmosféry). Jinými slovy lze říci, že ozón a kyslík propustí na povrch Země zhruba třetinu UV záření.\n\nZáření UVB je zhoubné pro živé organismy. Jeho energie je schopná rozkládat nebo narušovat bílkoviny nebo jiné životně důležité organické sloučeniny s vážnými následky pro metabolismus postiženého jedince, nebo (je-li zasažena DNA) vedoucí ke vzniku rakoviny. Např. zvýšení intenzity UVB záření o každá 2 % může znamenat zvýšení výskytu rakoviny kůže o 3–6 %. Kromě kůže má UVB největší dopad i na oči (potažmo zrak) – takto tvrdé záření dokáže poničit až zcela spálit tyčinky a čípky, gangliové buňky a nervová zakončení v rohovce (tzv. „sněžná slepota“).\nVětší dopad má na jednobuněčné organismy, které dokáže zničit zcela (dokáže změnit strukturu molekuly DNA nesoucí genetickou informaci, vyvolat poškození funkcí organel, ovlivnit osmotický tlak nebo spustit lyzi). Proniká i vodou, ale jen do hloubky několika metrů (kde je však soustředěna většina podvodních organismů). UVB záření též negativně ovlivňuje vzrůst zelených rostlin, účinnost fotosyntézy, ale i třeba celkovou plochu jejich listů. U dvou třetin hospodářských plodin byl zjištěn úbytek zemědělské produkce v souvislosti se zvýšeným působením UVB záření (např. u sóji každé jedno procento zvýšení UVB odpovídalo procentuálnímu úbytku úrody).\n\nDlouhodobě zvýšené působení UVB záření by vyústilo v nepředvídatelné změny v morfologii biosféry (každý živočišný či rostlinný druh je na UV záření různě citlivý). Trend směřující k dominanci odolnějších druhů nad méně odolnějšími by odstartoval nesmírně složitou síť kauzuálních mezidruhových vztahů, jejichž důsledky není možné odhadnout.\n\nJe nejtvrdší UV záření – jeho vlnová délka je nižší než 280 nm. Toto záření je jedním ze dvou způsobů vzniku ozónu – při dopadu na dvojatomární molekulu kyslíku jí toto záření dodá energii pro vznik ozónu, který je touto reakcí absorbován. Jinak řečeno, plynný kyslík je významný inhibitor dopadu UVC záření na zemský povrch. Záření UVC je prokazatelně zhoubné (karcinogenní) pro živé organismy. Na rozdíl od UVB, které dokáže proniknout jen několika vrstvami buněk, je penetrace UVC pletivy a tkáněmi živých organismů poměrně větší. Toto UV záření již začíná být ionizující.\n\nVacuum UV nižší než 200 nm oficiálně patří pod rozdělení UVC, výrazně štěpí kyslík na ozon O. Běžně udávaný rozsah 100–200 nm.\n\nExtrémní ultrafialové záření s vlnovými délkami nižšími než 31 nm se podílí na některých chemických procesech ionosféry, zejména její nejsvrchnější vrstvy (vrstvy F).\n\n\nPodle moderních modelů evoluce je vznik a evoluce prvotních proteinů a enzymů schopných reprodukce připisován právě existenci ultrafialového záření. To způsobuje, že sousední dvoušroubovicové páry thyminu v DNA se mohou spojit do kovalentní vazby a tím přerušit vlákno, které reproduktivní enzymy nedokážou zkopírovat. To během genetické replikace či syntézy proteinů vede k posunutí proti sobě orientovaných bází DNA, jehož konečným důsledkem je selhání přenosu genetické informace a smrt organizmu. První prokaryotické organismy, které se přibližovaly hladině prehistorických oceánů – před tím, než byla zformována ozónová vrstva, blokující většinu ultrafialového záření – neustále hynuly. Těch několik málo přeživších si vytvořilo enzymy, které přepracovaly a rozbily thyminové kovalentní vazby (tzv. – enzymy opravující vynechání při spiralizaci). Mnoho enzymů a bílkovin, které se účastní moderní mitózy a meiózy, jsou extrémně podobné enzymům opravujícím vynechání při spiralizaci a jsou považovány za potomky enzymů, které poprvé přestály působení ultrafialového záření.\n\n\n"}
{"id": "35103", "url": "https://cs.wikipedia.org/wiki?curid=35103", "title": "Spektrum", "text": "Spektrum\n\nSlovo spektrum má více významů.\n\n\n\n\n\n"}
{"id": "35109", "url": "https://cs.wikipedia.org/wiki?curid=35109", "title": "Bartoš Vlček", "text": "Bartoš Vlček\n\nBartoš Vlček (23. října 1897, Růžďka – 7. ledna 1926, Brno) byl český básník, prozaik a překladatel.\n\nDětství prožil střídavě v Růžďce a na Brňově, kde měl jeho otec pronajatou hospodu. V letech 1908–1912 studoval na gymnáziu ve Valašském Meziříčí a potom na církevním ústavu Matice cyrilometodějské v Praze, kde se ovšem neshodl s vyučujícími, a tak maturitu musel skládat ve Svatém Janě u Berouna. Dříve než mohl nastoupit dráhu učitele, byl odveden do armády. Pak začala 1. světová válka a v dubnu 1916 Vlček narukoval na frontu k italským hranicím. V červenci byl raněn granátem a dva roky se léčil v polních nemocnicích. V roce 1917 absolvoval důstojnický kurs a znovu musel narukovat. Před koncem války byl zajat a stal se legionářem; v legiích dosáhl hodnosti poručíka. Ohlasy válečných událostí se staly nedílnou součástí jak díla básnického (sb. \"Vzpoura samoty\"), tak i prozaického (\"Nevděčné lásky, Marný zápas\").\n\nPo válce začal učit v Lipníku nad Bečvou, kde se také oženil. Zde započala jeho čilá kulturní aktivita, když navázal kontakty se Lvem Blatným, Jiřím Mahenem, Konstantinem Bieblem, Jiřím Wolkrem a mnoha dalšími výraznými uměleckými osobnostmi. Z jeho iniciativy vznikla tzv. Literární skupina, která měla být protiváhou konzervativního Kola moravských spisovatelů a sdružení Koliba (sdružení). Literární skupina a její časopis Host (časopis), který Vlček redigoval spolu se Lvem Blatným, se stala prvním z představitelů umělecké avantgardy v Československu. Později se Vlček se skupinou rozešel, podobně jako Jiří Wolker, ale jejímu programu zaměřenému na expresionismus zůstal věrný.\n\nPřispíval do mnoha časopisů a novin a vedle práce literární a kritické se začal věnovat i překládání (Giovanni Papini, Filippo Tommaso Marinetti, Luigi Pirandello).\nPo několika neúspěšných operacích podlehl následkům nedoléčeného válečného zranění.\n\n\nPÍSEŇ VĚČNÉ TOUHY\n\nAž z Arkadie její flétna zní.\nÓ, pastýři, tvůj Pán je mrtev, víš?\nA Jónské moře zateskní.\n\nHlas její slyšeli, kdož s ranou v srdci svém\na na rameni kříž,\nšli v Svatou zem.\n\nJí hučí klid, jí třeští boj.\nPastýři, víš, že zemřel Pán?\nA v její rythmus zladil jek svůj stroj\n\npraktické doby. V dík či prokletí?\nJdem, smutní rytíři, ze čtyřech světa stran\n\npochopit nepochopitelné,\nzachytit nezachytitelné,\npodržet nepodržitelné:\nvěčnost.\n\n"}
{"id": "35112", "url": "https://cs.wikipedia.org/wiki?curid=35112", "title": "Ivan Vyskočil", "text": "Ivan Vyskočil\n\nIvan Vyskočil (* 27. dubna 1929 Praha) je český spisovatel, dramatik, herec, režisér a divadelní pedagog.\n\nOdmaturoval v roce 1948 na Akademickém gymnáziu v Praze, poté studoval režii a herectví na DAMU (1952). Po ukončení tohoto studia se rozhodl pokračovat ve studiích na Univerzitě Karlově, kde vystudoval psychologii se specializací na mladistvé delikventy a kriminální prevenci a pedagogiku (1957). Během studií (1950–1957) působil v diagnostických ústavech pro mládež, ale došel přesvědčení, že stát nemá zájem mladým „vyvrhelům“ pomoci, ale spíš je udržovat jako odstrašující příklad vůči němuž se „my dobří“ můžeme pohodlně vymezovat. Kariéru psychologa opustil a věnoval se čistě divadlu a jeho experimentálnímu výzkumu.\n\nPatřil k iniciátorům tzv. malých scén či jinak řečeno divadel malých forem. Z hlediska světové divadelní historie je jeho působení nejvýraznějším českým podílem na tzv. druhé divadelní reformě. Je autorem (spolu s Jiřím Suchým) prvních text-appealů (tento pojem vymyslel), ty pak od roku 1957 uváděli v pražské Redutě. Byl inspirátorem a vzorem tvůrců obecně známějších jmen (např. Václav Havel, Petr Lébl, Jaroslav Dušek).\n\nSouběžně s těmito aktivitami byl v letech 1957–1959 učitelem psychologie a pedagogiky na AMU.\n\nVyskočil spoluzakládal Divadlo Na zábradlí, v letech 1958–1962 zde působil jako režisér činohry, herec, autor a umělecký vedoucí. Poté (roku 1963) založil, opět v Redutě, Nedivadlo. Pod touto značkou vystupoval několik desetiletí s různými partnery. Z nich nejvýznamnějším byl především z počátku herec a spisovatel Pavel Bošek a herec a překladatel Leoš Suchařípa; za normalizace mezi ně postupně patřili loutkoherečka Vlasta Špicnerová (v angažmá v ÚLD Praha), vlastní odchovankyně z LŠU Barbora Hocková, v 80. letech dramaturg Otakar Roubínek. Průběh představení, texty a akce jednotlivých představení se záměrně průběžně vyvíjely na základě reakcí publika.\n\nPo roce 1970 se podílel na recitálech zpěvačky Evy Olmerové. Učil herectví a autorskou tvorbu na takzvané Lidové konzervatoři (dnes Konzervatoř Jaroslava Ježka).\n\nZa normalizace pořádal v Malostranské besedě takzvané \"Kuchyně Ivana Vyskočila\", kde četl různé verze svých textů, aby si ověřil jejich možný smysl a fungování u publika. Do „Kuchyní“ zval jako partnery hudebníky. Vystupovali s ním např. kabaretiér, režisér, dramatik a sběratel šlágrů Přemysl Rut či skladatel a klavírista Martin Smolka.\n\nV roce 1977 se stal jedním z prvních čestných členů ineditního spolku Societas Incognitorum Eruditorum (první učená společnost toho jména existovala v Olomouci 1746–1752). Od května 1976 do prosince 1988 SIE (12–18 přátel, převážně absolventů FFUK a MFFUK) vydávala v 10 exemplářích strojopisný kulturně-politický měsíčník \"Acta incognitorum\". (Dnes v Libri prohibiti J. Gruntoráda.) I. Vyskočil v SIE, stejně jako jeho přítel, spolupracovník a rovněž čestný člen SIE Ota Roubínek, přednášel a v AI též publikoval.\n\nOd roku 1990 učil na DAMU na katedře autorské tvorby a pedagogiky, kterou založil a kam přivedl své spolupracovníky z Lidové konzervatoře. Vedoucím Ústavu pro výzkum a studium autorského herectví na DAMU je dnes už Přemysl Rut. Výuku herectví chápe jako vědecký výzkum, k čemuž se svými studenty používá metodu Dialogického jednání. Tuto metodu nepředmětných improvizací doplňuje se spolupracovníky pěstováním psychosomatických disciplín nutných pro jakékoli veřejné vystupování – jde o \"Výchovu k pohybu\", \"Výchovu k hlasu\" a \"Výchovu k řeči\". Podstatou psychosomatických disciplín není výuka dovedností a technik, nýbrž objevování a rozšiřování vlastních přirozených možností projevu každého studenta.\n\nByl jedním z mála, kdo se neváhal ihned vyjádřit k tomu, že se po roce 1990 jeho jméno objevilo v seznamech agentů StB. Kontaktován estébákem byl (podle svého vyjádření) celkem třikrát, od roku 1985 do jara 1989, buď u kafe v bistru nebo v cukrárně: „Vědomě jsem spolupracovníkem (a natož tajným!) této ani jiné zločinné organizace nebyl, nikdy jsem se nikomu k něčemu takovému nijak – písemně ani ústně – nezavázal, natož abych to dělal. Ten estébák (...) mě jako tajného spolupracovníka prostě vykázal, dostal do oficiálního seznamu.“\n\nIvan Vyskočil má dvě dcery a syna. Jeho žena, Eva Vyskočilová (1930–2017), byla psycholožka, asistentka katedry pedagogiky Univerzity Karlovy v Praze. Zabývala se především rozvojovou psychologií a psychologií pedagogiky.\n\nV roce 2009 obdržel ocenění – Medaili Josefa Hlávky.\n\nJeho hry nesledují pevnou linii, nemají dramatický text, ten se mění představení od představení – reaguje na diváky a improvizuje. Ve své tvorbě hodně využívá svých znalostí z psychologie.\nZa podstatnější než jednotlivé artefakty své tvorby měl vždy výzkum podstaty tvorby a jejích možností. A stejně tak i objevování, zda a jak lze tvorbě učit. Jednotlivé zapsané texty (ač odborníky ceněné) sám bere jako opuštěné umrtvené pozůstatky na cestě.\n\n\n\n\n\n"}
{"id": "35117", "url": "https://cs.wikipedia.org/wiki?curid=35117", "title": "Kvadratura kruhu", "text": "Kvadratura kruhu\n\nKvadratura kruhu je úloha sestrojit k danému kruhu čtverec o stejném obsahu, a to pouze pomocí pravítka a kružítka. Je to jeden ze tří nejslavnějších antických konstrukčních problémů (zbylé dva jsou zdvojení krychle a trisekce úhlu; souhrnně jsou nazývány \"Tři klasické problémy antické matematiky\"). Tyto problémy byly formulovány již v 5. století př. n. l. a odolávaly po dlouhá staletí všem pokusům o vyřešení, než bylo v 19. století dokázáno, že jsou geometricky neřešitelné. Od nejstarších dob se však užívala různá přibližná řešení.\n\nObecné zadání úlohy kvadratura kruhu zní v jazyce moderní matematiky takto:\n\nPoněkud méně formálně:\n\nKlíčová je podmínka, že to má být euklidovská konstrukce, čili používat jen pravítka a kružítka.\n\nProblém je zřejmě tak starý jako geometrie sama a zaměstnával matematiky po celá tisíciletí. Ačkoli jeho neřešitelnost byla spolehlivě dokázaná až roku 1882, už starověcí geometři měli velmi dobrou představu o jeho špatné uchopitelnosti. Hlavní překážkou je použití kružítka a pravítka bez stupnice. Pokud použijeme například pravítko se stupnicí, nebo třeba něco, co umí nakreslit Archimédovu spirálu, pak není příliš obtížné se s úlohou vypořádat.\n\nOznačme a stranu čtverce a r poloměr kruhu. Řešíme problém formula_1. Pokud zvolíme kruh o poloměru r = 1, pak formula_2, a tedy formula_3.\n\nŘešení vyžaduje geometrické sestrojení čísla formula_4. Problém je, že toto číslo je transcendentní. Neboli není algebraické, a tudíž nemůže být ani sestrojitelné. Transcendentnost čísla formula_5 byla dokázána roku 1882 Ferdinandem von Lindemannem. Pokud by někdo měl vyřešit kvadraturu kruhu, musel by k tomu nutně nalézt algebraickou hodnotu formula_5, což není možné. Nicméně je možné sestrojit čtverec s obsahem libovolně blízkým obsahu daného kruhu.\n\nPokud se původní zadání oslabí v tom, že se povolí nekonečný počet kroků při konstrukci, je kvadratura také možná.\nI když kvadratura kruhu není uskutečnitelná v Euklidově prostoru, je možná v Gaussově-Bolyaiově-Lobačevského prostoru.\n\nÚloha obsahu kruhu, kterou můžeme chápat jako předchůdce kvadratury kruhu, se vyskytuje i v praxi, kde většinou vystačíme s přibližným řešením, které může být i velmi blízké přesné hodnotě řešení. Nejjednodušší přibližné řešení nahrazuje kruh nepravidelným osmiúhelníkem (viz obr.), jehož plocha je zřejmě 7, ač plocha kruhu o poloměru 1,5 je asi 7,07. Takto odhadnuté pí má hodnotu 28/9 neboli 3,111... . Chyba přiblížení je přibližně -1,2 %.\n\nStaroeyptský Rhindův papyrus, datovaný kolem 1650 př. n. l., vyjadřuje poměr obsahu kruhu a opsaného čtverce jako 64/81, což odpovídá hodnotě pí 256/81, neboli přibližně 3.16.\n\nPodstatně lepší přiblížení nalezl Archimédés (287-212 př. n. l.), který místo obsahu kruhu hledal jeho obvod. Přibližoval se k němu posloupností pravidelných mnohoúhelníků o stále větším počtu stran a správně předpokládal, že obvod kruhu musí ležet mezi obvodem vepsaného a opsaného mnohoúhelníka. Jeho výsledný údaj byl, že obvod kruhu je větší než 3+/ a menší než 3+/, což odpovídá hodnotě čísla formula_5 mezi 3,1408 a 3,1428, přibližně tedy 3,1419. Chyba jeho přiblížení činí méně než 0,05 % a je tedy pro většinu praktických použití zanedbatelná. Roku 1685 objevil polský matematik Adam Kochanski poměrně jednoduchou euklidovskou konstrukci, která odpovídá hodnotě čísla formula_5 asi 3,141533... a je tedy ještě o dva řády přesnější.\nPo objevu analytické geometrie v 17. století (Pierre de Fermat, René Descartes) se přibližné hodnoty čísla formula_5 začaly hledat pomocí nekonečných řad a počátkem 18. století bylo známo na 100 desetinných míst. Dnes je k dispozici v téměř libovolné délce, takže úloha kvadratury kruhu ztratila praktický význam a už v 17. století byli matematici přesvědčeni, že není řešitelná. Kvadratura kruhu se však stala tak populární, že další a další laici hlásili, že úlohu vyřešili. Francouzská akademie se proto roku 1775 usnesla, že nadále nebude zkoumat žádné zprávy o vyřešení tří klasických problémů matematiky, stejně jako zprávy o sestrojení perpetua mobile.\n\n\n"}
{"id": "35118", "url": "https://cs.wikipedia.org/wiki?curid=35118", "title": "Chráněná krajinná oblast Beskydy", "text": "Chráněná krajinná oblast Beskydy\n\nChráněná krajinná oblast Beskydy, zkráceně CHKO Beskydy byla vyhlášena 5. března 1973, vládním výnosem MK ČSR č.j. 5373/1973. Jedná se o největší chráněnou krajinnou oblast České republiky.\n\n\nDůvodem vyhlášení byly její výjimečné přírodní hodnoty, zejména původní pralesovité lesní porosty s výskytem vzácných karpatských živočišných i rostlinných druhů, druhově pestrá luční společenstva, unikátní povrchové i podzemní pseudokrasové jevy a také mimořádná estetická hodnota a pestrost ojedinělého typu krajiny vzniklého historickým soužitím člověka s tímto územím.\n\nVýznam přírodní hodnoty chráněné krajinné oblasti Beskydy je podtržen vyhlášením 50 maloplošných chráněných území, územním překrytím CHKO s mezinárodně významným ptačím územím a s chráněnou oblastí přirozené akumulace vod a v neposlední řadě i jejím nadregionálním rekreačním významem. Na několika místech jsou chráněna původní luční a lesní společenstva. Celé území se skládá ze čtyř orografických celků: Moravskoslezských Beskyd, Rožnovské brázdy, Vsetínských vrchů a Javorníků (české části) na území Moravskoslezského a Zlínského kraje.\n\nÚzemím CHKO protékají řeky Vsetínská Bečva, Rožnovská Bečva, Ostravice a Morávka.\n\nV oblasti se nalézají dvě naučné stezky: Radegast a Šance.\n\nV CHKO je pravidelně mapován výskyt velkých šelem. Podle výsledků z roku 2009 v oblasti žije minimálně 16 rysů, 8 vlků a tři medvědi.\n\n\n\n\n\n"}
{"id": "35121", "url": "https://cs.wikipedia.org/wiki?curid=35121", "title": "DVD authoring", "text": "DVD authoring\n\nDVD autoring je proces vytváření disků typu DVD Video, které pak lze přehrát v DVD přehrávači. Při tomto procesu dochází k vytváření struktury disku DVD videa včetně vytváření a programování DVD menu.\nSoftware pro DVD autoring musí splňovat specifikace, jež stanovila organizace DVD Fórum. K nejdůležitějším krokům při tomto procesu patří určení místa, odkud se má hotové DVD Video přehrávat; dále je nutno spojit video, audio a případné titulky. Dále se také mohou vkládat hodnoty udávající začátky kapitol. V DVD menu se vytvářejí aktivní oblasti, které v hotovém DVD menu představují tlačítka, sloužící například pro výběr audiostopy, titulků, kapitoly, bonusů atp.\n\n\n\n\n\n"}
{"id": "35122", "url": "https://cs.wikipedia.org/wiki?curid=35122", "title": "Hendrikje van Andelová-Schipperová", "text": "Hendrikje van Andelová-Schipperová\n\nHendrikje van Andelová-Schipperová (29. června 1890 Smilde – 30. srpna 2005 Hoogeveen) byla nejstarší žijícím člověkem s úředně potvrzeným datem narození na světě od 29. května 2004 do své smrti a zároveň nejstarším nizozemským občanem všech dob.\n\nNarodila se jako nedonošené a churavéjící dítě v roce 1890 ve vesnici Smilde v provincii Drenthe na severovýchodě Nizozemska. Vzhledem k chatrnému zdraví v dětství ji namísto školní docházky vzdělával doma její otec, ředitel místní školy. Hendrikje Schipperová pracovala jako učitelka ručních prací a až do svých 47 let žila s rodiči, poté se přestěhovala do Amsterdamu, kde poznala svého muže. Za druhé světové války manželé přesídlili do Hoogeveenu. Její muž Dick van Andel zemřel na rakovinu v roce 1959. Ovdovělá Hendrikje se až do 106 let o sebe starala téměř sama, ale poté odešla do domova pro seniory, kdy byla vášnivou příznivkyní fotbalového klubu Ajax Amsterdam (celkem fandila tomuto týmu sedmaosmdesát let). Zemřela dne 30. srpna 2005 ve věku 115 let a 62 dní. Nejstarším žijícím člověkem na Zemi tak zůstala Elizabeth Boldenová z Memphisu v americkém státě Tennessee.\n"}
{"id": "35126", "url": "https://cs.wikipedia.org/wiki?curid=35126", "title": "Megaparsek", "text": "Megaparsek\n\nMegaparsek (Mpc) je astronomická jednotka vzdálenosti o velikosti 1 000 000 Parseků.\n\nJe to nejpoužívanější jednotka v mezigalaktické astronomii.\n"}
{"id": "35128", "url": "https://cs.wikipedia.org/wiki?curid=35128", "title": "Kosa (geomorfologie)", "text": "Kosa (geomorfologie)\n\nKosa je akumulační geomorfologický tvar – úzký a protáhlý písčitý výběžek pevniny do moře, připomínající siluetou pracovní nástroj kosu.\n\nV nejjednodušší formě kosy vznikají v místech, kde se nánosy, unášené vodním proudem podél břežní čáry, začínají usazovat, zpravidla tam, kde se pobřeží náhle stáčí do vnitrozemí a proud obíhá mys. V takovém případě rychlost proudu a tím i schopnost unášet písek klesá a vzniká kosa. Pokud je kosa velmi protáhlá a druhým koncem se přibližuje či dotýká pobřeží, vzniká za ní takzvaný liman – zátoka či jezero téměř nebo zcela odříznuté od moře.\n\nNachází-li se těsně před pobřežím ostrov či skalisko, může i v jeho stínu podobným způsobem docházet k akumulaci, která propojí ostrov s pevninou. Takto vzniklá šíje, spojující ostrov s pevninou, se nazývá tombolo.\n\nCharakteristické výskytem kos jsou v Evropě jižní a jihovýchodní pobřeží Baltského moře (Helská, Viselská a Kurská kosa), severozápadní pobřeží Černého moře (Tendrovská kosa) a moře Azovské (Arabatská kosa).\n\nV Japonsku je známá kosa Amanohašidate, která patří mezi tři slavné japonské scenérie.\n\n"}
{"id": "35137", "url": "https://cs.wikipedia.org/wiki?curid=35137", "title": "Pravítko", "text": "Pravítko\n\nPravítko ve svém původním významu je nástroj tvaru destičky, který se používá v geometrii, v technickém kreslení, ve strojírenství a stavebnictví k rýsování nebo určení rovné čáry (úsečky, přímky). Používá se i při běžném psaní například k podtrhávání nebo oddělování textu. Pokud je vybaveno stupnicí k měření vzdálenosti, lze jej nazvat také měřítko. Obvykle se tak nazývají pouze obdoby pravítek z papíru nebo z plastové fólie, které se k rýsování příliš nehodí a jsou určeny především k měření.\n\nTvar pravítek může být různý. Kromě klasického obdélníkového pásu se ve školách používají rýsovací trojúhelníky. Toto pravítko bývá vybaveno ryskou, která umožňuje rychle narýsovat kolmici k dané přímce. Jsou i mnohem sofistikovanější pravítka (většinou trojúhelníkového tvaru), která umožňují např. rýsování rovnoběžek či měření a rýsování úhlů. Okraj pravítka bývá tvarován tak, aby při rýsování tuší, inkoustem nebo podobnou tekutinou nedocházelo k rozmazání. Speciálním druhem pravítka je též příložník, který umožňuje rýsovat kolmice ke hraně kreslicího prkna.\n\nNejběžnějším materiálem na výrobu pravítek pro rýsování je v dnešní době plast. Je houževnatý, rozměrově stálý a lehký a dnes používané plasty již nejsou tak křehké jako před lety. Dříve bývala pravítka převážně dřevěná, ta se dnes nejčastěji užívají ve stavebnictví nebo pro rýsování na školní tabuli. Kovová pravítka se používají ve strojírenství.\n\nPravítko lze použít jako pomůcku i k řadě dalších činností, která s rýsováním nesouvisí, například jako krátkodobé záložky či jako pomůcky při trhání papíru na části.\n\nExistují různé další šablony, pomůcky obdobné pravítku, které jsou určené pro rýsování kružnic a různých jiných křivek. Některá křivítka jsou i ručně tvarovatelná.\n\nDvojici nebo speciální druhy pravítek lze použít i pro provádění výpočtů. Dvě pravítka s obvyklou lineární stupnicí lze použít jako nástroj pro sčítání a odčítání. Logaritmické pravítko je pravítko s logaritmickou stupnicí a lze ho použít k provádění početních operací jako je násobení, dělení, umocňování, odmocňování nebo výpočtu převrácené hodnoty čísla\n\n\n"}
{"id": "35138", "url": "https://cs.wikipedia.org/wiki?curid=35138", "title": "Niklaus Wirth", "text": "Niklaus Wirth\n\nNiklaus E. Wirth (* 15. února 1934 Winterthur, Švýcarsko) je švýcarský informatik. V roce 1959 vystudoval elektrotechniku na Eidgenössische Technische Hochschule (ETH) v Curychu, v roce 1960 obdržel magisterský titul na Lavalské univerzitě v Kanadě, v roce 1963 pak získal titul Ph.D. na kalifornské univerzitě v Berkeley.\n\nV letech 1963 až 1967 působil jako asistent informatiky na Stanfordově univerzitě a také na univerzitě v Curychu. V roce 1968 se stal profesorem informatiky na curyšském ETH, s dvouletou přestávkou u Xerox PARC (Xerox Palo Alto Research Center) v Kalifornii.\n\nByl vedoucím návrhářem programovacích jazyků Algol W, Pascal, Modula, Modula-2 a Oberon. Byl také významným členem vývojového týmu pracujícího na návrhu a implementaci operačních systémů Lilith a Oberon a designu digitálního hardware a simulačního systému Lola. Za vývoj těchto jazyků obdržel Turingovu cenu.\n\nJeho článek \"Program Development by Stepwise Refinement\" (\"Vývoj programů postupným zdokonalováním\") je považován za klasický text softwarového inženýrství. Jeho kniha \"Algorithms + Data Structures = Programs\" (\"Algoritmy + datové struktury = programy\") si získala všeobecné uznání a dodnes se používá jako referenční příručka k základním algoritmům. Niklaus Wirth odešel do důchodu v roce 1999.\n\n\n"}
{"id": "35140", "url": "https://cs.wikipedia.org/wiki?curid=35140", "title": "Kvasar (pivo)", "text": "Kvasar (pivo)\n\nKvasar je obchodní značka medového kvasnicového piva vyráběného v rodinném minipivovaru Jiřího Jelínka v Senticích.\n\nPivo Kvasar se vyrábí klasickou technologií spodního kvašení. Během zrání se do piva za studena přidává pravý včelí med (tj. nedochází tak k poškození zdraví prospěšných látek, které jsou obsaženy v medu). Vyzrálý ležák se stáčí bez filtrace do 1,5 l PET lahví.\n\nKvasar se vaří ve čtyřech variantách:\nPivovar Kvasar vyrábí i originální pivní limonádu Kvasarku – bez obsahu alkoholu, s pěnou.\n\nVýstav minipivovaru Kvasar činil v roce 2010 přes 800 hl piva.\n\nPivo Kvasar vyrábí v licenci také pivovar Černá Hora jako čtrnáctku, která je pasterizovaná a plní se do 0,5l skleněných lahví a do sudů.\n\nOd roku 2011 je pivo Kvasar 15° držitelem ocenění Regionální potravina Jihomoravského kraje a Zlatá Chuť jižní Moravy.\nV tomtéž roce obsadilo pivo Kvasar na 5. setkání sládků malých pivovarů ve Zvíkovském Podhradí 1. místo v kategorii „světlý speciál“.\n\n\n"}
{"id": "35141", "url": "https://cs.wikipedia.org/wiki?curid=35141", "title": "Richard Krajčo", "text": "Richard Krajčo\n\nRichard Krajčo (* 1. června 1977 Ostrava) je český divadelní a filmový herec, zpěvák, písničkář a frontman skupiny Kryštof.\n\nPůvodně se vyučil elektrikářem. Po maturitě studoval na Vysoké škole báňské v Ostravě, studium ale po několika semestrech ukončil a začal se věnovat hudební kariéře, nejdříve jako DJ v klubech. V Havířově roku 1993 založil hudební skupinu Kryštof. Roku 1996 byl přijat na Janáčkovu konzervatoř na hudebně dramatický obor.\n\nV letech 1998 až 2009 moderoval v České televizi společně s Alešem Juchelkou hudební hitparádu \"Medúza\". V roce 1999 získal první angažmá v Divadle Petra Bezruče v Ostravě – roli Hamleta. O rok později získal Cenu Alfréda Radoka v kategorii Talent roku. Od roku 2003 byl členem Činohry Národního divadla v Praze, kde však v roce 2013 na protest proti způsobu odvolání ředitele první scény Jana Buriana ministrem kultury Jiřím Balvínem skončil.\n\nDne 6. srpna 2005 se oženil se zpěvačkou Ivou Frühlingovou. Začátkem roku 2006 se jejich manželství rozpadlo.\n\nV roce 2008 (22. listopadu) se oženil podruhé s modelkou Martinou Poulíčkovou, bývalou manželkou sportovního moderátora TV Nova. Na jaře 2009 se jim narodilo první dítě – syn Richard. V listopadu 2011 se jim narodila dcera Berenika. V září 2013 Krajčo potvrdil, že se s manželkou rozvádějí. Od roku 2013 je jeho partnerkou režisérka a scenáristka Karin Babinská, v roce 2017 se s ní oženil.\n\n\n\n"}
{"id": "35142", "url": "https://cs.wikipedia.org/wiki?curid=35142", "title": "Boubínský prales", "text": "Boubínský prales\n\nBoubínský prales je národní přírodní rezervace (ev. č. 2424) 3,5 km severovýchodně od obce Zátoň v okrese Prachatice, která byla vyhlášena již v roce 1858. Jedná se tedy o třetí nejstarší českou přírodní rezervaci, a to o rozloze 666,41 ha. Oblast leží v CHKO Šumava a spravuje ji Správa NP a CHKO Šumava. Důvodem ochrany je bukosmrkový porost s vtroušeným klenem, nacházející se v okolí 1362 metrů vysokého vrchu Boubín a tvořící jednu z nejvýznamnějších lesnických lokalit v Evropě.\n\nRezervace byla zřízena na popud lesníka Josefa Johna a během let se postupně rozrůstala z 47 ha na současných 685 ha. V průběhu let byla část pralesa poničena povětrnostními vlivy, narůstajícím turismem, kůrovcovou kalamitou i přemnoženou zvěří. Z toho důvodu byla jádrová část pralesa ohraničena plotem, který zamezuje vstupu turistů a zvěře a tím chrání mladou generaci stromků. Na území rezervace se nachází stromy staré 400 až 500 let, mezi nejznámější zástupce patřil Král smrků, jenž byl povalen sněhovou vichřicí v roce 1970. V průběhu času se mění zastoupení výskytu jednotlivých druhů stromu v rezervaci, k roku 2011 je na ústupu četnost smrku. Na území rezervace se v současnosti (k roku 2011) provádí částečná těžba a jen na některých lokalitách panuje bezzásahový režim. Rezervace patří mezi nejvíce navštěvovaná místa Šumavy, vede skrz ni naučná stezka a několik turistických tras směřujících k rozhledně na vrchu Boubín.\n\nVýchodně od rezervace Boubínský prales se nachází přírodní rezervace Milešický prales. Jihozápadně od rezervace se nachází přírodní památka Jilmová skála s výskytem přirozených lesních porostů.\n\nÚzemí národní přírodní rezervace leží na strmém jihovýchodním úbočí hory Boubín a Pažení v nadmořské výšce mezi 920 a 1110 metry. Přesněji se rozkládá v oblasti vytyčené 1362 metrů vysokým vrchem Boubín, dále hranice pokračuje přes Boubínský hřbet (1268 m), Basumský hřeben (1288 m) až k jihozápadnímu okraji kolem vrchu Pažení (1281 m). Hlavní část území se nachází v okolí Kaplického potoka včetně jeho přítoků, které pramení na jižní straně pod Srním vrchem (1296 m). Součástí povodí potoka je i uměle vybudovaná vodní nádrž, tzv. Boubínské jezírko, z roku 1836, jež dříve sloužilo k plavení dřeva. Na východě probíhá hranice rezervace přibližně 600 metrů pod vrchem Větřín (1163 m). Celkově má souvisle zalesněná oblast v okolí národní přírodní rezervace Boubín téměř 7500 ha.\n\nOblast národní přírodní rezervace se rozkládá v katastrálním území obcí Včelná pod Boubínem (část obce Buk) a Horní Vltavice, a ačkoliv neleží v území národního parku Šumava, patří do CHKO Šumava.\n\nStáří lesa se odhaduje na 12 000 let, kdy skončila poslední doba ledová. Boubínský prales byl chráněným územím vyhlášen v roce 1858 a je třetí nejstarší českou přírodní rezervací (po Žofínském pralesu a Hojné vodě). Hlavní zásluhu na jeho ochraně měl Josef John – tehdejší lesmistr vimperských lesů schwarzenberského panství. Po souhlasu majitele (knížete Jana ze Schwarzenberku) začal od roku 1847 provádět výzkumné práce do té doby nedotčených lokalit a vyznačil osm výzkumných oblastí, ve kterých se nacházel nejzachovalejší les. Každá tato lokalita měla výměru 1 dolnorakouského jitra (přibližně 0,5755 ha). K této aktivitě ho vedla snaha o pochopení přírodních procesů, do kterých nezasahoval člověk, aby se dalo provozovat trvale udržitelné lesní hospodářství. Pro podporu svého snažení 2. září 1849 pomohl společně s Českou lesnickou jednotou zorganizovat první vědeckou expedici. Původní plocha pralesa měla tehdy 144 ha, ale později došlo k rozšíření ochranného pásma okolo pralesa. Silná bouře v roce 1870 s následnou obavou z kůrovcové kalamity šířící se i do okolních lesů vedla k masivní těžbě i uvnitř rezervace, která následně silně poškodila velkou část pralesa, nedotčeno zůstalo jen přibližně 47 ha. V tomto roce byla z rezervace vyčleněna oblast lesa nad Lukenskou cestou, který byl později opět do rezervace začleněn.\nNa částech území pralesa se dochoval původní porost i přes to, že se v dnešní obci Kubova Huť nacházela sklárna, jež potřebovala pro svůj provoz palivové dřevo. Naštěstí pro Boubínský prales byl dostatek dřeva v okolí hutě a tudíž těžko přístupné části nebyly vymýceny. Taktéž další těžba dřeva zde neprobíhala a to i přes to, že poblíž byl postaven mezi lety 1789 až 1822 Schwarzenberský kanál schopný plavit dřevo jak do Prahy, tak i do Vídně. Přes území Boubínského pralesa vedla dvojice pašeráckých stezek, pomocí kterých se pašovala sůl, střelný prach, dobytek, obilí či droga Brizil.\n\nV roce 1933 převzal boubínské lesy stát a potvrdil ochranu pralesa vyhlášením Státní přírodní rezervace Boubínský prales. Následně v roce 1958 došlo k opětovnému rozšíření území pralesa na 666 ha.\n\nV minulosti býval prales silně navštěvovaným místem, zejména jeho nejstarší část u Kaplického potoka. V době, kdy bylo provedeno nové vyhlášení SPR Boubínský prales (1958), procházelo po trase k Boubínskému jezírku a ke Králi smrků více než sto tisíc návštěvníků ročně. To se také odrazilo na okolní přírodě. V rámci tohoto rozšíření bylo k dnešní historické jádrové oblasti rezervace jako ochranné pásmo přičleněny okolní lesy, na kterých do tohoto roku probíhalo obhospodařování. V roce 1963 bylo jádro Boubínského pralesa (o rozloze 47 ha) oploceno a návštěvnost omezena na určitou trasu za doprovodu průvodce, v roce 1979 pak bylo toto jádro pro veřejnost zcela uzavřeno. V roce 1992 byla dříve obhospodařované přilehlé lesy, přiřazené roku 1958 jako ochranné pásmo, začleněny přímo do pralesa a obě skupiny lesa od té doby spadají pod stejný režim ochrany jako jádrový prales. Znovuvyhlášení Boubínského pralesa proběhlo k 1. říjnu 2008, kdy rezervace měla celkovou výměru 685,7963 ha. Šlo o formální vyhlášení již existující rezervace z důvodů nedostatků do té doby platného zřizovacího předpisu.\n\n18. ledna 2007 byly vrcholové partie v okolí vrchu Boubín poničeny orkánem Kyrill a následně o rok později i vichřicí Ema. Obě události umožnily zvýšený výskyt lýkožrouta smrkového v místech polomů. Dle monitoringu NP Šumava se tyto události ale nepodepsaly na změně druhové skladby lesa.\n\nOblast rezervace se rozkládá na kopcích tvořených rulami a nebulity, svory a hrubozrnnými žulami. Z moldanubika sem zasahují jednotvárné série pararul. Nicméně samotné horniny na povrch vystupují jen zřídka, zejména ve hřbetní části Pažení a na vrcholu Boubína, kde mají formu tor (\"osamělých skalek\") nebo mrazových srubů. V údolí Kaplického potoka a na přilehlých svazích se vyskytují zvětralinové pláště štěrkovitých a hlinitých sutích s místními nahromaděními jílovitých sedimentů. Převažující půdní typ v lokalitě jsou podzolové půdy.\n\nJádrová oblast historického Boubínského pralesa se rozkládá na území 46,67 ha, což odpovídá přibližně 7 % celkové rozlohy rezervace. V této oblasti je zakázána jakákoliv těžba a oblast slouží pouze pro výzkumné účely, bezzásahovost se zde uplatňuje přes 150 let. Prales se po ohrazení sám velice dobře zmlazuje (převážně bukem) a dosahuje vysoké hustoty mladých stromků na hektar – až 15 460 mladých stromků / ha (přičemž vzrostlých stromů na stejném území je 250 až 300). Přirozeně probíhá postupná změna skladby druhů na lokalitě. Zmlazování buků se před 30 lety odehrávalo převážně v jižní části rezervace a nyní se rozšiřuje i do severních oblastí. Mimo jádrovou oblast převažují kulturní smrkové porosty vzniklé po kalamitách v 19. století, ale přibližně na 10 % plochy stojí starší přeživší smrky.\n\nRezervace se rozkládá na rozsáhlém území s vysokým výškovým převýšením, což vede k výskytu různých vegetačních jednotek. Jsou jimi: květnaté bučiny (\"Fagion\"), acidofilní horské bučiny (\"Luzulo-Fagion\") a klimaxové smrčiny (\"Piceion excelsae\"). Z plošného hlediska převažují v rezervaci acidofilní třtinové smrkové bučiny nad 1050 m n. m., v nižších polohách se nachází květnaté kyčelnicové bučiny.\n\nVlivem sloučení jádrové oblasti pralesa a ochranného pásma z roku 1992 se stalo, že se ochrany dočkaly i nepůvodní lesy uměle vysazené člověkem, místy založené na nepůvodních druzích stromů. Porost tvoří zejména smrky a buky ale také jedle, jilm a klen, ze kterých některé stromy dosahují stáří až 400 let. V jádrové oblasti rezervace v současnosti dorůstá pod smrky a jedlemi množství buků, které do několika desetiletí vytvoří souvislé stromové patro. Současně rozšiřováním buků dochází k pozvolnému klesání zastoupení smrků v rezervaci a tento pokles bude trvat i nadále. Taktéž jedle, před 30 lety považovaná za vymírající druh, se zde začíná obrozovat. K roku 2011 je tak podíl živých stromů s průměrem nad 10 cm následující: smrk je zastoupen 54 % a odhady předpokládají, že jeho zastoupení může klesnout až ke 30 %, což odpovídá zastoupení smrku v 19. století. Dále následuje buk s 25,6 % a jedle a klen shodně po 2,3 %. V současnosti se odhaduje, že živé stromy jsou zastoupeny 74 % a mrtvé stromy 26 %.\n\nRaritou Boubínského pralesa byl Král smrků. Dosáhl stáří 440 let, výšky 57 m a průměru kolem 160 cm. Byl zničen při sněhové vichřici, která oblast postihla 4. prosince 1970. Věk kolem 400 let však mají také další rozložité stromy v Boubínském pralese. Padlé stromy se nechávají ležet a kolem nich vyrůstá další nový porost. Padlé stromy přispívají ke vzniku tzv. chůdových kořenů, které vznikají v době růstu nových stromů nad kmeny padlých.\n\nV bylinném patře, které je druhově bohaté, se vyskytují z chráněných rostlin například mléčivec alpský (\"Cicerbita alpina\"), vraní oko čtyřlisté (\"Paris quadrifolia\"), kokořík přeslenatý (\"Polygonatum verticillatum\") a plavuň pučivá (\"Lycopodium annotinum\"). Dále pak čarovník prostřední (\"Circaea × intermedia\" Ehrh.), pitulník horský (\"Galeobdolon montanum\"), kyčelnice devítilistá (\"Dentaria enneaphyllos\"), kyčelnice cibulkonosná (\"Dentaria bulbifera\"), samorostlík klasnatý (\"Actaea spicata\") a bukovník kapraďovitý (\"Gymnocarpium dryopteris\") a suťové lokality obývá vranec jedlový (\"Huperzia selago\"). Keřové patro dále například obsahuje zimolez černý (\"Lonicera nigra\") či lýkovec jedovatý (\"Daphne mezereum\"). Před několika lety byly v oblasti znovunalezeny orchideje sklenobýl bezlistý (\"Epipogium aphyllum\") a korálice trojklaná (\"Corallorhiza trifida\") a kapradina vratička mnohoklanná (\"Botrychium multifidum\"), dříve považovaná za vyhynulou.\n\nNeodklízení mrtvých stromů a vysoká vzdušná vlhkost vede k výskytu řady mechorostů, jako je např. pařezovec křivolistý (\"Nowellia curvifolia\"), křepenka řetízková (\"Cephalozia catenulata\"), kryjnice švédská (\"Calypogeia suecica\") a stěkovec prstnatý (\"Riccardia palmata\") a křižítka vystoupavá (\"Lophozia ascendens\").\n\nTaktéž z mykologického hlediska je rezervace velice bohatá a některé druhy v Česku byly nalezeny pouze zde. Jsou jimi například ohňovec rezavohnědý (\"Phellinus ferrugineofuscus\"), ucháčovec šumavský (\"Pseudorhizina sphaerospora\"), pevník brázditý (\"Laurilia sulcata\"), pórnatka kořínkatá (\"Junghuhnia fimbriatella\") a ohňovec ohraničený (\"Phellinus nigrolimitatus\"), dále se zde vyskytují i zákonem chráněné druhy jako bolinka černohnědá (\"Camarops tubulina\"), mozkovka rosolovitá (\"Ascotremella faginea\"), modralka laponská (\"Amylocystis lapponicus\") či ušíčko jedlové (\"Pseudoplectania vogesiaca\") a vzácné druhy Červeného seznamu hub (makromycetů) České republiky, jako je helmovka sazová (\"Hydropus atramentosus\"), ohňovec Pouzarův (\"Phellinidium pouzarii\") nebo ježatec různozubý (\"Hericium cirrhatum\").\n\nNa vrcholových partiích rezervace bylo v roce 2004 pozorováno 311 druhů bezobratlých, z čehož 6 druhů spadá do sekce zvláště chráněných a 24 druhů do Červených seznamů ohrožených druhů České republiky. Jsou to například někteří zástupci kořenonožců, žížala druhu \"Lumbricus baicalensis\" a zástupci měkkýšů jako boděnka malinká (\"Punctum pygmaeum\"), skelnička zjizvená (\"Vitrea subrimata\"), síměnka trojzubá (\"Carychium tridentatum\"), sítovka blyštivá (\"Aegopinella nitens\") a kuželík drobný (\"Euconulus fulvus\"). Z ptáků se zde vyskytuje řada zvláště chráněných druhů, jakými jsou např. strakapoud bělohřbetý (\"Dendrocopos leucotos\"), puštík bělavý (\"Strix uralensis\") a jeřábek lesní (\"Bonasa bonasia\"). K dutinových hnízdičům patří kromě již výše zmiňovaného strakapouda bělohřbetého například žluna šedá (\"Picus canus\"), datel černý (\"Dryocopus martius\"), strakapoud velký (\"Dendrocopos major\"), datlík tříprstý (\"Picoides tridactylus\"), holub doupňák (\"Columba oenas\") nebo lejsek malý (\"Ficedula parva\"). Ze sov zde hnízdí výše zmíněný puštík bělavý (\"Strix uralensis\"), sýc rousný (\"Aegolius funereus\") a kulíšek nejmenší (\"Glaucidium passerinum\").\n\nPřed výraznějšími zásahy člověka na území Šumavy žili větší predátoři – medvědi, vlci a rysi, kteří dokázali redukovat populaci divoké zvěře (srnců, jelenů, daňků a dalších). Vlivem jejich vyhubení došlo k rozvrácení ekologických vztahů, vedoucímu ke zvýšení četnosti spárkaté zvěře (dle odhadů až desetinásobně nad úroveň, co dokáže prales uživit). Toto přemnožení má za následek decimaci nižšího stromového patra, protože zvěř okusuje, a tím poškozuje mladé stromky, především jedli bělokorou (\"Abies alba\") a javor klen (\"Acer pseudoplatanus\"). Z důvodu ochrany před zvěří a i turisty byl kolem nejcennější části pralesa vystavěn plot, který je nicméně na několika místech poškozen a tedy průchozí. Jako další obranný mechanismus v 80. letech 20. století v oblasti proběhla reintrodukce rysa ostrovida, který se od té doby v oblasti úspěšně množí. Z 90. let 20. století pochází i zpráva o pozorování vlka na území pralesa. Z dalších savců se zde vyskytuje rejsek horský (\"Sorex alpinus\"), rejsec vodní (\"Neomys fodiens\"), rejsec černý (\"Neomys anomalus\") a plšík lískový (\"Muscardinus avellanarius\").\n\nNa území rezervace probíhá lesní hospodaření dle schváleného lesního hospodářského plánu pro roky 2005 až 2014, který vychází z plánu péče o tuto lokalitu. Na jeho základě byla část rezervace přiřazena do tzv. bezzásahové zóny (jedná se o fragmenty pralesovitého lesa). Je umožněno prosvětlovat některé lokality se souvislým stejně starým smrkovým porostem ve snaze rozčlenit stáří porostu a vytvořit různé lesní ekosystémy a určení ploch, které budou osázeny původními sazenicemi buků, jedlí či smrku. V lokalitě je taktéž dle tohoto plánu ponechávána veškerá popadaná sušina vyjma míst, kde by mohlo hrozit nebezpečí pro návštěvníky rezervace. Jakékoliv zásahy proti případným škůdcům jsou přísně zakázané a o jejich povolení rozhoduje Správa národního parku a CHKO Šumavy v rozsahu a na základě dokumentu z roku 2005. Tento dokument mimo jiné stanovil, že jakékoliv těžební zákroky na území rezervace a přilehlých lokalitách jsou zakázány vyjma některých vymezených ploch pro potřeby lesnického provozu.\n\nMezi bezzásahové zóny patří oblast jádrového pralesa, dále porosty nad lesní cestou Lukenská, zbytky pralesa v porostu u lesní cesty Kytýrka, porosty ve východní části kolem vrcholku Boubína a pozemky kolem Knížecí cesty v oblasti mezi potokem a oploceným pralesem. Celkově jde o 58,63 ha, což odpovídá přibližně 8,8 % rozlohy rezervace.\n\nZ důvodu nemožnosti přibližovat z některých povolených těžařských lokalit poražené dřevo je toto dřevo na místě ponecháváno, načež je každoročně ministerstvem životního prostředí hrazena plná výše vzniklé škody. Většina území rezervace vyjma jádrové oblasti pralesa (46,67 ha) byla v historii do různé míry hospodářsky využívána a obhospodařována, a proto se v těchto oblastech nedá hovořit o původním pralesu. Přibližně 77,1 % rezervace je tedy nepůvodní les vzniklý obhospodařováním člověka, což se projevuje převážně monokulturou smrku ztepilého stejného věku.\n\nVe snaze monitorovat situaci výskytu lýkožrouta smrkového je od roku 2010 na území rezervace a v jejím blízkém okolí umístěno 24 trvalých monitorovacích stanic. Stanice pokrývají území o rozloze přibližně 80 ha původního pralesa. Předchozí monitorovací projekt probíhal v 50. až 70. letech 20. století.\n\nMezi lety 2005 až 2014 se na území rezervace plánuje úmyslně vytěžit 9759 m dřeva, z čehož by 5523 m mělo být vytěženo na ploše o výměře 243,74 ha. Dále se plánují zásahy v rámci tzv. výchovné těžby na stromech mladších 40 let, a to na celkové ploše 22,63 ha. Tyto zásahy by měly přispět k obnovení původní druhové a prostorově skladbě lesa. U staršího lesa se předpokládá, že dojde k celkové těžbě 4236 m dřeva, aby se dosáhlo vzniku mýtin. Tato aktivita je spojena s dřívější výsadbou na ploše přibližně 12 ha původními druhy získanými z vrcholových partií Boubína. Těžba by měla umožnit vysázeným stromkům snazší růst vlivem zvýšení příjmu světla a tepla.\n\nDřívější těžební zásahy po kalamitních situacích přispívají k poškozování rezervace, jelikož se do oblasti rozšiřují holiny v oblasti hřbetu Pažení a taktéž odlesněná plocha na severní části vrcholu Boubín vzniklá výsledkem těžby kůrovcem napadeného lesa.\n\nOblast rezervace patří k nejnavštěvovanějším částem oblasti Šumavy. Odhaduje se, že oblast v okolí Boubína navštíví ročně okolo 100 tisíc turistů, z čehož 30 % připadá na cizince. Množství turistů každoročně narůstá.\n\nOblast rezervace je navštěvována převážně z oblasti Kubovy Hutě, odkud vede značená modrá turistická cesta vedoucí přes Basumské louky, na Srní vrch, Boubínský prales, na křižovatku na Křížkách, přes Boubínské jezírko, Amortovku a přes Lom před Soví skálou, kde oblast rezervace opouští a míří do obce Zátoň. Tato obec je dalším častým místem, kudy se do oblasti rezervace hojně vstupuje.\n\nNaučná stezka má necelé čtyři kilometry a nachází na ní celkem osm zastávkových míst. Začíná u Boubínského jezírka, pak vede po vyznačených cestách. Jedno ze stanovišť návštěvníky zavede k pozůstatkům už zmíněného Krále smrků. Stezka dále pokračuje po Lubencké cestě. Jednotlivá zastávková místa informují o květeně a dřevinách pralesa i celé Šumavy, o ptactvu i zvířatech, která tu žijí. Je možné procházet i dalším územím Boubína – například z Kubovy Hutě vede modrá turistická značka k Johnovu kameni, který nese jméno iniciátora založení rezervace. Kolem Boubínského jezírka je značena trasa do Zátoně, kde je mj. železniční stanice. V Idině Pile je informační středisko, kde lze získat informace o Boubínském pralesu.\n\nBudování cest a naučných stezek má ale i negativní dopad na stabilitu lesa, jelikož tyto zásahy vedou k nepřirozenému řídnutí lesa a tedy ke snazším polomům stromů a tak i kůrovcové kalamitě. Zvýšené množství turistů taktéž způsobuje zhutňování půdních profilů a ke znečišťování lokality různým druhem odpadů a exkrementů.\n\nNa vrcholku kopce Boubín se nachází nejvýše položená dřevěná rozhledna v Česku o výšce 21 metrů, jejíž stavba byla započata v roce 2004 a o rok později v roce 2005 dokončena. Před výstavbou rozhledny se zde do poloviny 70. let 20. století nacházela dřevěná vojenská pozorovatelna. Vedle rozhledny se nachází malý kamenný obelisk s nápisem „Kardinal Fürst von Schwarzenberg, 3. 8. 1867“, který vznikl jako vzpomínka na návštěvu pražského arcibiskupa na tomto místě. Dle studie z roku 2004 vede existence rozhledny a přístupu davů turistů do lokality ke škodám na chráněném území.\n\n\n"}
{"id": "35144", "url": "https://cs.wikipedia.org/wiki?curid=35144", "title": "Sentice", "text": "Sentice\n\nSentice jsou obec v okrese Brno-venkov v Jihomoravském kraji. Leží v Boskovické brázdě, zhruba 23 km severozápadně od Brna. Sentice sousedí s Hradčanami, Čebínem, Chudčicemi, Březinou, Herolticemi a Vohančicemi. Žije zde obyvatel.\n\nPrvní dochovaná zmínka o Senticích se nalézá v listině z roku 1358 (\"de Sempczicz\"). Od roku 1519 do patřily Sentice k veverskému panství.\n\nV obci funguje základní škola, jejíž součástí je i mateřská škola a knihovna. Centrem kulturního a sportovního dění je místní sokolovna. Ke sportovnímu vyžití slouží lesní hřiště „Na Horce”. Od roku 1898 působí v obci Sbor dobrovolných hasičů. Ten za přispění obce a Jihomoravského kraje v roce 2016 rekonstruoval požární zbrojnici.\n\nMístní římskokatolická kaple svatého Jana Nepomuckého byla postavena roku 1878. Naproti kapli stojí památkově chráněné barokní sochy sv. Jana Nepomuckého (1775) a sv. Floriána (1854).\n\nV minulosti stála v Senticích tvrz, která zanikla někdy v 15. století během česko-uherských válek, a do dnešní doby se z ní nic nedochovalo.\n\n\n"}
{"id": "35147", "url": "https://cs.wikipedia.org/wiki?curid=35147", "title": "Alfred Aho", "text": "Alfred Aho\n\nAlfred Vaino Aho (* 9. srpna 1941, Timmins, Ontario) je kanadský informatik, který pracoval pro Bell Laboratories (Bellovy laboratoře) a jako profesor informatiky na Kolumbijské univerzitě v New Yorku. Nejvíce se proslavil vytvořením programovacího jazyka AWK spolu s Brianem Kernighanem a Peterem J. Weinbergerem ('A' zastupuje jeho příjmení) a spoluautorstvími na knize \"Compilers: Principles, Techniques and Tools\" („Překladače: principy, techniky a nástroje“) s Ravi Sethim a Jeffreym Ullmanem a v roce 1975 na algoritmu Aho-Corasickové s Margaret J. Corasickovou.\n\nDr. Aho obdržel mnohá prestižní ocenění a je držitelem čestných doktorských titulů na univerzitách ve Waterloo a v Helsinkách.\n\n"}
{"id": "35148", "url": "https://cs.wikipedia.org/wiki?curid=35148", "title": "Maršovy Chody (přírodní památka)", "text": "Maršovy Chody (přírodní památka)\n\nMaršovy Chody jsou je podmáčená louka chráněná jako přírodní památka (ev. č. 1047). Leží mezi lesem a polem asi jeden kilometr jihozápadně od vesnice Maršovy Chody v okrese Tachov. Území je ve správě Krajského úřadu Plzeňského kraje.\n\nPředmětem ochrany je silně podmáčená louka, která leží mezi lesem a polem. Jsou zde chráněny vzácné druhy rostlin, které jsou typické pro mokřinaté a rašelinité louky, a bohaté naleziště vstavačovité rostliny kruštíku bahenního. Jeho velké množství má celorepublikový význam.\n"}
{"id": "35151", "url": "https://cs.wikipedia.org/wiki?curid=35151", "title": "Broumovská bučina", "text": "Broumovská bučina\n\nBroumovská bučina je přírodní rezervace ev. č. 1081, nachází se v CHKO Český les asi 1 km západně od obce Broumov. Správa CHKO Český les a KS AOPK Plzeň\n\nNachází se asi jeden kilometr západně od obce Broumov v severní části okresu Tachov. Důvodem ochrany jsou zachovalé lesní ekosystémy na skalnatých stáních nad údolím Hamerského potoka. V rezervaci jsou zastoupeny dosti cenné lesní porosty suťových lesů (zvláště suťových javořin), dále květnatých kyčelnicových bučin svazu Dentario enneaphylli-Fagetum s výskytem chráněných druhů rostlin a živočichů. Část rezervace zaujímá také kulturní smrčina, která bude v souladu s platným plánem péče postupně převáděna na přírodě blízká lesní společenstva. Vzhledem k hojnému výskytu vysoké zvěře a jejím negativním vlivům na přirozené zmlazování buků na území přírodní rezervace byla celá rezervace oplocena.\n\nDiagnostickým druhem svazu Dentario enneaphylli-Fagetum je kyčelnice devítilistá \"(Dentaria enneaphyllos),\" v PR Broumovská bučina se vyskytují také kyčelnice cibulkonosná \"(Dentaria bulbifera),\" bažanka vytrvalá \"(Mercurialis perennis),\" dymnivka dutá \"(Corydalis cava),\" oměj vlčí mor \"(Aconitum vulparia),\" měsíčnice vytrvalá \"(Lunaria rediviva),\" lilie zlatohlávek \"(Lilium martagon),\" lýkovec jedovatý \"(Daphne mezereum),\" korálice trojklaná \"(Corallorhiza trifida),\" pižmovka mošusová \"(Adoxa moschatelina),\" plicník tmavý \"(Pulmonaria obscura),\" samorostlík klasnatý \"(Actaea spicata),\" svízel vonný \"(Galium odoratum),\" jaterník podléška \"(Hepatica nobilis),\" hrachor jarní \"(Lathyrus vernus),\" česnek medvědí \"(Allium ursinus),\" dymnivka bobovitá \"(Corydalis intermedia),\" kokořík mnohokvětý \"(Polygonatum multiflorum),\" osladič obecný \"(Polypodium vulgare)\" a sasanka pryskyřníkovitá \"(Anemone ranunculoides)\".\n\nTypickými druhy ptáků pro lesní bučinná společenstva v přírodní rezervaci jsou lejsek malý \"(Ficedula parva),\" lejsek černohlavý \"(Ficedula hypoleuca),\" šplhavci žluna šedá \"(Picus canus)\" a datel černý \"(Dryocopus martius),\" holub doupňák \"(Columba oenas).\" V rezervaci bylo zjištěno i hnízdění čápa černého \"(Ciconia nigra)\". Dále je rezervace známá výskytem velmi vzácného subatlantského plže závornatky černavé \"(Clausilia bidentata),\" která se v západních Čechách vyskytuje na východní hranici svého rozšíření.\n\n"}
{"id": "35152", "url": "https://cs.wikipedia.org/wiki?curid=35152", "title": "Peter J. Weinberger", "text": "Peter J. Weinberger\n\nPeter J. Weinberger (6. srpna 1942) je informatik, jenž pracoval pro Bell Laboratories (Bellovy laboratoře) a podílel se na návrhu průkopnického programovacího jazyka AWK (písmeno 'W' zastupuje jeho příjmení).\n\nKdyž byl Peter Weinberger prosazován na pozici vedoucího výzkumu v Bellových laboratořích, jeho fotografie splynula s logem AT&T a vznikl tak obrázek tzv. PJW-Face (PJW-tvář), jenž se objevil na nespočetných místech, včetně triček, hrnků, CD a minimálně jednom vodojemu.\n\nWeinberger v současné době pracuje pro Google.\n\n"}
{"id": "35153", "url": "https://cs.wikipedia.org/wiki?curid=35153", "title": "Tišina (přírodní rezervace)", "text": "Tišina (přírodní rezervace)\n\nTišina je přírodní rezervace ev. č. 1046, nachází se u státní hranice asi 5 km severozápadně od vsi Žďár v okrese Tachov. Území spravuje AOPK, Správa CHKO Český les. Důvodem ochrany je podhorská acidofilní bučina.\n"}
{"id": "35154", "url": "https://cs.wikipedia.org/wiki?curid=35154", "title": "Alois Löser", "text": "Alois Löser\n\nAlois Löser, zvaný bratr Alois, (* 11. června 1954 Bavorsko), je převorem komunity Taizé. Vyrostl ve Stuttgartu. Jeho rodiče pocházeli z oblasti Sudet v bývalém Československu, odkud byli po druhé světové válce odsunuti. \nV roce 1974 vstoupil do komunity Taizé. V Taizé od té doby trvale žije.\n\nVystudoval teologii v Lyonu, není ovšem knězem. Podnikal četné cesty do oblastí východní a střední Evropy, které byly pod sovětským vlivem, aby zde podporoval místní křesťany. V lednu roku 1998 bratr Roger podle Pravidel Taizé (publikovaných v roce 1953) oznámil na koncilu bratří, že bratr Alois se stane jeho nástupcem. V lednu 2005 pak Roger oznámil, že v průběhu tohoto roku Alois převezme úřad představeného. Tento úřad přijal plně bratr Alois 16. srpna 2005, kdy byl Roger zavražděn v chrámu Smíření v Taizé. Alois tehdy pobýval na světovém dni mládeže v německém Kolíně nad Rýnem. Okamžitě se vrátil do Taizé a převzal odpovědnost za komunitu.\nAlois se zajímá o liturgii a hudbu, některé z posledních písní, které se používají při modlitbách v Taizé, zkomponoval právě on. Značnou část svého času také vždy věnoval naslouchání mladým lidem. Podílel se také na organizaci setkání Taizé, která probíhají na konci kalendářního roku v některém z velkých evropských měst (v roce 1990/1991 a 2014/2015 to byla např. Praha).\n\n"}
{"id": "35155", "url": "https://cs.wikipedia.org/wiki?curid=35155", "title": "Bučina u Žďáru", "text": "Bučina u Žďáru\n\nBučina u Žďáru je přírodní rezervace ev. č. 2435, nachází se u státní hranice asi 5 km severozápadně od vsi Žďár v okrese Tachov. Správa AOPK Plzeň.\n\nBučina měří 8,45 hektarů a nadmořská výška je 769–788 metrů. Obě jsou tvořeny starými bukovými porosty s příměsí smrku a řídkým bylinným podrostem. Byl zde zaznamenán výskyt lýkovce jedovatého a stromy dosahují výšky až 25 metrů. Místy dochází k přirozenému zmlazení bukových porostů. Rulový podklad vystupuje na povrch v podobě skalek a suti. Podél hranice rezervace vede zelená turistická trasa, která začíná ve Žďáru a směřuje k místnímu hraničnímu přechodu Výšina.\n\nDůvodem ochrany je podhorská bučina.\n"}
{"id": "35156", "url": "https://cs.wikipedia.org/wiki?curid=35156", "title": "John Ousterhout", "text": "John Ousterhout\n\nJohn Kenneth Ousterhout (* 15. října 1954 Solano County, Kalifornie) je americký informatik a programátor.\n\nOusterhout je původním autorem skriptovacího programovacího jazyka Tcl a platformně nezávislého grafického toolkitu Tk, jež vyvinul v době, kdy působil jako profesor na Kalifornské univerzitě v Berkeley. Je také původním autorem VLSI CAD programu Magic. Ousterhout také navrhl 4.4BSD Log File System (LFS), práci však nedokončil.\n\nBakalářský titul získal na univerzitě Yale, doktorský titul z informatiky pak získal na univerzitě Carnegie-Mellon.\n\n"}
{"id": "35157", "url": "https://cs.wikipedia.org/wiki?curid=35157", "title": "Pavlova Huť", "text": "Pavlova Huť\n\nPavlova Huť () je název zaniklé vesnice v okrese Tachov, 5 km severozápadně od Lesné. Byla založena jako sklářská huť kolem roku 1740, v roce 1930 měla 14 usedlostí, zpustla následkem odsunu německého obyvatelstva po druhé světové válce.\n\n"}
{"id": "35165", "url": "https://cs.wikipedia.org/wiki?curid=35165", "title": "Maršovy Chody", "text": "Maršovy Chody\n\nMaršovy Chody ( ) jsou vesnice 5 km jižně od Tachova v okrese Tachov, část obce Částkov. V roce 2011 zde trvale žilo 63 obyvatel. Jeden kilometr jihozápadně odtud se nachází přírodní památka Maršovy Chody.\n\nPrvní písemná zmínka o vesnici pochází z roku 1454. Udává se také rok 1365, kdy je vesnice uváděna pod názvem \"Nové Chody.\"\n"}
{"id": "35179", "url": "https://cs.wikipedia.org/wiki?curid=35179", "title": "Arnold Schwarzenegger", "text": "Arnold Schwarzenegger\n\nArnold Alois Schwarzenegger (* 30. července 1947, Thal poblíž Štýrského Hradce, Rakousko) je rakousko-americký sportovec, herec a republikánský politik. V letech 2003–2011 zastával úřad guvernéra Kalifornie. Je jedním z nejúspěšnějších kulturistů historie. Vyhrál nespočet soutěží v kulturistice a silovém trojboji – nejcennější jsou jeho vítězství Mr. Olympia (7krát) a Mr. Universe (5krát).\n\nJako herec hraje zejména postavy tvrdých mužů v akčních filmech, v nichž zúročuje svoji vypracovanou postavu. Díky ní byl také v Guinnessově knize rekordů označen jako nejdokonaleji vyvinutý muž na světě. Dokázal se prosadit ve filmovém průmyslu i přes to, že neměl herecké vzdělání. Jeho nejznámější filmové role jsou Terminátor a Barbar Conan. V roce 1979 spolupracoval na knihách \"Arnoldovo formování postavy pro ženy\" a \"Arnoldova kulturistika pro muže\".\nV roce 1985 vydal za svou kariéru nespočet publikací, mezi nimi i knihu „Encyklopedie moderní kulturistiky“. V říjnu 2003 se stal po mimořádných volbách 38. guvernérem státu Kalifornie.\n\nJeho manželkou je Maria Shriverová (nar. 1955), která pochází z Kennedyovské dynastie. Její matkou je Eunice Kennedy Shriver, sestra prezidenta USA Johna Fitzgeralda, ministra Roberta Francise a senátora Edwarda Moorea Kennedyho.\n9. května 2011 manželé oznámili, že se rozcházejí a že budou žít odděleně. Shriverová opustí rodinné sídlo v Brentwoodu.\n\nV říjnu 2013 vyšla v nakladatelství XYZ kniha pamětí Arnolda Schwarzenneggera Total Recall - můj neuvěřitelný životní příběh.\n\n\n\nArnold Schwarzenegger je jednou z nejznámějších postav kulturistiky. Vyhrál 7 krát Mr. Olympia, která je dosud nejprestižnější soutěží v kulturistice na světě. V té době byl jediný komu se podařilo tolikrát vyhrát v této soutěži. Po té co přijel do USA začal cvičit ve fitness centru Gold´s gym, které bylo proslaveno tím že do něho chodila cvičit kulturistická elita.\n\nPo ukončení kulturistické kariéry byl stále hlavní postavou tohoto sportu. Předsedal mnoha soutěžím a přehlídkám, psal do sportovních časopisů a magazínů (Muscle & Fitness, Flex) a vlastnil i několik posiloven.\n\n\nV počátcích své kariéry se Schwarzenegger účastnil také mnoha silových soutěžích. Vyhrál dvě soutěže ve vzpírání a to v roce 1964 a 1965 a další dvě soutěže v trojboji v roce 1966 a 1968. V roce 1967 vyhrál Mnichovskou soutěž ve zdvihu kamene vážícího 254 kg.\n\n\n\n\n"}
{"id": "35186", "url": "https://cs.wikipedia.org/wiki?curid=35186", "title": "Minimum", "text": "Minimum\n\nMinimum je matematická funkce, jejíž funkční hodnota představuje nejnižší hodnotu ze všech vstupních parametrů. Funkce provádí porovnání jednotlivých parametrů a výsledkem je hodnota toho parametru, který se při porovnání se všemi ostatními jeví jako nejnižší. Proto má použití funkce minimum smysl pouze tam, kde je definována funkce porovnání.\n\nHledání (globálního) minima resp. maxima funkce je základní úlohou optimalizace v matematice.\n\n(Globální) minimum funkce \"f (x) : M\" → \"R\" na množině \"M\" je bod \"y\" ∈ \"M\" takový, že \"f (y)\" ≤ \"f (x)\" pro všechna \"x\" ∈ \"M\".\n\nLokální minimum funkce \"f (x) : M\" → \"R\" na množině \"M\" je bod \"y\" ∈ \"M\", pro něhož existuje \"d\" > \"0\" takové, že všechny body \"x\" ∈ \"M\" vzdálené od \"y\" nejvýše \"d\" splňují nerovnost \"f (y)\" ≤ \"f (x)\" .\n\nObrázek: \n\n"}
{"id": "35187", "url": "https://cs.wikipedia.org/wiki?curid=35187", "title": "Maximum", "text": "Maximum\n\nMaximum je matematická funkce, jejíž funkční hodnota představuje nejvyšší hodnotu ze všech vstupních parametrů. Funkce provádí porovnání jednotlivých parametrů a výsledkem je hodnota toho parametru, který se při porovnání se všemi ostatními jeví jako největší. Proto má použití funkce maximum smysl pouze tam, kde je definována funkce porovnání.\n\nHledání (globálního) maxima resp. minima funkce je základní úlohou optimalizace v matematice.\n\n(Globální) maximum funkce \"f (x) : M\" → \"R\" na množině \"M\" je bod \"y\" ∈ \"M\" takový, že \"f (y)\" ≥ \"f (x)\" pro všechna \"x\" ∈ \"M\".\n\nLokální maximum funkce \"f (x) : M\" → \"R\" na množině \"M\" je bod \"y\" ∈ \"M\", pro něhož existuje \"d\" > \"0\" takové, že všechny body \"x\" ∈ \"M\" vzdálené od \"y\" nejvýše \"d\" splňují nerovnost \"f (y)\" ≥ \"f (x)\" .\n\n"}
{"id": "35188", "url": "https://cs.wikipedia.org/wiki?curid=35188", "title": "Dynamické programování", "text": "Dynamické programování\n\nDynamické programování je metoda pro \"efektivní\" řešení určitých optimalizačních úloh. Lze jej použít pro řešení úloh, které lze rozdělit na podúlohy, jejichž optimální řešení lze použít při řešení původní úlohy. Princip dynamického programování spočívá v rekurzivním dělení úlohy na menší části, které se řeší ve vhodném pořadí, jejich výsledky se zaznamenávají a jsou použity pro řešení složitějších podúloh včetně původní úlohy.\n\nDělíme je na:\n\nMáme dán systém s množinou přípustných \"stavů\" a možných \"rozhodnutí\". V určitých okamžicích máme učinit rozhodnutí, která mění stav systému na nějaký jiný stav. Celá posloupnost stavů systému a rozhodnutí (tzv. \"strategie\") je nějak oceněna a úkolem je nalézt co nejcennější posloupnost rozhodnutí.\n\nTento popis si jde dobře představit na příkladu násobení matic.\n\nAlgoritmus řešení je založen na \"Bellmanově principu optimality\": „Podstrategie optimální strategie je opět optimální.“ Tento princip platí pouze pro některé úlohy a na ty lze použít dynamické programování.\n\nJako příklad použití dynamického programování uvedeme algoritmus pro výpočet n-tého Fibonacciho čísla. Podle matematické definice Fibonacciho posloupnosti bychom mohli počítat následujícím způsobem:\n\nTento algoritmus zbytečně počítá většinu členů posloupnosti vícekrát. Algoritmus tedy můžeme zrychlit tím, že si budeme všechny již spočítané výsledky ukládat pro další použití. Lepší algoritmus lze tedy navrhnout následovně:\n\nV tomto algoritmu začneme od výsledného členu posloupnosti a podle potřeby dopočítáváme předchozí členy. Tento přístup k řešení se nazývá \"shora dolu\". Nevýhodou tohoto přístupu je, že si musíme pamatovat předchozí prvky posloupnosti v poli m a navíc musíme v každém kroku testovat zdali m obsahuje n. Výhodnější většinou bývá přístup zvaný \"zdola nahoru\". V tomto přístupu se nejdříve počítají mezivýsledky a poté konečný výsledek. Algoritmus pro výpočet n-tého Fibonacciho čísla navržený podle přístupu \"zdola nahoru\" bude vypadat následovně:\n\nTento algoritmus postupně počítá Fibonacciho čísla od 0 do n. Vždy si pamatuje pouze dva předchozí členy posloupnosti. Časová složitost tohoto algoritmu je O(n). Paměťová složitost je O(1). Je třeba dodat, že tento algoritmus není nejrychlejší známý algoritmus pro výpočet n-tého Fibonacciho čísla. Rychlejší algoritmus je uveden zde.\n\n\n\n"}
{"id": "35189", "url": "https://cs.wikipedia.org/wiki?curid=35189", "title": "Vícekriteriální programování", "text": "Vícekriteriální programování\n\nJako vícekriteriální programování nebo též vícekriteriální optimální programování, vícekriteriální optimalizace či vektorová optimalizace se označuje odvětví vícekriteriálního rozhodování, kdy je množina posuzovaných variant popsána implicitně, tedy soustavou omezujících podmínek. Vedle vícekriteriálního hodnocení variant tak jde o jednu ze dvou základních částí vícekriteriálního rozhodování. Zároveň jde o subdisciplínu optimalizace.\n\nÚlohou vícekriteriálního programování je\n\nformula_1\n\npřičemž \"M\" je libovolná množina, \"R\" je množina reálných čísel, f : \"M\" → \"R\" je vektorová funkce, tedy f \"(x)\" je vektor o složkách \"(f (x), …, f (x))\".\n\nJe otázkou, co se rozumí optimálním řešením této úlohy (vektory nelze přirozeně porovnávat). Obvykle se zavádí pojem tzv. eficientního řešení. Bod \"x ∈ M\" je eficientní řešení dané úlohy (používají se též pojmy paretovské řešení nebo nedominované řešení), jestliže pro všechna \"y\" ∈ \"M\" platí následující implikace: je-li \"f (x) > f (y)\" pro nějaké \"i\" ∈ {1, …, \"m\"}, potom existuje \"j\" ∈ {1, …, \"m\"} takové, že \"f (x) < f (y)\". Nedominované řešení tedy nelze v jednom kritériu zlepšit, aniž by se v jiném kritériu zhoršilo.\n\nEficientní řešení se často hledá ve tvaru\nformula_2\nkde λ jsou nějaké váhy. Takové eficientní řešení (získané podle nějakého dalšího kritéria  jako například vah v tomto případě) se nazývá kompromisní řešení.\n\nPokud jsou omezující podmínky popsány lineární funkcí (stejně jako u lineárního programování), jedná se o subdisciplínu vícekriteriálního programování zvanou vícekriteriální lineární programování nebo též vícekriteriální LP či VLP.\n\nMetody pro řešení úloh vícekriteriálního rozhodování lze rozdělit na metody:\n\n"}
{"id": "35190", "url": "https://cs.wikipedia.org/wiki?curid=35190", "title": "Klášter Ostrov", "text": "Klášter Ostrov\n\nKlášter Stětí sv. Jana Křtitele na Ostrově ( \"Sancti Johannis Baptistae in Insula\") u Davle patří mezi nejstarší české mužské kláštery. Byl založen knížetem Boleslavem II. z rodu Přemyslovců a mnichy benediktinského řádu zřejmě roku 999 nad soutokem Sázavy s Vltavou, na zhruba tříhektarovém vltavském ostrovu svatého Kiliána.\n\nOstrov o rozloze asi 3 hektarů byl vybrán, protože na rozdíl od ostatních měl nad řekou vysoké břehy a byl obklopen hustými lesy. Klášter se snažil svou polohou uprostřed lesů dostát ideálům řehole svatého Benedikta: vyhledávání pustých míst k poustevnickému životu, nerušenému soustředění/kontemplaci/, k modlitbě a oslavě Boží bylo pro mnichy benediktinského řádu typické, (výjimkou jsou ústav pro vychování šlechtičen, jako např. klášter svatého Jiří na Pražském hradě. Další možností je, že kníže tak snad chtěl hned zpočátku podpořit kolonizaci lesního komplexu, bránícího spojení středočeské sídlištní oblasti a jižních Čech. Územím kolem soutoku Vltavy se Sázavou je vedeno i hypotetické hraniční pásmo mezi Slavníkovým panstvím a přemyslovskými Čechami.\n\nK založení ostrovského kláštera se nedochovaly originální písemné prameny. Zakládací listina se nedochovala a k dispozici je pouze falzum z počátku 14. století. Toto údajné privilegium Přemysla Otakara I. se vztahuje k 17. lednu 1205 a obsahuje i shrnutí ostrovské historie.\n\nDíky této listině víme, že o založení ostrovského kláštera se jednalo ještě za života Boleslava II. (zemřel 7. února 999), který v předtuše vlastní smrti chtěl nechat založit nový klášter. Realizace založení samotného konventu pravděpodobně proběhla až o rok později a za představeného byl vybrán Lantbert (Lambert), mnich z bavorského kláštera v Niederaltaichu. S ním přišla celá skupina mnichů. (Ostrovský klášter udržoval úzké styky se svým domovským klášterem velmi dlouho a část mnišského osazenstva byla asi původu německého. O tom svědčí i soupisy mnichů ze 13. století, které byly pořizovány při volbě opatů. Podle jmen byla zhruba polovina sboru původu českého, polovina původu německého. Další dochované soupisy máme z let 1395-1416 a tehdy již, pokud můžeme soudit podle jmen, byla většina mnichů původu českého.)\n\nLambert byl žákem tamního opata a pozdějšího hildesheimského biskupa sv. Gotharda. Ne náhodou byl vybrán člen tohoto kláštera. Konvent v Niederaltaichu podporoval tzv. gorzskou reformu, která kromě podobností s reformou clunyjskou zdůrazňovala respekt vůči panovnické moci. Tato volba také svědčí o závislosti ve věcech české církve na Otovi III. Lanmert byl v přítomnosti Boleslava III. ordinován pražským biskupem Thiddagem a bylo mu svěřeno místo, kde měl stát budoucí klášter, spolu s majetkem, který sestával ze šesti vesnic a rybářů ze tří dalších vesnic. V listině doslova stojí :\"loci ipsius situm et amlitudinem in sui curam suscepit\", což indikuje, že na Ostrově v té době ještě nic nestálo. \n\nPůvodní klášter byl s největší pravděpodobností dřevěný. Během archeologického výzkumu (viz níže) se podařilo podchytit systém kůlových jam, negativní otisky zbytků dřevěných konstrukcí a vrstvu zuhelnatělého dřeva. Stavba stávala v místech mladšího románského chrámu, na sever od ní byl archeologicky zachycen shluk dřevěných objektů, tedy spíše jen fragmenty, z nichž některé lze interpretovat jako polozemnice. Byly stavěny aditivně do prostoru křídel klausury pozdějšího gotického kláštera. Celá situace vypadá jako by již dřevěné stavby z doby počátků kláštera vznikly v rámci klasického benediktinského stavebního schématu, v němž konventní kostel tvořil osu řeholního domu a po jednom z jeho boků ležela klausura. Je pozoruhodné, že obraz „dřevěného“ Ostrova se asi až do 30. let 12. století nezměnil. S dřevěným kostelem také souvisí kamenná hrobka významného opata, pravděpodobně Lamberta, muže ve věku 55-60 let, pohřbeného s berlou s železným bodcem, v oděvu, jehož límec byl protkáván zlatými nitkami a u pasu s váčkem, v němž byl křesací kámen a skořápka vejce. Hrob dokonce respektovala i mladší kostelní stavba.\n\nDřevěná fáze ostrovského kláštera trvala do roku 1137, kdy vyhořel. Brzy nato začala výstavba nových, tentokrát již kamenných budov. Protože klášter nebyl bohatý, postupovala stavba pomalu a po částech a mohla být ukončena až v poslední čtvrtině 12. století. Vznikla románská bazilika se třemi apsidami v jedné rovině, později (do konce 12. století) bylo k východnímu závěru přistavěno trojlodí a do roku 1225 dvojvěžové průčelí.\n\nTato stavba byla roku 1278 vypleněna Branibory, kteří zde zůstali po dobu 6 týdnů. O ničivosti jejich chování vypovídá, že když byl zpustošený a opuštěný klášter nabídnut cisterciákům, odmítli toto místo a raději pro založení nového kláštera zvolili královský lovecký dvorec u Zbraslavi.\n\nKlášter byl v 80. letech 13. století benediktiny obnoven, další přestavby následovaly v období vrcholné gotiky za císaře Karla IV., zejména rozšíření baziliky o pravoúhlý chór. Archeologické výzkumy dokládají další vydrancování (roku 1381), v roce 1403 požár a během husitských válek, v roce 1420 byl klášter opět vydrancován a zapálen, došlo ke zřícení zvonice. Jako zázrakem se však zachránil zvon. Po čtvrt století, v roce 1444 se pak propadla chrámová klenba. Poslední komunita mnichů odešla do někdejšího proboštství ke Svatému Janu pod Skalou roku 1517 a nadále jednotlivé stavby využívali jen poustevníci. Mniši s sebou vzali také zmíněný zvon, který je v klášteře Sv. Jana pod Skalou dodnes a patří mezi nejstarší zvony v Čechách (2017).\n\nO pozemkové držbě ostrovského kláštera existují záznamy z tzv. pamětních zápisů, ze kterých bylo později zkompilováno falsum listiny z počátku 14. století.\nKlášter byl obdarováván knížaty přemyslovského rodu (Boleslav III., Oldřich, Břetislav I., Spytihněv II., Vratislav II.) a od 12. století dostával i dary z okruhu knížecích družiníků. Většinou se jednalo o jednotlivé vsi a řemeslnické osady. Břetislav I. daroval Ostrovu poustevnu: jeskyni sv. Ivana ve Svatém Janu pod Skalou.\n\nVelmi významnou součástí hospodářského zázemí kláštera byla keramická dílna. Vyráběly se v ní různé produkty z pálené hlíny, dochovaly se nejčastěji podlahové dlaždice reliéfně zdobené, méně pak reliéfní keramické desky k obkládání stěn, střešní krytina, nádoby aj. Dílna byla funkční již před rokem 1130 a skončila svoji činnost kolem poloviny 13. století. Víme o ní díky nálezům výrobních zmetků, nepoužitých dlaždic apod. V západních věžích byly tyto dlaždice využity spolu s kamením jako stavební materiál. Hlína byla čerpána na protějším břehu Vltavy.\n\nDalší důležitou částí kláštera bylo skriptorium. O jeho existenci nemáme přímých zpráv, ale svědčí pro ni několik zachovaných děl z jeho produkce. Především se jedná o latinský rukopis Řehořových dialogů (Gregorii Quattuor libri dialogorum) z přelomu 11. a 12. století s českými a staroslovanskými meziřádkovými glosami. Glosy psal zřejmě mnich sázavského kláštera, který v roce 1097 po vyhnání slovanských mnichů ze Sázavy hledal útočiště na Ostrově.\n\nDalším dochovaným dílem je rukopis žaltáře tzv. Codex Ostroviensis 1174. Vročení nemusí být úplně přesné, určitě ale byl napsán před rokem 1204, protože kalendárium obsahuje jména světců a dodatečně sem byl po své kanonizaci roku 1204 dopsán sv. Prokop. O tom, že byl nepochybně užíván ostrovským klášterem, svědčí přípisy nekrologického charakteru. Jedná se o úmrtí ostrovských opatů a dalších členů kongregace, ale také českých knížat a kněžen a pražských a olomouckých biskupů. Žaltář patrně vznikl přímo pro bendiktinský klášter sv. Jana Křtitele na Ostrově, kde byl také od počátku užíván a glosován. Slohově vychází z bavorské knižní malby, kde byl patrně malíř vyškolen, s určitými prvky soudobého malířství sasko-durynského, které bylo nejvíce zasaženo vlnou byzantinismů. Doba vzniku se datuje do poslední čtvrtiny 12. století, ale vzhledem k pokročilejším saským prvkům spíše až kolem roku 1200.\n\nArcheologicky byl klášter zkoumán již od konce 19. století, např. Bohumilem Matějkou a Karlem Fabiánem. Nejvýznamnější archeologický výzkum zde proběhl v letech 1933-1934 pod vedením tehdejšího přednosty historicko-archeologického oddělení Národního muzea Karla Gutha. Výzkum byl vyvolán stavbou vranské přehrady, protože se v původních plánech počítalo se zaplavením i této oblasti. Vedl k odvozu téměř 1500 kusů kamenných sochařských, architektonických či keramických zlomků, kovových a kostěných předmětů i náhrobních desek do sbírek Lapidária Národního muzea v Praze 7, kde byla z nejcennějších artefaktů vytvořena expozice. Další výzkum pod vedením Ladislava Špačka proběhl roku 1962. Od roku 1975 probíhal systematický výzkum vedený Archeologickým ústavem AV ČR, který byl uzavřen v 80. letech. Neméně důležitý pro poznání hospodářského zázemí kláštera byl výzkum prováděný v letech 1953-1965 Miroslavem Richterem na blízkém ostrohu. Byla zde prozkoumána jedna z poddanských vesnic ostrovského kláštera (viz Sekanka, Hradišťko u Davle).\n\n\n"}
{"id": "35196", "url": "https://cs.wikipedia.org/wiki?curid=35196", "title": "Sportovec", "text": "Sportovec\n\nSportovec je člověk, který se věnuje sportu. Běžně se tak ale označují především ti, kteří se věnují sportu vrcholovému nebo alespoň výkonnostnímu, nikoli pouze sportu pro radost.\n\nNe všichni vrcholoví sportovci jsou placení profesionálové. Povolání sportovce je jedním z nejprestižnějších v moderní společnosti.\n\nPřestože ve většině olympijských sportů je nyní světová špička profesionalizovaná, jen v některých sportech je možné najít skutečnou obživu, v některých je profesionální kariéra aktivního sportovce doprovázena více či méně reálnou další činností (sportovního instruktora, trenéra atd.). Rozdíl mezi zajištěním např. vrcholového fotbalisty a zástupce malých sportů je obrovský. 25 nejlépe placených sportovců světa vydělalo v roce 2006 dohromady 700 milionů dolarů.\n\nKariéra profesionálního sportovce je u různých sportů různě dlouhá. Do vysokého věku lze provozovat na špičkové úrovni např. sportovní střelbu, na opačném pólu je např. moderní gymnastika. Ve většině sportů však bývá horní hranice mezi 30 a 40 lety.\n\nO přípravu sportovců se nyní starají celé týmy odborníků. Zatímco pro kariéru profesionálního sportovce obvykle nebývá třeba jinou kvalifikaci než odpovídající výkonnost, trenéři většinou musejí absolvovat příslušné vzdělání, organizované v rámci vzdělávacího systému veřejných vysokých škol nebo péčí příslušných sportovních svazů.\n\nPříprava profesionálního sportovce sestává nejen ze sportovního tréninku, ale také z nezbytné regenerace a rehabilitace, psychologické přípravy a probíhá pod nezbytným odborným dohledem. U vrcholových sportovců běžně zabírá několik hodin denně i v případě, že nejde o profesionály.\n\nAktivní sportovci jsou předmětem studia mnoha vědeckých institucí. Zájem je nejen o sociologii nebo psychologii sportovce, ale hlavně o jeho zdraví. Vrcholový sport přináší s sebou mnohá zdravotní rizika, související s intenzivním a mnohdy jednostranným tréninkem či enormním zatížením v soutěži. Nijak novým, ale nyní velmi intenzivně vnímaným problémem je doping.\n\nKariéra vrcholového sportovce přináší opakovanou velkou psychickou zátěž. Je prokázáno, že špičkových sportovních výsledků mohou dosáhnout pouze sportovci nejen s tělesnými, ale také s psychickými předpoklady. Mimo jiné i popisům psychologických profilů se věnují sportovní psychologové.\n\nCharakteristickým jevem současné doby je specializace vrcholových sportovců. V počátcích historie moderního sportu ale nebyla výjimkou sportovní všestrannost. Jejími příklady jsou například šermíř a pozemní hokejista de Montigny, plavec a vodní pólista Johnny Weissmuller a mnozí další, u nás první sportovní nadšenec Josef Rössler-Ořovský, Jaroslav Drobný nebo Karel \"Káďa\" Pešek. V moderní době dosáhli podobných úspěchů například německá rychlobruslařka a cyklistka Christa Ludingová-Rothenburgerová, na horském kole závodila na olympijských hrách také lyžařka Kateřina Neumannová.\n\n"}
{"id": "35197", "url": "https://cs.wikipedia.org/wiki?curid=35197", "title": "Politik", "text": "Politik\n\nPolitik, z řeckého \"politikos\" (πολιτικός - občanský, státní, veřejný), \"polites\" (πολίτης - občan, krajan), a \"polis\" (πόλις - město, obec, stát), je osoba aktivně angažovaná v ovlivňování veřejných pravidel a rozhodování, tj. v politice. Jako státník se pak označuje povětšinou politik, který je zkušený a respektovaný na národní či mezinárodní úrovni.\n\nFunkce politiků se v historii lišila podle státního zřízení a uspořádání společnosti. V současných demokraciích je politik volen demokratickým způsobem, pomocí volebního systému, který je zakotven v ústavách daných zemí, a který se v různých demokratichých státech liší. Ve feudalismu, absolutismu a totalitních režimech vládli/vládnou politici především silou, a poddaní/občané takto ovládaných států nebyli/nejsou kvůli případným státním represím schopni výrazněji ovlivnit chod veřejného dění.\n\nKomunální, místní politik se snaží ovlivňovat správu věcí veřejných a hospodaření ve své obci/městě. Může být jak nezávislý, tak členem konkrétní politické strany/politického hnutí. K osobnímu prosazování svého politického programu kandiduje, vzhledem k volebnímu systému komunálních voleb, zpravidla na společné kandidátní listině (stranické, či nestranické) s dalšími podobně smýšlejícími kandidáty, do zastupitelstva obce/městského zastupitelstva.\n\nFunkce místního zastupitele politikovi, v případě zvolení umožňuje vyjednávat s ostatními zastupiteli o ustanovení většiny v místním zastupitelstvu, která posléze zvolí Radu obce/Radu města, a starostu/primátora. Místní politik se tak jako zastupitel v tomto případě může stát i členem Rady, místostarostou/náměstkem primátora, nebo přímo starostou obce/primátorem, což je pro komunálního politika nejvyšší a zároveň nejodpovědnější funkce, které lze v rámci komunální politiky dostáhnout.\n\nKrajský politik, který často bývá zároveň politikem komunálním, či celostátním, ale není to pravidlem, se snaží aktivně ovlivnit fungování svého kraje, jakožto vyššího územního samosprávného celku. Politik se na úrovni kraje snaží uspět ve volbách do krajského zastupitelstva, a stát se tak krajským zastupitelem. Vzhledem k volebnímu systému krajských voleb politik kandiduje zpravidla na společné kandidátce s dalšími podobně smýšlejícími kandidáty, k prosazení jednotného politického programu.\n\nFunkce krajského zastupitele politikovi v případě zvolení umožňuje vyjednávat s ostatními krajskými zastupiteli o ustanovení většiny v krajském zastupitelstvu, která posléze zvolí Radu kraje a hejtmana. Funkce hejtmana je pro krajského politika nejvyšší, prestižní a zároveň nejodpovědnější funkce, které lze v rámci krajské politiky dostáhnout.\n\nCelostání úroveň mužeme rozdělit do dvou kategorií, podle dvou komor Parlamentu České republiky, na politickou činnost politika v rámci dolní komory parlamentu - Poslanecké sněmovny, případně, vzhledem k tomu, že v Česku není uzákoněn tzv. klouzavý mandát ve Vládě České republiky, a na politickou činnost v rámci horní komory parlamentu - v Senátu.\nObčan zvolený do Poslanecké sněmovny v rámci kandidátky konkrétní politické strany / politického hnutí / kandidátky nezávislých osobností, tzv. poměrným volebním systémem, se stává poslancem Poslanecké směmovny. Takový politik má ambici měnit zákony a spoluurčovat politiku celého státu.Funkce poslance politikovi umožňuje vyjednávat s ostatními poslanci o ustanovení většiny v Poslanecké směnovně. Zástupce této většiny, nejčastěji předseda v rámci nově se tvořící koalice početně nejsilnějšího politického subjektu, je zpravidla pověřen prezidentem republiky k sestavení Vlády, a po sestavení vlády a zajištění vládní většiny prezident jmenuje předního zástupce koalice premiérem. Prezident také vybrané osoby, nejčastěji z řad poslanců, jmenuje na návrh nového premiéra ministry nové vlády. Vzhledem k tomu, že v České republice není zaveden tzv. klouzavý mandát, zůstávají ministři vybraní z řad poslanců nadále i poslanci ve sněmovně.Nejvyšší funkcí v rámci Poslanecké směnovny je předseda Poslanecké sněmovny.\nPolitik, ucházející se o křeslo senátora, také usiluje o vliv na zákonodárný proces a na ovlivňování chodu celého státu. Na rozdíl od voleb do Poslanecké směmovny jsou senátoři voleni dvoukolovým většinovým systémem (viz Volby do Senátu Parlamentu České republiky). Většina v Senátu nesestavuje Vládu, tak jako Poslanecká sněmovna, ale má např. vliv na schválení či neschválení zákonů a jejich postoupení k podpisu prezidentu republiky, nebo jejich vrácení Poslanecké sněmovně. Nejvyšší funkcí v rámci Senátu, která může být senárorovi svěřena, je funkce předsedy Senátu.\n\nObčan, politik, kandidující na funkci prezidenta republiky, se uchází o nejčestnější a nejvyšší ústavní post v České republice. Vzhledem k tomu, je Česká republika republikou tzv. parlamentní, a ne tzv. prezidentským systémem, ani tzv. poloprezidentským systémem, jsou ústavní pravomoci prezidenta České republiky omezené, ale ne bezvýznamné. Prezident je volen přímo dvoukolovým většinovým systémem samotnými občany, a to od historicky první přímé volby prezidenta v roce 2013. Prezident má jako hlava státu pravomoc např. vetovat zákony navržené mu parlamentem (může však být Poslaneckou sněmovnou přehlasován), udělovat milost, je vrchním velitelem Armády České republiky a reprezentuje zemi navenek.\n\nČeský politik se může ucházet o přízeň voličů i při volbách do Evropského parlamentu. Evropský parlament je klíčovým a dosud jediným orgánem Evropské unie, který je volen přímo občany Evropské unie, to znamená občany všech členských zemí EU. Jako poslanec Evropského parlamentu hájí politik svůj politický program v rámci a v kontextu většího mezinárodního politického celku, Evropské unie, zapojuje se do různých politických frakcí rámci Evropském parlamentu - evropských politických stran, spolupodílí se na tvorbě evropské legislativy a zároveň reprezentuje svou zemi.\n\n\n"}
{"id": "35200", "url": "https://cs.wikipedia.org/wiki?curid=35200", "title": "Jan XXIII. (vzdoropapež)", "text": "Jan XXIII. (vzdoropapež)\n\nJan XXIII. (kolem 1370 – 22. prosince 1419 Florencie), vlastním jménem Baldassare Cossa, byl vzdoropapež (1410–1415), následník Alexandra V., zvoleného pisánským koncilem. \n\nBaldassare Cossa se narodil ve šlechtické, ale zchudlé rodině. V mládí sloužil v armádě, zúčastnil se války s Neapolským královstvím. Jeho dva bratři byli neapolským králem odsouzeni k trestu smrti za údajné pirátství.\n\nPosléze vystudoval práva na univerzitě v Bologni a vstoupil do služeb papeže Bonifáce IX. V té době probíhal v křesťanské Evropě náboženský rozkol, zvaný jako papežské schizma, kdy vládli dva papežové. Jeden papež sídlil v Avignonu podporovaný Francií a Španělskem, druhý papež působil v Římě s podporou většiny Itálie, Německa a Anglie.\n\nKardinálem se Baldassare Cossa stal v roce 1403. Údajně měl v té době kontakty na místní loupežné bandy, které zastrašovaly jeho soupeře a upevňovaly jeho mocenské postavení.\n\nKardinál Cossa předsedal pisánskému koncilu (1409), jehož cílem bylo ukončení papežského schizmatu, který existoval již od roku 1378. Kardinálové sesadili dva dosavadní papeže, římského Řehoře XII. a avignonského Benedikta XIII. a novou hlavou církve zvolili Petra Philarga, který přijal jméno Alexandr V. Tím se však pouze schizma prohloubilo. Dosavadní papeži se totiž svého pontifikátu nevzdali, což vedlo ke vzniku trojpapežství. \n\nV květnu 1410 Alexandr V. zemřel a jeho následovníkem se stal Baldassare Cossa a přijal jméno Jan XXIII. \n\nJmenování Jana XXIII. papežem způsobilo ještě větší rozkol v katolické Evropě, a to nejen kvůli soudobým spekulacím, že nechal svého předchůdce otrávit. Nejvíce proti Janu XXIII. vystupoval král Ladislav Neapolský, který podporoval původního římského papeže Řehoře XII. a ovládal hlavní město Řím. Proto Jan XXIII., ve snaze financovat křížovou výpravu proti Neapolskému království, vyhlásil tzv. odpustky, tj. prominutí všech hříchů (i budoucích) těm, kdo přispějí na tuto válku.\n\nV říjnu 1412 vyhlásil zostřenou klatbu na mistra Jana Husa za jeho nedostavení k papežskému soudu, stejně jako na všechny, kdo se s ním stýkali. Zároveň nařídil, že má být Hus zajat a souzen podle církevních zákonů a že má být zbořena Betlémská kaple. \n\nTrojpapežství se nelíbilo římskému králi Zikmundovi, který přiměl Jana XXIII., aby svolal nový koncil do Kostnice. Ten rozhodl o abdikaci všech tří papežů a o volbě nového papeže. Jan XXIII. abdikovat odmítl a v březnu 1415 z Kostnice dokonce uprchl, byl však dostižen Zikmundovými vojáky, sesazen a paradoxně skončil ve stejném vězení jako před ním Jan Hus. \n\nJako nového papeže koncil zvolil po dlouhých a složitých jednáních v roce 1417 Ottu Colonnu, který přijal jméno Martin V. \n\nBaldassare Cossa byl uvězněn v Německu do roku 1418, poté ho propustili na nátlak mocného italského rodu Medicejských. Zemřel 22. prosince 1419 ve Florencii usmířen s katolickou církví. O něco dříve jej Martin V. jmenoval děkanem kardinálského sboru ve Frascati. Je uložen do nádherného sarkofágu ve florentském baptisteriu.\n\nBritský historik 18. století Edward Gibbon uvádí v knize \"Úpadek a pád římské říše\", že Cossu obviňovali z pirátství, vražd, znásilnění, sodomie a incestu; za tehdejší politické situace však byla takováto obvinění protivníky často vznášena bez reálného podkladu v rámci mocenských bojů.\n\nJméno Jan XXIII. si řádně zvolený papež vybral až roku 1958. Fakt, že přes 500 let žádný papež nepřijal jméno Jan, je pravděpodobně důsledkem kontroverzních činů a role kardinála Cossy. Rozhodnutí řádného papeže Jana XXIII. nepřijmout jméno Jan XXIV. se chápe jako potvrzení toho, že Baldassare Cossa nebyl právoplatným papežem. Jan XXIII. si údajně zvolil jméno Jan mimo jiné i proto, aby je po 500 letech očistil.\n\n\n"}
{"id": "35203", "url": "https://cs.wikipedia.org/wiki?curid=35203", "title": "Lineární programování", "text": "Lineární programování\n\nJako lineární programování nebo též lineární optimalizace či LP se označuje subdisciplína matematického programování, která řeší problém nalezení minima nebo maxima lineární funkce určitého počtu proměnných na množině popsané soustavou lineárních nerovnic.\n\nNa tento typ úlohy lze převést řadu praktických problémů. Pro řešení jsou známy spolehlivé algoritmy.\n\nÚlohou lineárního programování je následující optimalizační úloha\nformula_1\npřičemž:\n\nformula_3\n\nformula_4.\n\nNejznámější algoritmus na řešení úlohy lineárního programování je tzv. simplexový algoritmus (původem od G. B. Dantziga z roku 1951). Existují ale i jiné, asymptoticky rychlejší algoritmy, např. elipsoidová metoda (od L. Khachiyana z roku 1979), metoda vnitřních bodů (od N. Karmarkara z roku 1984).\n\n\n\n"}
{"id": "35204", "url": "https://cs.wikipedia.org/wiki?curid=35204", "title": "Ochranná známka", "text": "Ochranná známka\n\nOchranná známka je právní nástroj ochrany značky, pomocí které firmy identifikují samy sebe, své výrobky a služby a tím se pro zákazníky odlišují od ostatních firem, které na trh přinášejí stejné nebo podobné výrobky a služby.\n\nOchrannou známkou může být za splnění podmínek stanovených příslušným právním předpisem jakékoli označení schopné grafického znázornění, tvoří ji například slovo, fráze nebo logo, kterým se označuje vyrobené zboží, barvy, tvar výrobku či obalu, nebo kombinace předchozích způsobů. Smyslem známkové ochrany je explicitní ochrana obchodních značek (respektive jejich symbolů) nad rámec obecných zákonů. Žádný obchodní název, obchodní značka ani \"brand\" se ochrannou známkou nestávají automaticky, ale až zápisem do příslušného rejstříku ochranných známek. Na druhou stranu jako ochranné známky jsou mnohdy zapsány i názvy, které nelze považovat za obchodní značku, natož pak \"brand\".\n\nRegistrovaná ochranná známka musí být zapsaná v rejstříku ochranných známek, který vede Úřad průmyslového vlastnictví. Před zápisem nové ochranné známky tento úřad zkoumá, zda má ochranná známka všechny předepsané náležitosti a vlastnosti, zda není shodná nebo zaměnitelná s jinou ochrannou známkou a přihlášku ochranné známky také zveřejňuje, aby se k ní mohla prostřednictvím připomínek a námitek vyjádřit dotčená veřejnost. V případě, že nejsou podány námitky nebo připomínky k zápisu přihlášeného označení, nebo jsou zamítnuty, je ochranná známka zapsána do rejstříku.\n\nPředmětem ochrany je tedy označení, které je schopné zápisu do rejstříku ochranných známek.\nPředmětem ochrany je tedy označení vyhovující podmínkám pro zápis do rejstříku ochranných\nznámek. Ochrannou známkou schopnou zápisu do rejstříku ochranných známek může\nbýt: jakékoliv označení schopné grafického znázornění, zejména slova, včetně\nosobních jmen, barvy, kresby, písmena a číslice, tvar výrobku a jeho obal\n(pokud je způsobilé odlišit výrobky nebo služby jedné osoby od výrobků nebo\nslužeb jiné osoby).\n\nVlastník je povinen známku \"řádně užívat a pečovat o ni\". Pokud vlastník ochranné známky nezačal do 5 let ode dne zápisu ochranné známky do rejstříku ochrannou známku řádně užívat pro výrobky nebo služby, pro které je zapsána, nebo pokud toto užívání bylo přerušeno nejméně na nepřetržitou dobu 5 let, může být známka zrušena na základě § 10a, 26a, 31 nebo 32c Zákona č. 441/2003 Sb, ledaže pro neužívání existují řádné důvody. Řádným užíváním se rozumí užívání ochranné známky v souladu s její základní funkcí, kterou je zaručit identitu původu výrobků a/nebo služeb, pro něž je zapsána. Při případném prokazování užívání Úřad posuzuje zejména rozsah a frekvenci užívání ochranné známky se zohledněním povahy výrobků a/nebo služeb a současně charakteristiky trhu, na kterém se vyskytují.\n\nOd 1.ledna 2019 již nebudou konfliktní označení z úřední povinnosti zamítána, což znamená že Úřad průmyslového vlastnictví může zapsat podobnou nebo totožnou známku. Je zcela na vlastníkovi, aby sledoval rejstřík ochranných známek, a v případě kolizní přihlášky ve lhůtě 3 měsíců podal námitky proti zápisu, jinak budou tato konfliktní označení platně zapsána. Tato povinnost je zákonné vtělení zásady vigitanbilus iura scripta sunt neboli práva náleží bdělým (Nejvyšší správní soud, č.j. 7 As 140/2012). K monitoringu slouží pravidelný věstník Úřadu průmyslového vlastnictví v papírové podobě nebo specializované služby on-line \"monitoringu ochranných známek\".\n\nVlastník ochranné známky má výlučné právo užívat ochrannou známku ve spojení s výrobky nebo se službami, pro něž je chráněna. Má přitom právo (nikoliv povinnost) spolu s ní používat i značku (R) nebo R v kroužku. \n\nBez souhlasu vlastníka ochranné známky nikdo nesmí v obchodním styku: \n\nTo samozřejmě neznamená, že by osoby, které ochrannou známku nevlastní, nemohly například slova, kterou jsou chráněna jako ochranná známka, používat, pokud o daném výrobku nebo službě hovoří nebo píšou, a stejně tak nemají povinnost za takto zmíněná slova připojovat značku ochranné známky. Na ochrannou známku se však zároveň mohou vztahovat také autorská práva, která mohou její použití třetími osobami omezovat.\n\nPlatnost: 10 let od podání přihlášky, možnost prodloužení v posledním roce platnosti\n\n-ochranná známka lze uvést na výrobky a firmy všeho druhu\n\nVýběr ochranné známky závisí na místě, kde subjekt obchoduje. Pokud subjekt podniká jenom na území České republiky, stačí ochranná známka pouze pro Českou republiku. V případě, že exportuje například na Slovensko, je potřeba pořídit ochrannou známku pro toto území. Jestliže má subjekt větší ambice a chce obchodovat ve více zemích, které jsou v Evropské unii, je možné pořídit ochrannou známku přímo pro Evropskou unii, která není podmíněná existencí ochranné známky pro Českou republiku. \n\nObchodní značky jsou označovány následující symboly:\n\n\nOchranná známka je typ duševního vlastnictví. Vlastník registrované ochranné známky může v případě jejího porušení započít právní úkony, směřující k zabránění neoprávněného použití této známky, registrace známky se nicméně nevyžaduje. Vlastník neregistrované ochranné známky též může podniknout kroky k ochraně svého označení, ale musí ve všech započatých řízeních prokazovat, že skutečně své označení užívá a v jakém rozsahu.\n\nOd novelizace 1.1.2019 lze nyní zaregistrovat následující druhy OZ \n\nNejčastější forma ochranné známky je slovní. Např.\nJe druhá nejčastější forma ochranné známky. Logo je obrázek, který se časem stává symbolem spojeným se zbožím nebo službou.\nŠkoda, Omega, Titan, Cobra, Max, Atlas, Orion, Matrix, Evolution, Eclipse, Optima, Fusion, Mars, Nova, Vision, Delta, Smart, Star, Prima\n\nOchranná známka patří mezi práva duševního vlastnictví. Její hodnota může být obrovská. Často se stává, že firma kupuje jinou firmu pouze proto, že má zájem o vlastnictví jejích ochranných známek.\n\nNedostatečná ochrana obchodního názvu vedla v minulosti už k celé řadě případů, kdy název i napodobeninu produktu převzala konkurence, přičemž původní vlastník „nápadu“ nebo jeho dědicové se proti tomu neměli jak bránit.\n\nPříklady:\n\n\nVzhledem k tomu, že ochranná známka má platnost 10 let, je potřeba si tuto platnost prodloužit. Podle zákona o ochranných známkách se platnost prodlužuje na dalších 10 let. Zažádat o obnovu lze jenom v posledním roce platnosti zápisu ochranné známky. Zde je potřeba zaplatit správní poplatek za obnovu, který činí 2 500 Kč. Pokud se stane, že vlastník ochranné známky zapomene ve stanovené lhůtě podat žádost o obnovení, je zde ještě možnost zažádat o obnovu 6 měsíců od vypršení platnosti ochranné známky. Zde je poplatek vyšší a to 5 000 Kč. Pokud majitel ochranné známky o prodloužení nezažádá, zápis známky se zruší a jeho právo na ochrannou známku zanikne.\n\nPro prodloužení je potřeba vyplnit potřebný formulář, který se následně podá na Úřad průmyslového vlastnictví.\n\n\n\n"}
{"id": "35206", "url": "https://cs.wikipedia.org/wiki?curid=35206", "title": "Kvadratické programování", "text": "Kvadratické programování\n\nKvadratické programování je odvětví optimalizace a speciálním typem konvexního programování.\n\nÚlohou kvadratického programování je následující optimalizační úloha\nformula_1\npřičemž:\n\nformula_3\n\nNa řešení úlohy kvadratického programování se používají komplementární algoritmy, např. Wolfeho metoda nebo Lemkeho algoritmus.\n\n\n"}
{"id": "35207", "url": "https://cs.wikipedia.org/wiki?curid=35207", "title": "Seznam vzdoropapežů", "text": "Seznam vzdoropapežů\n\nSeznam vzdoropapežů podle současného římskokatolického pohledu:\n\n"}
{"id": "35208", "url": "https://cs.wikipedia.org/wiki?curid=35208", "title": "Apologeta", "text": "Apologeta\n\nTermín apologeta (z řec. ἀπό \"apo\" „proti“ + λόγος \"logos\" „řeč, promluva“) označuje skupiny nebo jednotlivce, kteří systematicky obhajují nebo propagují nějakou myšlenku. Obvykle je to ideologie, politický směr, filozofická škola nebo náboženství.\n\nApologetickému přístupu se vytýká (např. Gaetano Mosca), že v zápalu, povětšinou demagogickém, pro svou věc může zcela, navíc často záměrně, opomíjet skutečná objektivní fakta, zvláště negativní, a přehnaně vyzdvihovat a zveličovat fakta kladná pro daného apologetu a jeho stoupence, čímž balamutí ostatní, často ovládané masy. V tomto kontextu proto označení apologeta vyznívá většinou hanlivě.\n\nHistoricky představují apologeté skupinu křesťanských spisovatelů 2. století a 3. století, kteří svou víru hájili v prostředí římské říše. Svými odbornými a filozoficky či právně fundovanými spisy se snažili obhájit křesťanství před právními a správními útoky, rovněž před námitkami filozofických škol a gnostiků. Mezi nejdůležitější apologety patří Athenagoras, Justin Mučedník, Irenej z Lyonu, Tertullianus, Kléméns Alexandrijský a Órigenés.\n\n"}
{"id": "35209", "url": "https://cs.wikipedia.org/wiki?curid=35209", "title": "Michael Schumacher", "text": "Michael Schumacher\n\nMichael Schumacher (* 3. ledna 1969 Hürth-Hermühlheim) je bývalý německý automobilový závodník, sedminásobný mistr světa formule 1 a statisticky nejúspěšnější pilot v historii tohoto sportu. Drží mnoho rekordů ve formuli 1, získal nejvíce mistrovských titulů, vítězství, nejrychlejších kol a nejvyšší počet výher v jedné sezoně. V sezoně 2002 se stal jediným jezdcem v historii, který se umístil ve všech závodech sezony na stupních vítězů.\n\nPo začátcích na motokárách vyhrál německé šampionáty Formule König a Formule 3, poté závodil za Mercedes v Mistrovství světa sportovních vozů. V Grand Prix Belgie 1991 debutoval ve formuli 1 s týmem Jordan, pak přestoupil do stáje Benetton, kde se v letech 1994 a 1995 stal mistrem světa, roku 1996 odešel do týmu Ferrari, se kterým v letech 2000–2004 vyhrál pětkrát titul mistra světa. Kariéru ukončil roku 2006 ve Scuderii Ferrari, kde do roku 2009 působil jako poradce. V prosinci 2009 podepsal tříletou smlouvu s německou stájí Mercedes Grand Prix. 10. října 2012 na tiskové konferenci oznámil, že definitivně ukončuje kariéru.\n\nJeho kariéru protknulo několik kontroverzních momentů, v závěrečných závodech dvakrát v souboji o titul kolidoval se svými soupeři, v roce 1994 s Damonem Hillem a roku 1997 s Jacquesem Villeneuvem, za druhý z těchto incidentů byl v roce 1997 vyloučen ze šampionátu (body a vítězství mu byly nicméně ponechány), a několikrát byl potrestán za nebezpečnou jízdu a týmovou režii (trest udělen stáji Ferrari, jejíž vedení týmovou režii řídilo).\n\nPůsobil jako vyslanec UNESCO, angažoval se v četných charitativních projektech, na které daroval desítky milionů dolarů. Je ženatý s manželkou Corinnou, má dvě děti a žije ve Švýcarsku. Od vážného úrazu hlavy, který utrpěl v roce 2013 při lyžování, je upoután na lůžko a nevystupuje na veřejnosti, jeho zdravotní stav není veřejně známý. Jeho bratr Ralf je bývalým pilotem formule 1, syn Mick je také automobilovým závodníkem.\n\nNarodil se v městské části Hürth-Hermühlheim do rodiny vyučeného kamnáře a zedníka Rolfa Schumachera a jeho ženy Elisabeth, která provozovala u motokárové trati Kerpen-Horrem kavárnu. V roce 1975 se jim narodil druhý syn Ralf, který rovněž závodil ve formuli 1. Reálku Otto Hahna v Kerpenu ukončil v roce 1986 a pokračoval jako učeň v autoservisu obchodního zástupce Volkswagenu a BMW a automobilového závodníka Williho Bergmeistera. Závěrečné zkoušky složil kvůli závodění o půl roku později na jaře 1989 napoprvé. Se svou ženou Corinnou Schumacherovou (* 2. března 1969, Halver, rozená Betschová) začal chodit v listopadu 1991 po jejím rozchodu se Schumacherovým soupeřem Heinz-Haraldem Frentzenem. Úřední svatba proběhla 1. srpna 1995 v Kerpenu, církevní na hoře Petersberg nedaleko Bonnu 5. srpna 1995. Mají spolu dvě děti, dcera Gina-Maria se narodila 20. února 1997 a syn Mick 22. března 1999. V letech 1992 až 1996 bydlel kvůli výhodným daním v Monte Carlu, poté se přestěhoval do švýcarského Vufflens-le-Château. Od roku 2008 žije na 14hektarovém pozemku v Glandu u Ženevského jezera v pětiposchoďovém domě, který údajně stál jedenáct milionů eur. Matka Elisabeth Schumacherová zemřela během čekání na transplantaci jater 20. dubna 2003, v den konání Grand Prix San Marina, kterou přesto oba bratři absolvovali, neboť podle vyjádření M. Schumachera by si to matka přála. Od roku 1997 byl členem fotbalových klubů FC Aubonne a FC Echichens, které hrají 3. švýcarskou ligu.\n\n29. prosince 2013 při lyžování v Alpách utrpěl vážný úraz hlavy (přestože měl ochrannou helmu). Během sjezdu neupraveného svahu narazil při pádu hlavou do skály a byl urychleně transportován do nemocnice v Moutiers a poté do nemocnice v Grenoblu, která zveřejnila, že se nachází v kritickém stavu v kómatu. Dne 30. prosince 2013 ve 22 hodin prodělal druhou operaci hlavy a jeho stav se stabilizoval, ale nadále zůstal kritický. 29. ledna 2014 lékaři začali s postupným probouzením z kómatu. Dne 16. června 2014 oznámila světová média, že již Schumacher opustil nemocnici v bdělém stavu a bude se dále podrobovat rehabilitaci na klinice v Lausanne. Tuto zprávu posléze v oficiálním prohlášení potvrdila i Schumacherova manažerka Sabine Kehmová. 9. září 2014 byl Schumacher převezen domů, kde pokračuje jeho léčení a rehabilitace.\n\nV září 2019 vyšlo najevo, že byl Schumacher převezen do pařížské nemocnice Hôpital européen Georges-Pompidou. Jeho zdravotní stav je i nadále vážný, podle některých informací jsou velmi omezené jeho možnosti pohybu i komunikace, své okolí však vnímá. 5. prosince 2019 měl vyjít nový dokument \"Schumacher\", kde mělo být poodhaleno více o jeho zdravotním stavu. Premiéra dokumentu však byla odložena na neurčito.\n\nOtec Rolf ho k motoristickému sportu přivedl již ve čtyřech letech, když jako součást odměny za práce na rekonstrukci motokárové dráhy Kerpen-Horrem získal členství pro svého syna. První novinový článek o Schumacherovi, nazvaný \"Michael – klein, aber schnell\" (česky \"Michael – malý, ale rychlý\") vyšel právě v jeho čtyřech letech, v té době byl asi čtyři týdny členem motokárového klubu. Noviny jej zachytily na domácí trati pojmenované po závodníkovi Wolfgangu von Tripsovi. Jeho motokára byla podomácku vyrobená z dílů šlapacího autíčka Kettcar a motoru z malého mopedu, jako nádrž sloužila plechovka. Toto vozítko, které dostal ke čtvrtým narozeninám, dosahovalo rychlosti až 45 km/h. Závod poprvé absolvoval v roce 1974, kdy získal první vítězství, o rok později se stal juniorským mistrem kerpenského klubu. Ve dvanácti letech chtěl poprvé startovat v oficiálním mistrovství Německa, ale německé předpisy dovolují start až jezdcům starším čtrnácti let, otec proto pro syna musel sehnat potřebná povolení; nakonec startoval pod lucemburskou licencí. V roce 1984 vyhrál juniorské mistrovství Německa, roku 1985 titul obhájil a zároveň získal titul vicemistra světa. V sezoně 1986 si vyjel třetí místa v seniorském mistrovství Německa a Evropy. Sezonou 1987 zakončil své působení v motokárách tituly mistra Německa a Evropy a stanul na druhém místě v jihoafrické velké ceně motokár.\n\nV roce 1988 se zúčastnil druhého mistrovství Německa ve Formuli König, kde zvítězil v devíti z deseti závodů a stal se mistrem Německa. Startoval také za tým Eufra ve čtyřech závodech v evropském mistrovství Formule Ford 1600, kde si po vítězství v Zandvoortu zajistil druhé místo. Rovněž absolvoval osm z dvanácti velkých cen německé Formule Ford 1600, kde obsadil šesté místo. Na podzim roku 1988 jej pozval tehdejší majitel týmu WTS (Weber Trella Stuttgart) Willi Weber na testy formule 3 na Nürburgringu. Schumacher na něj zapůsobil, Weber s ním uzavřel smlouvu na rok 1989 a zároveň manažerskou smlouvu, za kterou jej byl ochotný celou sezonu finančně podporovat. Měl být oporou týmové jedničce Frentzenovi, v sezoně vyhrál tři závody a skončil jeden bod za mistrem Wendlingerem na děleném druhém místě spolu s Frentzenem. V roce 1990 se stal mistrem německé Formule 3 se šesti výhrami z jedenácti závodů. Další vavřín získal v prestižní Grand Prix Macau.\n\nV roce 1989 byl spolu s Frentzenem a Wendlingerem zařazen do juniorského týmu Mercedesu, který byl určen k výchově mladých jezdců pro mistrovství světa sportovních vozů. Vůz poprvé testoval na okruhu Paula Ricarda na podzim 1989. V roce 1990 startoval ve čtyřech závodech, dvakrát skončil na druhém místě a v Mexiku spolu s Jochenem Massem vyhrál. Roku 1991 absolvoval s Mercedesem celou sezonu Mistrovství světa sportovních vozů skupiny C, pět z osmi závodů kvůli poruchám nedokončil, zvítězil v Autopolisu, druhý skončil v Silverstonu, celkově obsadil dělené deváté místo. V závodě 24 hodin Le Mans zajel v roce 1991 nejrychlejší kolo. Čtyřikrát se zúčastnil závodů DTM, dvakrát nedokončil a nejlépe dojel čtrnáctý. V závodě japonské F 3000 dojel druhý.\n\nTým Jordan mu nabídl místo závodního pilota pro Velkou cenu Belgie, mecenáši Mercedesu za tento start ovšem zaplatili 250 000 liber. Místo u Jordanu se uvolnilo kvůli incidentu belgického pilota Bertranda Gachota, který v prosinci 1990 postříkal slzným plynem londýnského taxikáře Erica Courta, za což dostal trest osmnáct měsíců vězení; ten mu byl po odvolání zkrácen. Navíc Schumacherově angažmá pomohlo i jeho tvrzení, že trať ve Spa dobře zná, přestože zde absolvoval pouze vyjížďku na kole. Vůz formule 1 poprvé testoval v Silverstonu 20. srpna 1991. V belgické grand prix startoval s číslem 32; všechny překvapil, kvalifikoval se na sedmém místě, čímž o čtyři pozice porazil svého zkušeného kolegu, Itala Andreu de Cesarise. Schumacherova sedmá pozice na startu se stala nejlepším kvalifikačním výsledkem německého pilota ve formuli 1 za posledních osm let (od Grand Prix Kanady 1983, do které Manfred Winkelhock také odstartoval sedmý). Schumacher kvůli poruše spojky ujel od startu pouze několik set metrů. Svým výkonem udělal dojem na Eddieho Jordana, který mu nabídl stálé angažmá na tři roky, ale Mercedes by musel každý rok zaplatit osm milionů marek. Smlouva měla být podepsána za čtrnáct dní v Monze.\n\nManažer Benettonu Flavio Briatore si německého pilota při předchozí velké ceně povšiml a vyhodil z týmu Brazilce Roberta Morena, aby uvolnil místo pro Schumachera. Roli hrál i Jordanův již nasmlouvaný motor Yamaha, který nevyhovoval vysokým ambicím jezdcova manažera Webera. Schumacher dokázal i ve žlutozeleném benettonu s číslem devatenáct v kvalifikaci porazit týmového kolegu, trojnásobného mistra světa Nelsona Piqueta, kterého porazil i v závodě pátým místem a získal tak své první dva body do Poháru jezdců. Další dva body získal za dvě šestá místa v Portugalsku a Španělsku, kde dokonce bojoval o vedení v závodě. Poslední dvě velké ceny nedokončil, v Japonsku mu po těžké nehodě v kvalifikaci explodoval v 35. okruhu motor a v Austrálii, kde jezdil na mokré trati čtvrtý, kolidoval v šestém kole s Alesim. Celkově získal čtyři body, v šampionátu skončil na dvanáctém místě, jeho nejlepším kvalifikačním výsledkem byla pátá startovní pozice v GP Itálie.\n\nV roce 1992 absolvoval svou první kompletní sezonu ve formuli 1. Při předsezonním testování vyšlo najevo, že s Schumacherem počítá i tým Sauber podporovaný Mercedesem, po zákulisních jednáních se svých smluvních práv vzdal se sdělením, že \"„Nechceme stát Michaelovi v cestě.“\" Schumacher začal čtvrtým místem v Jihoafrické republice. V Mexiku a Brazílii skončil třetí, když dvakrát předjel Ayrtona Sennu, ve Španělsku poprvé startoval z první řady a po Patreseho hodinách dojel druhý v novém Benettonu B192, který poprvé vyvíjeli Ross Brawn a Rory Byrne. Při Velké ceně San Marina po chybě vylétl z trati, v Monaku po kolizi s Alesim dokončil čtvrtý. V Kanadě skončil druhý za Bergerovým McLarenem. Během vlhké Grand Prix Francie naboural zadní část Sennova vozu. Při velké ceně v Silverstonu jej poprvé porazil týmový kolega Martin Brundle, se kterým kolidoval v následující Grand Prix Maďarska a závod kvůli ulomení zadního křídla nedokončil.\n\nRok po premiéře ve Spa tu slavil své první vítězství, když po dešti strategicky nasadil hladké pneumatiky. Byla to první výhra německého pilota od Grand Prix Španělska 1975, kdy triumfoval Schumacherův rádce v Mercedesu Jochen Mass. Velkou cenu Itálie dokončil třetí. A to i přesto, že v první zatáčce přišel o přední křídlo, po jehož výměně a následné šílené stíhací jízdě, se po 25 kolech dostal na páté místo, ale i kvůli problémům se spojkou. I další dvě velké ceny jej provázely technické potíže, v Portugalsku mu na startu zhasl motor, musel proto startovat z konce roštu, během závodu měl defekt a dojel na nebodovaném sedmém místě, v Japonsku mu na třetím místě selhala převodovka. V posledním závodě zajel podruhé v kariéře nejrychlejší kolo závodu a dojel druhý. V Poháru jezdců získal třetí místo za dominujícími jezdci Williamsu, které držel od druhého závodu v sezoně. V týmovém souboji v kvalifikaci Brita porazil 16:0, čtvrtinu těchto kvalifikací vyhrál jen o jediném místo.\n\nI sezona 1993 se nesla ve znamení boje Schumachera se Sennou. Týmovým kolegou se stal Ital Riccardo Patrese. Rodák z Kerpenu do běžné závodní rutiny vnesl nový prvek, když si před závodem vždy objel okruh na kole. První dva závody museli oba jezdci používat loňský model vozu. V prvním závodě se Brazilce snažil předjet na druhé místo, vylétl z trati a závod nedokončil. V Interlagosu po nevydařené zastávce v boxech skončil třetí. Deštivou velkou cenu v Donington Parku po smyku nedokončil. V Imole dojel druhý za Alainem Prostem, na stupně vítězů dosáhl i v Barceloně. Vedení v Monaku, kdy tým do monopostu implementoval elektronickou kontrolu prokluzu, kvůli závadě hydrauliky nemohl využít. V dalších čtyřech závodech se radoval ze stupňů vítězů, když v Montrealu dojel druhý, v Magny-Cours třetí po předjetí Senny, kterého porazil i stříbrnou příčkou v Grand Prix Velké Británie, stejné umístění získal i v domácí Velké ceně Německa.\n\nV následujícím závodě na Hungaroringu po startu ze třetího místa udělal dva smyky a skončil kvůli závadě benzinového čerpadla. Ve své oblíbené Belgii skončil druhý, když předjel Sennu i Prosta. Další technické obtíže jej postihly při Velké ceně Itálie, kdy musel z druhého místa odstoupit kvůli závadě motoru. První vítězství ve své třetí sezoně zaznamenal po souboji s Prostem v Grand Prix Portugalska. Poslední dva závody sezony se mu nevydařily, v Grand Prix Japonska se vyřadil v jedenáctém kole v souboji s Damonem Hillem a účinkování v australské grand prix mu překazil po devatenácti kolech motor. V konečné pořadí šampionátu obsadil čtvrté místo s 52 body, jedním vítězstvím, pěti stříbrnými a třemi bronzovými příčkami. V kvalifikaci opět svého stájového kolegu porazil 16:0. Na konci sezony na nátlak manažera Webera i vlastníka týmu McLaren Rona Dennise, který se o služby německého pilota zajímal, Briatore Schumacherovi nabídl novou smlouvu, která mu zaručovala roční příjem šesti milionů dolarů.\n\nRozporuplný pohled na Schumachera přinesl další ročník formule 1. První tři grand prix vyhrál, když v Brazílii předjel celé závodní pole o kolo a v Pacifiku předčil druhého Hilla o 75 sekund. Po tragické Grand Prix San Marina, kde zemřeli Roland Ratzenberger a Schumacherův vzor Ayrton Senna, Němec uvažoval o úplném odchodu ze světa automobilových závodů. V Grand Prix Monaka si vyjel první pole position v kariéře, kterou proměnil ve vítězství. Ve Španělsku dojel druhý, když 43 z 65 okruhů musel odjet s poškozenou převodovkou na pátý převodový stupeň. Po dalším prvenství v kvalifikaci zvítězil i ve Velké ceně Kanady, kde zbytek závodníků na střídavě deštivé trati deklasoval, druhého Hilla dělilo od vítěze čtyřicet sekund. V Grand Prix Francie přes třetí místo v kvalifikaci dokázal porazit oba piloty stáje Williams, kteří startovali před ním. V Británii zajel druhý nejlepší kvalifikační čas, v zahřívacím kole předjel Damona Hilla a opět se za něj zařadil, za což dostal pětisekundovou penalizaci, kterou na pokyn týmu ignoroval, proto mu traťoví komisaři ukázali černou vlajku, tu opět na pokyn týmu neuposlechl a po diskuzi vedení týmu s traťovými komisaři absolvoval původní pětisekundovou penalizaci, po závodě mu bylo ponecháno druhé místo, ale tým i Schumacher dostali pokutu 15 000 liber. Do situace se vložil prezident FIA Max Mosley. Při červnovém soudu v Paříži Schumacherovi bylo odebráno druhé místo i šest bodů a byl vyloučen ze dvou závodů. Výkon trestu byl po odvolání Benettonu odložen o tři grand prix.\n\nV Grand Prix Německa se až do poruchy motoru držel na druhém místě. Triumfoval v kvalifikaci i závodě v Maďarsku. V Belgii vyhrál, ale byl diskvalifikován pro nepovolenou techniku, protože dřevěná deska na spodní části vozu byla o jeden milimetr tenčí, než dovolují pravidla. Následující dva závody si odpykával trest zákazu startu z GP Velké Británie; Schumacherův hlavní konkurent Hill oba závody vyhrál, čímž se situace v průběžném pořadí Poháru jezdců zdramatizovala. V Grand Prix Evropy vyhrál kvalifikaci a v přímém souboji porazil svého rivala Damona Hilla. I na japonské grand prix odstartoval z prvního místa, ovšem na mokru prohrál souboj s Hillem během zastávek v boxech. Do posledního závodu nastupoval s jednobodovým náskokem před Britem, kterého porazil v kvalifikaci. Ovšem v 35. kole narazil do zdi, s poškozeným vozem se vrátil na trať, Hill se jej snažil v pravotočivé zatáčce podjet, Němec mu však nenechal dostatek místa a následná kolize vyřadila oba ze hry; šampionem se tak stal Schumacher, který získal jako první Němec titul mistra světa formule 1.\n\nSezónu zahájil s novým motorem Renault, který používali i jeho konkurenti z Williamsu, a obtížně ovladatelným vozem B195, vítězně závodem v Brazílii, ze kterého byl posléze spolu s Coulthardem diskvalifikován za použití nepovoleného paliva; po několika měsících FIA diskvalifikaci zrušila. Po Velké ceně San Marina se do čela průběžného pořadí dostal Damon Hill, když Schumacher s hladkými pneumatikami havaroval na mokré dráze. Německý pilot vyhrál závod ve Španělsku, čímž se vrátil do čela mistrovství světa a vedení si už nenechal vzít. Zvítězil v Monaku, když vedoucí Hill zvolil špatnou strategii. Do Grand Prix Kanady startoval z prvního místa, šance na vítězství ovšem zhatily problémy s převodovkou a pedálem, v té době se začalo spekulovat o Schumacherově budoucnosti, předpokládalo se, že právo na něj uplatní Mercedes, ten ovšem dosud neměl kvalitní motor, proto Weber začal jednat s Ferrari. V srpnu prezident Fiatu Gianni Agnelli oznámil, že Schumacher uzavřel s italskou stájí dvouletý kontrakt s ročním platem 25 milionů dolarů. Do vyjednávání měl údajně zasahovat i Bernie Ecclestone, který měl zájem na návratu maranellského týmu na výsluní.\n\nVe Francii vyhrál z druhého místa díky rychlým časům před první zastávkou v boxech. V Británii se jej v 46. kole v zatáčce Priory pokusil předjet na první místo Hill, narazil do boku Němcova monopostu a oba vyřadil ze hry. Ve své páté sezoně vyhrál před domácími fanoušky, a stal se tak prvním německý pilotem, který to dokázal. V Maďarsku měl nejprve problémy s tankováním a posléze s elektronikou, která jej vyřadila ze závodu. V kvalifikaci na Velkou cenu Belgie podle traťových komisařů blokoval Hilla, za trest musel startovat až ze šestnácté pozice, po dlouhé stíhací jízdě však slavil vítězství. I v Itálii vyřadil při dobrzďování Hill Schumachera i sebe. Souboj jezdců Benettonu a Williamsu pokračoval i v Estrorilu, kdy Němec Brita předjel na druhé místo. Další dva závody vyhrál z třetího místa na startu. V Grand Prix Japonska triumfoval způsobem start-cíl, devátým vítězstvím vyrovnal Mansellův rekord v počtu výher za sezonu z roku 1992. Schumacher se stal podruhé mistrem světa již před závěrečným závodem. Do Austrálie odjížděl jako nejmladší dvojnásobný šampion v historii, při boji o třetí místo kolidoval s Alesim. Titul mu zajistilo jedenáct pódiových umístění, z nichž devětkrát slavil vítězství, k nimž mu pomohlo i osm nejrychlejších kol v závodě. Celkově získal 102 bodů.\n\nKdyž Schumacher poprvé přijel do sídla Ferrari, vítalo jej 4 500 fanoušků. Jako týmového kolegu si prosadil Eddieho Irvina, kterého tým musel vykoupit ze smlouvy u Jordanu. Se sportovním ředitelem Jeanem Todtem si pro první sezonu stanovili cíl – dvě výhry. Schumacherovo Ferrari nestačilo na konkurenční Williams a bojovalo s Benettonem, od kterého odešel. První závod v Austrálii nedokončil kvůli úniku brzdové kapaliny, ve druhém závodě v Brazílii vybojoval první pódiové umístění. V Argentině nedokončil kvůli poškození zadního spoileru. Práce týmu se začala postupně zlepšovat, což dokázaly rychlé pitstopy na Nürburgringu, kdy díky nim dojel druhý za Villeneuvem. První pole position s týmem z Maranella získal v Grand Prix San Marina, kde kvůli prasklé pneumatice v posledním kole dojel druhý. První místo na startu vyjel i v Grand Prix Monaka, ale po špatném startu, které italskou stáj provázely celou sezonu kvůli špatné převodovce, naboural v prvním kole do zdi. První vítězství přišlo v sedmém závodě, do deštivé Grand Prix Španělska startoval ze třetího místa a přes prasklý výfuk druhého Alesiho porazil o 45 s.\n\nDo Grand Prix Kanady startoval z posledního místa, neboť mu v zaváděcím kole zhasl motor, v samotné velké ceně jej vyřadila v 42. kole porucha řazení. Kvůli závadě motoru v zahřívacím kole do Grand Prix Francie ani neodstartoval. V Británii ho po třech kolech zastavila hydraulika převodovky. Před domácími fanoušky v Německu dojel s jedním pitstopem čtvrtý, bronzovou příčku na Hungaroringu mu překazil zlomený plynový pedál a Němec tak dojel devátý. Dva triumfy za sebou ze třetího místa si připsal v Belgii, kdy dvanáct kol před cílem v Eau Rouge předjel Villeneuva, a v Itálii, kde zvítězil před domácími fanoušky Scuderie. V Portugalsku dojel po předjetí Villeneuvem na třetím místě a v japonské Suzuce vybojoval druhou příčku. Celkově skončil na třetím místě s 59 body a třemi výhrami, což bylo víc než všichni jezdci Ferrari od roku 1990 dohromady. V kvalifikacích porazil Irvina 15:1.\n\nV sezóně 1997, ve které se poprvé představil mladší bratr Ralf Schumacher, znovu dominoval Williams. Ferrari nasadilo nový vůz F310B, který z větší části zkonstruovali již lidé, kteří přišli za Schumacherem z Benettonu, např. technický ředitel Ross Brawn, designér Rory Byrne a další. V úvodní Velké ceně Austrálie dojel druhý za Davidem Coulthardem s McLarenem. V Brazílii po startu z druhého místa zpočátku vedl, ale skončil až pátý. V Grand Prix Argentiny kolidoval po startu s Rubensem Barrichellem. Vylepšený monopost mu přinesl druhé místo v Grand Prix San Marina. V Monackém knížectví vyhrál díky strategickému přezutí pneumatik do mokra na startu před Barrichellem o 53 sekund a poprvé u Ferrari se dostal do čela šampionátu. V Barceloně dokončil čtvrtý. V Kanadě a Francii zvítězil jak v kvalifikaci, tak v závodě a vrátil se do vedení v průběžném pořadí mistrovství světa, svou pětadvacátou výhrou překonal Fangia a vyrovnal Clarka a Laudu. V Británii odstoupil z prvního místa v 39. kole kvůli poruše ložiska kola. Kvůli částečně nefunkční převodovce dojel v Německu druhý. Velkou cenu Maďarska dokončil na čtvrté příčce. Mistrovství v dešti opět potvrdil při Grand Prix Belgie, když za šest kol vyjel náskok čtyřiceti sekund před zbytkem jezdeckého pole a zvítězil zde již počtvrté. Následovala dvě šestá místa v Itálii a Rakousku, kde byl penalizován za předjetí Frentzena pod žlutými vlajkami a poprvé v kariéře jej porazil bratr Ralf. V Lucembursku jej v prvním kole vyřadil mladší sourozenec, Schumacher tak přišel o průběžné vedení Poháru, kam se opět vrátil po vítězství v Grand Prix Japonska.\nMistrovství světa vyvrcholilo Grand Prix Evropy, do které Schumacher nastupoval s jednobodovým náskokem před druhým Villeneuvem, který vyhrál sedm závodů oproti Schumacherovým pěti. Schumacher vedl do 48. kola, poté zpomalil kvůli zvyšující se teplotě motoru, Villeneuve po absolvování pitstopu zrychlil, snažil se pilota Ferrari předjet v pravotočivé zatáčce Dry Sack, Němec hájil vedoucí pozici manévrem, který se podobal tomu z Grand Prix Austrálie 1994, a do Williamsu, který byl v ideální stopě o půl délky vozu před ním, najel s úmyslem vyřadit jej ze závodu. Schumacher s poškozeným předním zavěšením skončil v kačírku, Villeneuve závod dokončil třetí a stal se mistrem světa. Po návratu do boxů se Schumacher, přesvědčen o své nevině, chtěl odvolat, po zhlédnutí videa však uznal svou vinu. Toto nesportovní chování chtěla Mezinárodní automobilová federace potrestat zákazem startu v úvodních dvou grand prix příští sezony, což před závodem naznačoval Bernie Ecclestone, ale nakonec zvolila diskvalifikaci z celého šampionátu, Schumacher si však mohl ponechat vítězství a body v osobních statistikách. Schumacherovy body se započítaly i týmu Ferrari v Poháru konstruktérů. Zároveň musel odpracovat šedesát hodin veřejně prospěšných prací. Jeden z diváků poté u hesenského soudu podal žalobu, v níž manévr označil za pokus o zabití, ta byla však zamítnuta.\n\nPoprvé byl monopost italské stáje srovnatelný s konkurencí, McLaren uzavřel smlouvu s novým dodavatelem pneumatik Bridgestone a sezona tak byla téměř rozhodnuta. Převahu McLarenu dokazovalo i dvanáct pole position z prvních třinácti závodů. V úvodní Grand Prix Austrálie Schumacher vypadl s poruchou motoru již v šestém kole, třetí skončil v Interlagosu. Prvního vítězství dosáhl ve třetím podniku v Argentině, čímž snížil náskok Häkkinena z prvních dvou závodů. V Grand Prix San Marina dokončil druhý a ve Španělsku s velkým odstupem třetí. V Monaku při předjíždění Wurze poškodil monopost a byl klasifikován desátý; po šesti závodech figuroval v průběžné pořadí šampionátu až třetí. Následovaly tři vítězné velké ceny, díky nimž se dostal na průběžné druhé místo. Ve Velké ceně Kanady přes trest stop&go, který dostal za kontroverzní vytlačení Frentzena vyjíždějícího z boxové uličky, předjel Fisichellu a ve Francii v přímém souboji porazil oba McLareny; Scuderia zde oslavila první double od roku 1990.\n\nV Grand Prix Velké Británie vyhrál, přestože v závěru závodu dostal desetisekundový trest stop&go za předjetí Wurze pod žlutými vlajkami; odpykat si ho přijel na Todtův pokyn v posledním okruhu, cílem tak projel v uličce před boxy, protože boxové stání týmu z Maranella bylo až za cílovou čarou, desetisekundový trest mu byl odečten až po projetí „cílem“. Stal se tak prvním a doposud jediným pilotem, kterému se něco podobného povedlo, Häkkinenův náskok stáhl na dva body. V Rakousku po dvojnásobném vyjetí z tratě dojel třetí. V domácí grand prix startoval po problémech s vozem devátý, za páté místo v cíli inkasoval dva body. V Maďarsku zvítězil taktikou tří zastávek v boxech a překonal svým 32. triumfem Nigela Mansella. V Grand Prix Belgie vedl s náskokem čtyřiceti sekund, ale při předjíždění pomalého Coultharda o kolo Skot nečekaně zpomalil v kaluži vody a Schumacher o něj urazil přední kolo. Po návratu do boxů se snažil pilota McLarenu napadnout; Coulthard se za svou chybu omluvil až v roce 2003. V Itálii kraloval Schumacher a o vedení v mistrovství světa se dělil s Finem, který vrátil porážku rodákovi z Kerpenu v Lucembursku. O mistrovském titulu se rozhodovalo v posledním závodě, který hostila japonská Suzuka. Schumacher vyhrál kvalifikaci, v zahřívacím kole zůstal stát na startu, při stíhací jízdě z posledního místa na roštu mu na průběžném třetím místě v 32. kole explodovala pravá zadní pneumatika. V celkové pořadí šampionátu se umístil druhý s 86 body, šesti triumfy a třemi pole position.\n\nFerrari do nové sezony nasadilo nový monopost F399. V Grand Prix Austrálie Schumacher zůstal stát na startu a po explozi pneumatiky v 31. kole dokončil na nebodované osmé pozici. V Grand Prix Brazílie vedl, ale rychlejší Häkkinen jej předjel a Schumacher dojel druhý. Po havárii prvního Häkkinena vyhrál GP San Marina a dostal se do průběžného vedení mistrovství světa. Po rychlém startu ve Velké ceně Monaka se protáhl na první místo, na kterém vydržel až do cíle. Šestnáctou výhrou za Ferrari překonal rekord v počtu vítězství jednoho jezdce u italské stáje, který držel Niki Lauda s patnácti vavříny. Ve Španělsku jej oba stříbrné šípy předčily, v Kanadě nevydržel tlak dotírajícího Häkkinena a z prvního místa narazil ve třicátém kole do tzv. zdi šampionů, čímž ztratil vedení v šampionátu. V propršené Francii vedl, ale po problémech s elektronikou skončil pátý, když prohrál souboj s bratrem.\n\nSezóna 1999 byla pro rudé vozy dobře rozjetá i díky Eddiemu Irvinovi, který až do Velké ceny Británie měl stejně bodů jako Schumacher, který v Silverstonu havaroval kvůli selhání brzd v důsledku ztráty hydraulického tlaku a utrpěl zlomeninu lýtkové a holenní kosti pravé nohy v zatáčce Stowe v prvním kole závodu, který byl již v té době přerušen. Do zdi obložené modrobílou hradbou pneumatik narazil v rychlosti 107 km/h. Zranění léčil tři měsíce, nemohl tak startovat v šesti závodech. Vrátil se na poslední dvě velké ceny, vyhrál obě kvalifikace, v závodech se jako týmová dvojka snažil dopomoci k titulu mistra světa svému irskému kolegovi; v Malajsii, kde na první místo pustil Irvina, i v Japonsku dojel druhý, i když Ferrari bylo rychlejší a Schumacher měl možnost předjet Häkkinena a pro Irvina zajistit titul. Dále se spekulovalo o Schumacherově neochotě pomoci Irovi k titulu, údajně se mohl do seriálu vrátit již při Grand Prix Belgie. Přes absenci v části sezony v šampionátu obsadil páté místo se 44 body a dvěma výhrami a spolu s Irvinem vybojovali výhru v Poháru konstruktérů pro Ferrari po šestnácti letech.\n\nOd roku 2000 měl Schumacher nového týmového kolegu, Rubense Barrichella. Sezonu zahájil třemi výhrami. Při Grand Prix Velké Británie jej porazily oba McLareny, Schumacher dojel třetí. I v GP Španělska získaly stříbrné šípy double, Schumacher se po defektu musel spokojit se dvěma body za páté místo. Při deštivé GP Evropy porazil z pole position startujícího Coultharda i svého největšího rivala Miku Häkkinena a předstihl v počtu získaných bodů Ayrtona Sennu. Vítězství ve Velké ceně Monaka mu překazila trhlina ve výfuku, která roztavila zavěšení brzd. Při kanadském závodě opět zapršelo, Němec z deště vytěžil další prvenství a náskok 24 bodů na Létajícího Fina. Při VC Francie shořel Schumacherovi motor, v Rakousku do něj v první zatáčce nabourali Ricardo Zonta a Jarno Trulli, a ani v domácím závodě nepřekonal nástrahy první zatáčky a Häkkinen smazal bodovou ztrátu na německého jezdce.\n\nV první zatáčce Grand Prix Maďarska finský závodník Schumachera předjel a ujal se o dva body vedení šampionátu. Němec obsadil druhou příčku i v Belgii, kde jej Häkkinen odvážným manévrem v zatáčce Les Combes předjel kolem pomalého Zonty čtyři kola před cílem. Ve VC Itálie Schumacher podporovaný tifosi zvítězil v kvalifikaci i v závodě, čímž vyrovnal 41 vítězství Ayrtona Senny. Prvenstvím pokračoval i v americkém závodě, kdy se po explozi motoru Häkkinenova McLarenu ujal vedení v průběžném pořadí Poháru jezdců. V Japonsku si jezdec Ferrari vyjel pole position, ale po vynikajícím startu se ujal vedení Fin. Změna v čele nastala po prvním pitstopu, kdy Schumacher Häkkinena předjel. Díky tomuto vítězství a 98 bodům jej Häkkinen již nemohl překonat, Schumacher se stal potřetí mistrem světa a poprvé s Ferrari, které jezdecký titul mistra světa čekalo 21 let. Svou první vítěznou sezonu ve stáji se vzpínajícím se koníkem završil prvenstvím v GP Malajsie.\n\nObhajobu titulu začal v úvodním závodě v australském Melbourne pole position i výhrou v závodě. V této sérii pokračoval i při Grand Prix Malajsie, kde v dešti zajížděl kola o pět sekund rychlejší než zbytek startovního pole; bratři Schumacherové zde podvacáté společně bodovali. I v Brazílii předčil všechny v kvalifikaci, v dešti jej kvůli kolizi s Montoyou porazil Coulthard v McLarenu. Grand Prix San Marina nedokončil kvůli poruše zavěšení, první výhru v kariéře tu získal bratr Ralf. Ve Španělsku až do posledního kola jezdil s vibrujícím vozem za Häkkinenem, kterému však pět zatáček před cílem selhal motor, a Schumacher tak slavil další výhru. V Rakousku po souboji s Montoyou, který jej vystrčil z trati, dojel po stíhací jízdě druhý, když jej na pokyn týmu na stříbrnou příčku pustil Barrichello. Velkou cenu Monaka vyhrál po problémech obou jezdců McLarenu.\n\nV Kanadě vyhrál šestou z osmi kvalifikací v sezoně. V závodě jej porazil bratr Ralf a poprvé v historii Formule 1 tak první dvě pozice v cíli patřily bratrské dvojici. Na Nürburgringu i ve Francii zvítězil starší Schumacher nad mladším bratrem. V Grand Prix Velké Británie se do hry o titul vložil svým triumfem Létající Fin, Schumacher skončil druhý. Německou grand prix kvůli ztrátě tlaku v palivovém systému nedokončil. V Maďarsku si triumfem start-cíl zajistil již čtvrtý titul mistra světa, díky Barrichellovu druhému místu Scuderia Ferrari slavila výhru v Poháru konstruktérů. 52. vítězstvím v Grand Prix Belgie překonal rekord v počtu vítězství Alaina Prosta. V domácí grand prix pro Ferrari ze třetím místě na roštu dojel čtvrtý, v USA jej předčil výhrou se loučící Häkkinen. Sezonu završil triumfem start-cíl v Japonsku. Čtvrté prvenství mezi piloty si zajistil devíti výhrami, jedenácti pole position a 123 body. V sedmnácti velkých cenách stanul čtrnáctkrát na stupních vítězů.\n\nDo prvních dvou závodů sezony 2002 Ferrari nasadilo loňský vůz, přesto v úvodní Grand Prix Austrálie Schumacher vyhrál. Druhý závod v Malajsii dokončil třetí po kolizi s Montoyou v úvodním kole. V Brazílii zvítězil již s novým F2002. V San Marinu a Španělsku triumfoval v kvalifikaci i v závodě. V Grand Prix Rakouska jezdil druhý za týmovým kolegou Barrichellem, který mu na pokyn týmu v poslední zatáčce přenechal první místo. V Monaku vrátil Coulthard Němci porážku z předchozího ročníku. V Kanadě po souboji s kolumbijským pilotem Williamsu získal 150. vítězství pro Ferrari. V Grand Prix Evropy po smyku na startu dojel druhý. V deštivé britské velké ceně po dalším duelu s Montoyou zvítězil. V Grand Prix Francie, kde pět kol před cílem předjel chybujícího Räikkönena, si dojel pro výhru, která znamenala zisk pátého titulu, čímž se vyrovnal Juanu Manuelu Fangiovi. V kvalifikaci Velké ceny Německa získal jako první Němec v historii pole position a před oslavujícími diváky svedl vítězný souboj s bratrem. V Maďarsku dokončil jako druhý za Barrichellem, v Grand Prix Belgie si dojel pro rekordní desáté vítězství v sezoně. Ve velkých cenách Itálie a USA skončil druhý za Barrichellem. Úspěšnou sezonu završil hattrickem v Grand Prix Japonska. Pátý mistrovský titul získal díky jedenácti vítězstvím, sedmi pole position, sedmi nejrychlejším kolům a 144 bodům, čímž získal dvojnásobek bodů svého týmového kolegy. Ve všech sedmnácti závodech stál na stupních vítězů.\n\nMezinárodní automobilová federace se snažila omezit dominantní pozici Ferrari změnou pravidel bodování a jednokolovým formátem kvalifikace. Ferrari podobně jako v sezoně 2002 nasadilo na úvod sezony mírně modifikovaný loňský monopost. Schumacher v Austrálii odstartoval z pole position, ale po poškození podlahy vozu dojel čtvrtý a po devatenácti velkých cenách chyběl na stupních vítězů. V Malajsii po trestu průjezdu boxy za souboj s Trullim získal šestým místem jeden bod. Na mokré trati Brazílie havaroval po smyku v 27. kole. První výhru zaznamenal v Grand Prix San Marina. Radost z ní mu zkalila smrt jeho matky Elisabeth v dopoledních hodinách v den konání velké ceny. Další dvě výhry přišly ve Španělsku, kde se poprvé představilo F2003-GA, a Rakousku, kde mu během pitstopu vzplanul monopost. Grand Prix Monaka po marné snaze předjet pomalého Trulliho dokončil třetí.\n\nPo výhře v Kanadě se poprvé v sezoně dostal do průběžného vedení šampionátu. Po kolizi s Montoyou na Nürburgringu inkasoval čtyři body za pátou příčku. Ve Francii díky třetímu místu postodvacáté v kariéře stanul na stupních vítězů. V Británii obsadil čtvrtou příčku a v Německu po defektu pneumatiky sedmou. V Maďarsku po předjetí o kolo vítězem Alonsem dojel osmý, jeho náskok v čele šampionátu se zmenšil na pouhý bod před Montoyou a dva body před Kimim Räikkönenem. V Grand Prix Itálie potěšil domácí fanoušky hattrickem. Další prvenství zaznamenal při Velké ceně USA. V posledním závodě v Japonsku Schumacherovi stačilo pro obhajobu titulu získat bod za osmé místo. Po čtrnáctém místě v kvalifikaci si v souboji se Takumou Satóem ulomil přední spoiler, v šikaně se srazil s bratrem, dokončil na osmém místě a získal potřebný bod, aby v šampionátu triumfoval již pošesté, čímž překonal Fangiův rekord. Vyhrál šestkrát, pětkrát zajel pole position i nejrychlejší kolo, v šestnácti závodech stál osmkrát na pódiu, celkově získal 93 bodů.\n\nV prvních pěti závodech sezony 2004 zvítězil, čtyřikrát získal pole position a nejrychlejší kolo závodu. V šestém závodě v Monaku po kolizi s Montoyou v 46. kole havaroval z prvního místa v tunelu při zahřívání pneumatik během jízdy za safety carem. V dalších sedmi závodech v řadě triumfoval, získal tak prvenství v dvanácti ze třinácti odjetých grand prix. V Kanadě posté v kariéře startoval z první řady. Jezdecká sestava Schumacher-Barrichello si zde zajistila dvacátý double. Tento výsledek oba piloti zopakovali i v Maďarsku, kde tým z Maranella slavil čtrnáctý zisk Poháru konstruktérů. V Grand Prix Belgie si druhým místem zajistil sedmý titul mistra světa. Druhý skončil také v Grand Prix Itálie. Premiérovou Velkou cenu Číny po jezdeckých chybách dokončil dvanáctý. Triumfem start-cíl v Grand Prix Japonska získal rekordní třinácté vítězství v jedné sezoně, čímž překonal dvanáct prvenství Nigela Mansella z roku 1992, společně s bratrem Ralfem obsadili popáté v historii první dvě místa v cíli. Poslední závod sezony v Brazílii dojel po smyku sedmý. Sedmý titul mistra světa vybojoval díky třinácti výhrám, 148 bodům, osmi pole position a deseti nejrychlejším kolům, patnáctkrát z osmnácti velkých cen obsadil stupně vítězů.\n\nFIA pro sezonu 2005 znovu upravila pravidla, aby zamezila dominanci italské stáje, která na úvodní závody použila vůz z předchozí sezony. Schumacher úvodní Grand Prix Austrálie po kolizi s Nickem Heidfeldem ve 43. kole nedokončil. V Malajsii jako sedmý zaostal o osmdesát sekund za vítězem Alonsem. Pro Velkou cenu Bahrajnu Ferrari narychlo dokončilo nový monopost, v souboji o vítězství s Alonsem jej po dvanácti kolech zastavila porucha hydrauliky. Velkou cenu San Marina po startu ze třináctého místa dojel druhý v závěsu za Alonsem. Ve Španělsku po dvou defektech odstoupil ze třetí příčky. Po problémech s pneumatikami v Monackém knížectví skončil sedmý. V Grand Prix Evropy se musel spokojit s pátým místem za Barrichellem. V Kanadě vybojoval stříbro, což byl jeho nejlepší výsledek první poloviny sezony, a Grand Prix USA, do které kvůli pneumatikám Michellin nenastoupilo sedm týmů, vyhrál.\n\nPo odstoupení obou McLarenů i ve Francii vystoupil na stupně vítězů. V Británii dojel šestý, páté místo získal v domácí VC Německa. Po první pole position sezony v Maďarsku byl klasifikován druhý. V premiérové Grand Prix Turecka odstoupil v 33. kole kvůli poruše řízení. Velkou cenu Itálie se postupně propadl až na konečné desáté místo. V Belgii jej ve čtrnáctém kole vyřadil Sató. Čtvrtou pozicí v Brazílii v průběžném pořadí šampionátu klesl na čtvrté místo za Montoyou, před kterého se vrátil sedmým místem v Japonsku. Druhou Velkou cenu Číny po havárii v 23. kole nedokončil. V mistrovství světa jezdců obsadil třetí místo s jednou výhrou, 62 body, jednou pole position a třemi nejrychlejšími koly. V pěti závodech z devatenácti obsadil pódiové umístění.\n\nPoslední sezonu u Ferrari začal pole position v Bahrajnu, v závodě dojel druhý těsně za obhájcem titulu Alonsem. GP Malajsie dokončil na šestém místě. V 33. kole Velké ceny Austrálie havaroval kvůli nízké přilnavosti vozu. První výhru zaznamenal v San Marinu, prvenstvím pokračoval i při Grand Prix Evropy. O jedno místo si pohoršil ve Španělsku, kde skončil druhý za španělským pilotem Renaultu. V závěru kvalifikace Velké ceny Monaka fingoval poruchu vozu v zatáčce Rascasse, odstaveným monopostem se snažil zbrzdit Alonsovo kvalifikační kolo. Za toto počínání byl odsunut na konec startovního roštu, z dvaadvacáté startovní pozice získal čtyři body za páté místo. V Británii a Kanadě dovezl své Ferrari na druhou příčku. Další dva závody v USA a Francii po zisku pole position vyhrál způsobem start-cíl. Další prvenství zaznamenal při domácí grand prix. Do Velké ceny Maďarska startoval po penalizaci z jedenácté příčky, v závodě po lehké kolizi s Fisichellou obdržel bod za osmé místo. V Turecku obsadil třetí místo, když při výjezdu safety caru čekal při zastávce v boxech za týmovou dvojkou Felipem Massou.\n\nPřed italskými tifosi po startu z první řady triumfoval a po závodě oznámil odchod z formule 1. V Číně ze šestého místa na startu porazil Alonsa a ujal se vedení v průběžném pořadí šampionátu. V Japonsku po startu z druhého místa vedl, ale v 37. kole odstoupil kvůli závadě na motoru, což se mu naposledy stalo v Grand Prix Francie 2000. Závod vyhrál Alonso a Schumacher měl pouze teoretickou šanci na titul, Španěl by v posledním závodě nesměl bodovat a Schumacher by musel vyhrát. Do Velké ceny Brazílie se kvalifikoval desátý, po defektu v devátém kole jezdil poslední, po stíhací jízdě dojel čtvrtý. Šestnáctou sezonu zakončil jako druhý za obhájcem titulu Fernandem Alonsem, dosáhl sedmi výher, čtyř pole position, sedmi nejrychlejších kol a 121 bodů. Ve čtrnácti z osmnácti závodů vystoupal na stupně vítězů.\n29. října 2006 jej Scuderia Ferrari jmenovala poradcem a „super asistentem“ nového generální ředitele Scuderie Jeana Todta. V této funkci se roku 2007 zúčastnil několika velkých cen. 24. října 2007 absolvoval na okruhu Fiorano pět kol s novým Ferrari F2007, časy se údajně nezaznamenávaly, jízda se konala pouze pro nejvyšší představitele Fiatu. 13. listopadu 2007 absolvoval oficiální testování, aby pomohl italskému týmu s vývojem vozu a pneumatik, neboť změnou pravidel byla zakázána elektronická kontrola prokluzu a Schumacher jako jeden z mála závodil ještě v době, kdy se nepoužívala. Na okruhu v Barceloně odjel 64 kol a zaznamenal nejrychlejší čas dne 1:21,922. I v roce 2008 absolvoval několik zkušebních jízd. Rovněž se věnoval motocyklovým závodům.\n\n29. července tým Ferrari oznámil, že se do Formule 1 dočasně vrátí Michael Schumacher, aby zastoupil zraněného Brazilce, který měl nehodu ve druhé části kvalifikace GP Maďarska. 31. července 2009 absolvoval testování s Ferrari F2007 a pneumatikami z GP2, testovat s tehdejším F60 nemohl kvůli zákazu testování během sezony, výjimku pro sedminásobného šampiona zamítly týmy Williams, Red Bull a Toro Rosso. Schumacher 10. srpna informoval prezidenta Ferrari Luku di Montezemola, že kvůli přetrvávajícím problémům s krkem, který si poranil při únorových motocyklových závodech, se do formule 1 nevrátí. Pro sezonu 2010 se zástupci Ferrari marně vyjednávali třetí vůz pro Schumachera, který před oznámení přestupu k Mercedesu měl již ústně dojednanou tříletou smlouvu s Ferrari na pozici poradce.\n\n23. prosince tým Mercedes Grand Prix na tiskové konferenci oficiálně oznámil návrat sedminásobného mistra světa do formule 1. Němec si smlouvu s Mercedesem vyjednal sám, svou novou manažerkou jmenoval svou tiskovou mluvčí Sabine Kehm. Dosavadní manažer Willi Weber se zabývá obchodními záležitostmi německého pilota. O Schumacherově možném návratu se spekulovalo od převzetí Brawn GP Mercedesem, neboť již v roce 2000 v jednom rozhovoru prozradil, že by si uměl představit konec kariéry u této německé automobilky. Radost z události vyjádřili například šéf F1 Bernie Ecclestone či Nigel Mansell, naopak Němcův bývalý soupeř Damon Hill vyslovil obavu z nadržování ze strany FIA, kterou vede Schumacherův přítel Jean Todt. Kritikou nešetřily ani italské deníky, které rodáka z Kerpenu označily za zrádce. Spekulovalo se rovněž, zda Schumacherův poraněný krk, který mu zabránil v návratu roku 2009, vydrží zátěž ve voze formule 1. Německým zaměstnancům Mercedesu, který propouštěl a stěhoval továrny na východ, vadil Němcův roční plat sedm milionů eur. Na vstup do formule 1 se připravoval testováním nových monopostů GP2, protože testování ve f1 bylo až do února zakázané. Přípravu s Mercedesem W01 zahájil 1. února společně s týmovým kolegou Rosbergem, kterého porazil třetím časem o půl sekundy. Před sezonou požádal tým o vůz s číslem tři s odůvodněním, že preferuje lichá čísla, s nimiž získal všechny tituly mistra světa a jezdec s číslem čtyři nikdy šampionát nevyhrál. Žádosti bylo vyhověno.\n\nDo úvodní Grand Prix Bahrajnu odstartoval jako sedmý (podobně jako při svém debutu) a skončil za týmovým kolegou šestý. V třetím volném tréninku v Austrálii zajel nejrychleji druhý sektor, v závodě získal jeden bod za desáté místo po neplánovaném pitstopu kvůli ulomenému přednímu přítlačnému spoileru. V desátém kole Velké ceny Malajsie odstoupil kvůli problémům s levým zadním kolem, kolega Rosberg dojel třetí. Po závodě v Kuala Lumpur se vrátil do organizace jezdců GPDA údajně i kvůli nezvolení Pedra de la Rosy, který z této organizace vystoupil v roce 2006 na protest proti incidentu v Grand Prix Monaka 2006. Další desátou příčku obsadil v Číně poté, co jej v závěrečných kolech předjel nováček Vitalij Petrov. Rosberg znovu stanul na stupních vítězů. Do Španělska tým přivezl monopost více přizpůsobený Schumacherovi, který z toho vytěžil první porážku Rosberga a dvanáct bodů za čtvrté místo. Grand Prix Monaka po předjetí Alonsa v posledním kole dokončil šestý. Po závodě jej traťoví komisaři penalizovali dvaceti sekundami s odůvodněním, že závod nebyl restartován, přestože týmy dostali zprávu o odvolání safety caru.\n\nV Turecku po předjetí Buttona v první zatáčce čtvrtou příčkou porazil Rosberga. V Kanadě poprvé nepostoupil do závěrečné části kvalifikace a dojel jedenáctý. V Grand Prix Evropy po mylném výkladu pravidel, který zapříčinil zbytečné zastávky v boxech, skončil patnáctý. V Británii a Německu bodoval devátými místy. Čtrnácté místo v kvalifikaci na maďarskou grand prix bylo Schumacherovým nejhorším kvalifikačním umístěním roku 2010. Během velké ceny natlačil na cílové rovince Barrichella na boxovou zídku, za což dostal penalizaci posunu o deset míst na startovním roštu Velké ceny Belgie, ve které po startu z 21. místa za deštivého počasí vybojoval sedmou příčku. V Itálii si na konto připsal dva body za devátou pozici. V Singapuru se umístil jedenáctý. Po šestém místě v Japonsku vyrovnal v Grand Prix Koreje svůj nejlepší výsledek sezony, když potřetí dojel čtvrtý. O tři místa si pohoršil v Brazílii. V Abú Dhabí kolidoval s Barrichellem v prvním kole. Celkově obsadil deváté místo s 72 body, nejlépe dojel čtvrtý. V devatenácti závodech čtyřikrát v kvalifikaci a pětkrát v závodě porazil týmového kolegu Rosberga.\n\nMistrovství světa formule 1 odstartovalo po nepokojích v Bahrajnu až Grand Prix Austrálie, kde Schumacher z bezpečnostních důvodů odstoupil kvůli poškození vozu od Alguersuariho. V Malajsii za deváté místo inkasoval dva body. Po startu ze čtrnáctého místa dojel v Grand Prix Číny osmý. V Turecku se poprvé v sezoně dostal do závěrečné části kvalifikace, po kolizi s Petrovem obsadil nebodovanou dvanáctou pozici. Do cíle Grand Prix Španělska dorazil šestý. Na startu monacké grand prix kolidoval z pátého místa s Hamiltonem a po 32 kolech odstoupil kvůli požáru monopostu. Během Velké ceny Kanady na mokré trati atakoval vedoucího Vettela, v závěru závodu jej na osychající trati předjeli Button a Webber a Schumacher získal čtvrté místo. Ve Valencii obsadil sedmnáctou příčku po kolizi s Petrovem na výjezdu z boxů. Po penalizaci stop&go za předjetí Kobajašiho Velkou cenu Velké Británie dokončil devátý. Na domácí trati se umístil osmý. V 26. kole Velké ceny Maďarska odstoupil kvůli závadě převodovky. První trénink na Grand Prix Belgie na deštivé trati vyhrál. Do závodu odstartoval z posledního 24. místa, když havaroval v úvodní části kvalifikace, v závodě se umístil pátý před šestým Rosbergem. Stejnou příčku obsadil i v Grand Prix Itálie. V 29. kole Grand Prix Singapuru při předjíždění Sergia Pereze těžce havaroval. Po startu z 8. místa obsadil v Japonsku šestou pozici. První trénink na Grand Prix Koreje, který se odehrál v deštivém počasí, vyhrál. Po dvanáctém místě v kvalifikaci byl v 15. kole vyřazen Vitalijem Petrovem. V Grand Prix Indie obsadil páté místo. V Grand Prix Abú Dhabí dokončil závod na 7. místě (po startu z 8. místa). V posledním závodě sezony se Schumacher umístil na patnáctý, když si při snaze dostat se před Bruna Sennu prorazil levou zadní pneumatiku a po její výměně pokračoval na posledním místě s velkou ztrátou. Senna byl později za tento incident potrestán. V šampionátu se umístil na osmém místě se 76 body, což je o 13 bodů méně, než získal jeho týmový kolega Nico Rosberg.\n\nZ úvodní Grand Prix Austrálie, do které odstartoval ze 4. místa, jej vyřadila po deseti kolech převodovka. Ze třetího místa v kvalifikaci na Velkou cenu Malajsie si dojel po kolizi s Romainem Grosjeanem pro jeden bod za desátou příčku. Do čínské grand prix se kvalifikoval jako třetí, po dvanácti kolech jej ze závodu vyřadila chyba mechanika v boxech. V kvalifikaci na GP Bahrajnu si vyjel po problémech se systémem DRS až 18. příčku, po penalizaci za výměnu převodovky odstartoval z 22. pozice, závod dokončil desátý a získal jeden bod. V GP Španělska po startu ze sedmého místa ve 12. kole kolidoval s Brunem Sennou, za což jej sportovní komisaři potrestali posunem o pět míst na startovním roštu monacké velké ceny. Monackou kvalifikaci vyhrál, ale kvůli trestu z předchozí grand prix se mu výhra nepočítala jako další pole-position. Po startu ze šestého místa do něj najel Romain Grosjean, Schumacher se propadl a po stabilní jízdě na sedmém místě se kvůli potížích s tlakem paliva začal propadat a nakonec v 63. kole zajel do boxů a odstoupil. Ve Velké ceně Brazílie 2012, poslední VC v jeho kariéře závodního jezdce startoval ze 13.pozice. V závodě krátce po startu dostal defekt a propadl se na 20. místo. Díky bouračkám soupeřů a proměnlivému počasí se však dokázal probojovat až na 7. místo v cíli.\nPřed Velkou Cenou Japonska 2012 Michael Schumacher na tiskové konferenci oznámil, že po sezoně definitivně ukončí závodní kariéru ve Formuli 1.\nSchumacher na přilbě původně nosil pouze barvy německé vlajky a loga sponzorů, horní část pokrýval modrý kruh s bílými hvězdami. Později helmu doplnil šesti červenými proužky nad hledím, aby se odlišil od stájového kolegy Verstappena. Po příchodu k Ferrari si na zadní část přilby přidal vzpínajícího se koně. Od Monaka 2000, kdy změnil vzhled kvůli lepšímu rozlišení od Barrichella, používá současný design, kdy většinu přilby pokrývá červená barva. Zůstaly pouze německá vlajka, sponzorská loga a symbol Scuderie. Čtyřikrát při zvláštních příležitostech použil speciální design. V Japonsku 1998 vyměnil německou vlajku za šachovnicovou a bílou barvu za stříbrnou. Pro Grand Prix Itálie 2004 na počest Ferrari německou vlajku vystřídala italská. Při své poslední grand prix za Ferrari (Brazílie 2006) použil červenou přilbu bez reklam pouze s názvy vítězných grand prix v horní části. Zatím naposled použil jiné barvy při Grand Prix Belgie 2011 a to u příležitosti dvacetiletého působení ve formuli 1, respektive 300.startu. Přilba z 2011 měla zlatou barvu a byly na ní uvedeny letopočty 1991 a 2011, doplněné o sedm hvězdiček znázorňujících získané tituly mistra světa. Schumacher ve spojení s firmou Schuberth pomohl vyvinout první lehkou uhlíkovou přilbu, která jezdce ochlazuje proudícím vzduchem. V roce 2012 měla stříbrnou barvu. Při poslední GP své kariéry použil stejnou helmu, jen na ní bylo byl vzkaz pro fanoušky: \"Life is about passions, thank you for sharing mine\" (překlad: Život je o vášních, děkuji, že jste se mnou sdíleli mou.)\n\nSchumacherovu dlouhou kariéru provází kritika za několik kontroverzních momentů, mezi něž patří úmyslné kolize se soupeři o titul v posledních závodech sezony, nebezpečná jízda a závody poznamenané týmovou režií. V posledním závodě sezóny 1994 došlo ke střetu s Damonem Hillem, který na Schumachera v celkovém pořadí ztrácel jeden bod a měl tak reálnou šanci získat titul. Oba jezdci byli vinou kolize ze závodu vyřazeni a tak titul mistra světa získal Schumacher, který byl obviňován z úmyslného zavinění, avšak závodní komisaři kolizi ohodnotili jako běžný závodní incident. Další sporný závěrečný závod se odehrál v sezóně 1997, kdy Schumacher narazil do Villeneuvova vozu a vypadl ze závodu. Kanaďan závod dokončil a stal se mistrem světa a dva týdny po závodě byl Němec za úmyslné způsobení kolize diskvalifikován z celé sezóny 1997.\n\nZa nebezpečnou jízdu byl potrestán v Kanadě v roce 1997 za kolizi s Frentzenem a dále po kvalifikaci na Grand Prix Monaka 2006, kde Schumacher svým odstaveným vozem zablokoval zatáčku Rascasse, což podle traťových komisařů udělal úmyslně, aby jeho soupeř Fernando Alonso nemohl zajet lepší čas. Za přitlačení Rubense Barrichella ke zdi v Gran Prix Maďarska 2010 byl potrestán posunem o deset míst na roštu následující grand prix. Některé Schumacherovy výsledky v týmu Ferrari poznamenala týmová režie. Nejznámějším příkladem je Grand Prix Rakouska 2002, kde vedoucí Rubens Barrichello na pokyn týmu na cílové rovince v posledním kole pustil Schumachera před sebe a daroval mu tak vítězství. Němec se pak na stupních vítězů odmítl postavit na místo vítěze, na které gentlemansky pustil svého kolegu, jemuž na místě ihned předal i vítěznou trofej.\n\nBěhem své kariéry obdržel četná ocenění. Roku 1992 mu ADAC udělil titul nejlepšího sportovce v motorsportu, o rok později získal Zlatý volant od bulvárního časopisu Bild am Sonntag. V roce 1995 se stal sportovcem Německa. Mezi lety 2001–2003 třikrát za sebou získal titul evropského sportovce roku a také titul šampiona šampionů od deníku L'Équipe. V letech 2001–2002 jej deník La Gazzetta dello Sport vyhlásil sportovcem roku. Roku 2001 mu město Modena udělilo čestné občanství, následující rok obdržel Řád za zásluhy o Italskou republiku, v roce 2003 jej San Marino jmenovalo svým zvláštním vyslancem. V dubnu 2002 byl jmenován za své přispění sportu Šampionem sportu UNESCO. V letech 2002 a 2004 získal titul světového sportovce roku. Na tuto cenu byl nominován také v letech 2001, 2003, 2005 a 2007; nikdo jiný nebyl vícekrát nominován než Schumacher.\n\nV roce 2004 byl vyhlášen sportovcem roku v Německu a sportovcem století (ZDF). Od roku 2005 patří mezi členy Spolku sportovců za dárcovství orgánů. Roku 2006 převzal na slavnostním večeru FIA zlatou medaili za přínos automobilovému sportu (za svou kariéru a úsilí o bezpečnost F1). Ve stejném roce jej město Maranello poctilo čestným občanstvím. Od roku 2007 nese vlásenka zatáček osm a devět na Nürburgringu na jeho počest název Schumacher S. V roce 2007 obdržel Cenu prince Austruského v oblasti sportu za své sportovní výkony a angažovanost v humanitární pomoci. Švýcarská fotbalová asociace jej ustanovila svým velvyslancem pro Mistrovství Evropy ve fotbale 2008. 30. dubna 2010 od francouzského premiéra François Fillona dostal vyznamenání důstojníka Řádu čestné legie.\nOd roku 1995 podporuje projekt UNESCO Děti v nouzi a vykonává funkci zvláštního vyslance UNICEF pro sport a výchovu. Finanční prostředky získává především organizací exhibičních fotbalových utkání se známými osobnostmi. Od roku 1997 přispívá do rozpočtů dětských fondů UNESCO a UNICEF. Obětem zemětřesení v Jižní Asii v roce 2004 daroval prostřednictvím organizace UNICEF deset milionů dolarů (více než celá Česká republika). Díky jeho příspěvkům se vybudovala škola v Dakaru, nemocnice v Sarajevu nebo středisko pro opuštěné děti v Limě. Celková suma, kterou daroval na charitativní účely není známa, avšak v letech 2002–2006 daroval nejméně padesát milionů dolarů.\n\nSchumacher vlastní model každého monopostu F1, ve kterém závodil, kromě benettonů z let 1992 a 1994. V roce 1992 byl po něm pojmenován asteroid (15761) Schumi. Třikrát vystoupil ve filmu: ve snímku Auta, kde namluvil Ferrari F430, ve filmu Asterix a Olympijské hry, kde hrál vozataje červené stáje, a ve filmu Horst Schlämmer – Isch kandidiere!. Hovoří plynule italsky.\n\nTučně – Pole position\n\"Kurzívou\" – Nejrychlejší kolo závodu\n\n\n"}
{"id": "35215", "url": "https://cs.wikipedia.org/wiki?curid=35215", "title": "Seznam sedisvakantistických papežů", "text": "Seznam sedisvakantistických papežů\n\nOd 20. století bylo a stále je několik vzdoropapežů, které uznávají pouze některé sedisvakantistické skupiny:\n\n"}
{"id": "35219", "url": "https://cs.wikipedia.org/wiki?curid=35219", "title": "Kubewano", "text": "Kubewano\n\nKubewana (angl. Cubewanos) neboli klasická tělesa Kuiperova pásu jsou transneptunická tělesa na drahách s malou excentricitou (pod 0,15) a s velkými poloosami v rozpětí od 41,8 do 48 AU. Jsou pojmenována podle předběžného názvu (1992 QB) prvního představitele této skupiny, planetky Albion.\n\n"}
{"id": "35225", "url": "https://cs.wikipedia.org/wiki?curid=35225", "title": "NexGen Nx586", "text": "NexGen Nx586\n\nNexGen Nx586 je plně 32bitový procesor architektury x86 od firmy NexGen. To znamená, že programy běžící na Nx586 se chovají úplně stejně jako na procesorech Intelu – 486 a Pentium.\n\nByl to jeden z prvních procesorů pro osobní počítače, který měl dostatečný minimální výkon pro grafické a multimediální aplikace. Zároveň to byl první významnější konkurent procesoru 5. generace – Pentium, který poprvé ukázal, že RISC může být lepší než CISC.\n\nProcesor NexGen Nx586 odlišuje především svou architekturou. Instrukce, načítané z paměti, jsou standardní instrukce 80x86, ale instrukce prováděné v řetězcích procesoru jsou RISCově vyhlížející překlady CISCových instrukcí 80x86. NexGen jim říká instrukce \"RISC86\" a Nx586 je používá pro dosažení výkonu procesorů třídy Pentia.\nPohled NexGenu na Nx586 se významně liší od rozhodnutí Intelu o Pentiu. Nx586 obsahuje tři nezávislé prováděcí jednotky – dvě celočíselné a jednu adresovou, ale neobsahuje jednotku pohyblivé řádové čárky. NexGen říká, že všichni – včetně Intelu – uznávají, že téměř všechen kód 80x86 je celočíselný. NexGen proto věnoval prostor na čipu rozdělené instrukční a datové keši (namísto jednotce pro pohyblivou řádovou čárku), které jsou dvakrát větší než u Pentia, a také integrovanému řadiči cache úrovně 2 (L2). Hardwarovou podporu pohyblivé řádové čárky zajišťuje příbuzný Nx586 – samostatný čip \"Nx587\".\n\nRychlá vyrovnávací paměť 32 KB na čipu je rozdělena na 16 KB instrukční a 16 KB datové cache. Obě cache byly čtyřcestné a množinově asociativní. Komplexní řadič cache L2 podporuje navíc čtyřcestnou organizaci. Tato relativně velká úroveň množinové asociativity má za následek vyšší poměr zásahů při přístupu do vyrovnávací paměti. Na rozdíl od primární cache je sekundární cache společná.\n\nŘadič L2 cache komunikuje s cache mimo čip přes vyhrazenou sběrnici L2. Tím se odstraní konflikty s externí adresovou a datovou sběrnicí. cache L2 je se zpětným zápisem, zatímco keš L1 je se zápisem skrz. Organizace primární keše se zápisem skrz umožňuje přistupovat k primární i sekundární keši paralelně. V případě nenalezení dat v rámci primární cache je již paralelně téměř dokončen přístup do sekundární cache.\n\nPodpora externí sběrnice, samostatné rozhraní L2 a vyhrazené rozhraní pro FPU znamená, že Nx586 není vývodově kompatibilní s Pentiem. Vyžaduje mnohem větší pouzdro – se 436 vývody oproti 296 u Pentia. Externí sběrnice Nx586 navíc není kompatibilní se sběrnicí Pentia a 486. Nx586 dále vyžadoval zvláštní logiku pro rozhraní se běžnou logikou systémů AT. NexGen dodával čip pro podporu VL-Busu a podporu PCI.\n\nBěhem zpracování načítá Nx586 CISCové instrukce z instrukční cache a ukládá je v bufferu předvýběru. Tento buffer je rozdělen do tří částí, což Nx586 umožňuje řídit tři různé instrukční proudy najednou. Tím pomáhá udržovat prováděcí řetězce stále plné, když procesor provádí instrukce spekulativně.\n\nZ bufferu předvýběru postupují instrukce do dekodéru/rozdělovače, kde se během každého taktu přeloží jedna ciscová instrukce do jedné nebo více instrukcí RISC86. Na rozdíl od instrukcí CISC implementují instrukce RISC86 čtecí/zápisový model přístupu do paměti. Instrukce RISC86 mají také na rozdíl od ciscových instrukcí s proměnnou délkou délku pevnou. Jsou však podstatně delší než standardní riscové 32-bitové instrukce.\n\nProtože instrukce RISC86 nejsou navrženy pro uložení v paměti, velmi silně se podobají mikrokódu. Hlavní rozdíl je v tom, že nejsou tak perfektně sladěny s hardwarem jako mikrokód. Jsou natolik flexibilní, že mohou pracovat bez modifikací jak s Nx586, tak i s budoucími verzemi této mikroarchitektury, které mohou obsahovat jinou sadu funkčních jednotek. Lze je tedy považovat za určité \"instrukce mikroarchitektury\".\n\nPři procesu dekódování se překládá jedna instrukce CISC během jednoho taktu hodin a jedna nebo více výsledných instrukcí RISC86 se během jednoho taktu odbaví do tří prováděcích jednotek (nebo čtyř, pokud jste si přidali FPU). Nx586 je tedy ze strany CISCu skalárním procesorem, zatímco ze strany RISCu je superskalárním. Hlavním omezením ve vydávání instrukcí je, že během jednoho taktu se může do jedné prováděcí jednotky dostat maximálně jedna instrukce RISC86.\n\nVšechny tři prováděcí jednotky se od sebe liší. Jedna zajišťuje generování adres pro čtení a zápisy, zatímco druhé dvě zpracovávají celočíselné instrukce. První celočíselná jednotka má úplný celočíselný hardware pro násobení a dělení, ale druhá dokáže zpracovávat pouze jednodušší celočíselné instrukce.\n\nKaždá prováděcí jednotka, včetně FPU, má před sebou 14-položkovou instrukční frontu. Každá instrukce musí v této frontě strávit aspoň jeden takt, a to i v případě, že je prováděcí jednotka volná. Protože každá instrukce může strávit ve frontě jinou dobu, nemají samotné řetězce pevně určenou hloubku. Nejkratší doba od načtení do vypuštění instrukce trvá sedm taktů.\n\nProtože řetězce mohou být dost dlouhé, věnoval Nx586 hodně prostředků pro minimalizaci podmínek, které by mohly způsobit zablokování nebo vyprázdnění řetězců. Používal dynamické předpovídání větvení a spekulativní provádění, které umožňuje pokračovat v provádění instrukcí ještě před tím, než je znám výsledek podmíněného skoku. Pro obsluhu závislostí dat v řetězcích používal také přejmenovávání registrů a předávání dat.\n\nNx586 používá 14 přejmenovávacích registrů jako místa určení zápisů do architekturálních registrů 80x86, včetně osmi registrů pro všeobecné použití. Jakmile se instrukce RISC86 vydá z dekodéru/rozdělovače, přiřadí se jí požadované přejmenovávací registry. Teprve až když se instrukce vypouští, je jí dovoleno modifikovat architekturální registry.\n\nNx586 načítá, dekóduje a překládá instrukce 80x86 a vydává instrukce RISC86 v pořadí daném programem. Instrukce se mohou provádět a dokončovat v jiném pořadí, ale vypouštějí se ve správném pořadí. Dekodér/rozdělovač sleduje vydané instrukce a zajišťuje, aby modifikovaly architekturální registry a spouštěly výjimky v pořadí podle programu.\n\nVelmi výkonná konstrukce Nx586 jasně ukazovala, že mikroarchitektura čipu 80x86 se vůbec nemusí podobat tomu, co nabízí Intel. V řadě běžných benchmarkových testů měl čip srovnatelné výkony jako Pentium.\n\n"}
{"id": "35228", "url": "https://cs.wikipedia.org/wiki?curid=35228", "title": "Ostrov", "text": "Ostrov\n\nOstrov je pevnina, menší než kontinent a větší než skála, která vystupuje nad hladinu vody. Velmi malý ostrov se nazývá ostrůvek. Skupina ostrovů, které k sobě patří, se nazývá souostroví neboli archipel.\n\nzkratka: o-vy\n\nOstrovy dělíme do několika hlavních skupin:\n\n\nPodle CIA World Factbook existuje 94 států a jiných geografických entit, které jsou ryze ostrovní a nesdílejí hranice s jinými státy (výčet).\n\n\n"}
{"id": "35232", "url": "https://cs.wikipedia.org/wiki?curid=35232", "title": "Pivovar Starobrno", "text": "Pivovar Starobrno\n\nPivovar Starobrno je brněnský pivovar na Starém Brně, jenž je součástí nizozemské pivovarské společnosti Heineken. Výstav Starobrna (společně se znojemskou filiálkou Hostan) je 914 000 hl ročně. Ve starobrněnském pivovaru se vaří pivo od roku 1325.\n\nPrávo vařit pivo udělil Brnu král Václav I. roku 1243. Pivovar při klášteru cisterciaček na Starém Brně existuje od roku 1325. V průběhu staletí měnil majitele, název „Starobrněnský pivovar“ se používá od druhé poloviny 19. století. Koncem 80. let 20. století byla postavena stáčírna láhví a nové provozy ve svahu Žlutého kopce nad pivovarem.\n\nPivovar vyráběl kromě běžných druhů piv (obchodní jména Osma, Tradiční, Černé, Řezák, Medium, Ležák a Fríí) také speciální piva Baron Trenck (14°), Červený drak (15°) a Black drak (13°). \n\nStarobrno Reserva 2016 /6,5%/ - speciální pivo šestnáctka je tzv. výběr ze sladů s obsahem alkoholu 6,5 procent a má letos krásnou jantarovou barvu. Pivo je už vařeno v létě 2016 a jak jinak než z jakostních moravských surovin. Slad je tentokrát z Litovle, Prostějova a Hodonic. Chmel je z Tršic. První pivo této řady bylo vydáno v roce 2013. Láhev má 0,75l. Jinak je pivo prodejné v sudu o obsahu 30l.\n\nNyní /2019/ má Starobrno ve svém portfoliu tato piva:\n\n\n\nStarobrno licenčně vyrábí slovenského Zlatého bažanta, dováží piva značky Heineken, Amstel, Murphy's a Edelweiss. Specialitou v nabídce firmy Starobrno je Zelené pivo (13°), které je každoročně nabízeno na Zelený čtvrtek o Velikonocích. Pivovar tvrdí, že surovina dodávající pivu svěže zelenou barvu je údajně bylinného původu a je tajemstvím starobrněnského sládka, Státní zemědělská a potravinářská inspekce ale nařídila pivovaru změnit prezentaci zeleného speciálu, protože na zelené barvě se podílel i likér obsahující umělé potravinářské barvivo E133.\n\nPortfolio pivních značek doplňují ještě vlastní sudové limonády ZULU kola a ZULU citron a pivní pálenka BierBrand.\n\n"}
{"id": "35235", "url": "https://cs.wikipedia.org/wiki?curid=35235", "title": "Spojovací materiál", "text": "Spojovací materiál\n\nSpojovací materiál je společné označení pro strojní součásti, které slouží ke spojení dvou nebo více jiných dílů. Tyto součásti se vyrábějí z oceli, korozivzdorné oceli, mosazi, mědi, hliníkových slitin, plastů a dalších materiálů.\n\nPříklady:\n"}
{"id": "35236", "url": "https://cs.wikipedia.org/wiki?curid=35236", "title": "Demografická revoluce", "text": "Demografická revoluce\n\nDemografická revoluce nebo též demografický přechod, je historický proces převratné změny demografických vlastností společnosti. Charakteristická je především poklesem hrubé míry porodnosti a hrubé míry úmrtnosti. Klesá také kojenecká úmrtnost a zvyšuje se naděje dožití.\n\nJako první fáze demografického přechodu se označuje takové období lidských dějin, ve kterém se míry porodnosti i úmrtnosti pohybují na vysokých a stabilních hodnotách. Mnoho lidí se rodí, ale proporcionálně stejné množství jich i umírá. V této fázi se nacházelo lidstvo po většinu své existence až do průmyslové revoluce.\n\nV druhé fázi se postupně snížila úmrtnost, zatímco porodnost si zachovala vyšší úroveň, tj. klesala pomaleji nebo si zachovávala stabilní úroveň. Výslednicí této postupné změny byl zvýšený přirozený přírůstek populace, která druhou fází přechodu procházela. K těmto změnám došlo v důsledku revoluce v zemědělství (agrární revoluce), pokrokem ve výživě, hygieně, ve stabilitě vlády (což znamená méně válek), v lékařských technologiích atd. Nástup druhé fáze se klade zhruba na počátek osmnáctého století pro Anglii, do druhé poloviny téhož století pro Francii, Německo a další země. Rakouské země byly agrární revolucí zasaženy až okolo let 1820 – 1830, Rusko pak o dalších padesát let později.\n\nZatímco druhá fáze demografického přechodu se vyznačuje poklesem úmrtnosti, hlavním rysem třetí fáze je postupný pokles porodnosti, zatímco hodnoty úmrtnosti se stabilizují. Podle názoru většiny demografů je spouštěcím mechanismem této změny obecně modernizace společnosti a socioekonomický pokrok. Bylo navrženo mnoho vysvětlení pro pokles plodnosti. Mezi nimi hraje urbanizace prominentní roli. Demografickou veličinou, která spouští třetí fázi demografického přechodu, je pak nevratný pokles hladiny plodnosti o 10%. Velmi rychle, většinou v horizontu zhruba třiceti let pak následuje pokles plodnosti z úrovně „přirozené plodnosti“ na úroveň prosté reprodukce nebo dokonce pod ni.\n\nVe čtvrté fázi se míry porodnosti a úmrtnosti stabilizují na nízké úrovni.\n\nPopulace, které procházejí touto fází vývoje, již ukončily bouřlivé období rychlého početního růstu během druhého a třetího stadia demografického přechodu a jejich početní stav se pomalu stabilizuje. Dochází tak k završení populačního vývoje vyspělých zemí. Hodnoty hrubé míry porodnosti i úmrtnosti se nacházejí na podobných úrovních, zhruba 10 – 15 promile. Novinkou je značné demografické stárnutí populace, které s sebou přináší problémy při zajištění odpovídající sociální a zdravotní péče. Naděje dožití se posunuje nad hranici 70 let a u některých populací dokonce překračuje osmdesátku. Kojenecká úmrtnost v průběhu čtvrté fáze přechodu klesá na téměř nulové hodnoty. Naopak výrazně roste úmrtnost v oblasti civilizačních a degenerativních poruch. Toto stadium v podstatě odpovídá definici demografické krize a její překonání je jednou z velkých výzev pro budoucnost lidstva.\n\nAčkoli tradiční model demografického přechodu má pouze čtyři fáze, existují modely zahrnující pátou (budoucí) fázi. Ta spočívá buď ve zvýšení porodnosti nebo naopak jejím snížení. Autoři článku z roku 2009 v časopise Nature tvrdí, že u zemí s velmi vysokým indexem lidského rozvoje nastává zvýšení porodnosti. V mnoha velmi vyspělých zemích se úhrnná plodnost v současnosti blíží hranici dvou dětí na ženu, ačkoli jsou zde významné výjimky, např. Německo a Japonsko. \n\nObvykle se průběh revoluce rozděluje do dvou a více fází. Podle toho, jak jsou synchronizovány změny porodnosti a úmrtnosti v průběhu obou fází demografické revoluce, rozlišujeme tři její typy:\n\nU tohoto typu dochází k poklesu porodnosti a k zlepšování úrovně úmrtnosti téměř současně v obou fázích revoluce. Důsledkem je relativně malý růst populace.\n\nU tohoto typu se úmrtnost zlepšuje v obou fázích, porodnost však v první fází neklesá, stagnuje, což má za důsledek dosti značný nárůst populace. V druhé fázi pak porodnost rychle klesá.\n\nU tohoto typu dochází ke snižování úmrtnosti v obou fázích, nicméně porodnost v první fázi dokonce stoupá. Tento typ je charakteristický pro rozvojové země. Nárůst porodnosti v první fázi tohoto typu demografické revoluce se vysvětluje několika způsoby:\nV druhé fázi porodnost klesá.\nU tohoto typu dochází k dosti velkému početnímu růstu populace. Tento typ demografické revoluce také většinou trvá kratší dobu. Jedná se o konkrétní příklad obecného pravidla, které říká, že čím později demografická revoluce začíná, tím kratší má průběh.\n\nPojem demografické revoluce je často mylně ztotožňován s populárním pojmem \"populační exploze\". Nicméně jak je vidět, demografická revoluce nemusí mít za následek nijak dramatický nárůst počtu obyvatel (viz francouzský typ). Demografická revoluce není problematická sama o sobě. Její důsledky ale mohou přinést potíže, když se s nimi určitý stát nebo země nedokáže vyrovnat sociálně či ekonomicky.\n\n\nKalibová, K. (2002): Úvod do demografie. Univerzita Karlova v Praze, Karolinum, Praha, 52 s.\n\n"}
{"id": "35237", "url": "https://cs.wikipedia.org/wiki?curid=35237", "title": "Neue Prager Hütte", "text": "Neue Prager Hütte\n\nNeue Prager Hütte ( ) je horská chata vystavěná Pražskou sekcí Německého a Rakouského Alpského spolku/Deutscher und Österreichischer Alpenverein (DuÖAV) se nachází ve výšce 2796 m n. m. v působivé oblasti ledovců národního parku Vysoké Taury v Innergschlössu, v jednom z nejkrásnějších údolí ve Východních Alpách. Horská chata je ideálním výchozím bodem pro Großvenediger a zároveň vhodná jako cílový bod pro etapové túry v oblasti Venedigergruppe. Chatu lze také využít jako výcvikovou základnu. Pražské sekci Německého a Rakouského Alpského spolku, která patřila ještě před první světovou válkou k nejmajetnějších sekcím DuÖAV, se podařilo chatu slavnostně otevřít 9. srpna 1904. V létě 2004 oslavila 100. výročí vzniku. Neue Prager Hütte je majetkem DAV-Bundesverband.\n\nPro výstavbu nové chaty vybrali Johann Stüdl a horský vůdce Vinzenz Ganzer místo „tak vysoko a tak blízko k ledovci, jak to jen bylo možné“. Do stavebních příprav se Pražská sekce pustila hned v létě roku 1902 a stavební dozor svěřila Ganzerovi, který se nejprve postaral o rozšíření přístupové cesty. Nadšený stavební začátek vystřídalo nepříznivé počasí a tak chata mohla být dokončena až na podzim 1903. Zhoršení finanční spolkové situace podnítilo „dámskou komisi“ k výběru dobrovolných sbírek, z kterých se sekci podařilo zakoupit vnitřní vybavení chaty. Zbytek stavebních prací zafinancovala prodejem dvou chat v Zillertalských Alpách Berlínské sekci (Rifflerhütte a Olpererhütte), takže slavnostní otevření proběhlo v srpnu 1904.\n\nObě pražské chaty (Neue Prager Hütte a Alte Prager Hütte) spravovala v letech 1908-1945 hospodská paní Elise Mühlberger. Samozřejmě mimo první světové války, kdy nebyla chata v provozu. Po válce přišlo Rakousko o Jižní Tyrolsko a po rozpadu monarchie opustila Prahu velká většina členů alpského spolku, dokonce i stařičký Stüdl. Německé alpské spolky se musely pod výhrůžkou zrušení distancovat od rakouské mateřské organizace a Pražská sekce přijala nový název Deutscher Alpenverein (DAV) Praha. Všechny německé alpské spolky zastřešoval centrální svaz Verband der Deutschen Alpenvereine in der Tschechoslowakischen Republik/Svaz Německých alpských spolků v Československu. Oproti jiným pražským chatám zůstala „Neue Prager Hütte” v majetku DAV Praha. DAV Praha provedl v roce 1923 další stavební úpravy a i přes hospodářskou krizi zaznamenával prudký nárůst návštěvnosti.\nDruhou světovou válku chata přestála v celku dobře. Pro Německý alpský spolek Praha/Deutschen Alpenverein Prag znamenal konec války odsun německého obyvatelstva a tím rozprášení členské základny do všech možných koutů Německa a Rakouska. Po znovuzaložení spolku Deutscher Alpenverein v roce 1950 ve Würzburgu se začala Sekce Praha v Mnichově pomalu vzpamatovávat a v roce 1957 obdržela svůj majetek (horské chaty) zpět. Bývalá sekce Praha tak vlastnila opět Stüdlhütte, Johannishütte, Neue Prager Hütte a Alte Prager Hütte. Důležitým mezníkem v nových dějinách spolku se stala výstavba nákladní lanové dráhy v letech 1965-1972. V roce 1968 navštívil chatu při svém sestupu z Großvenediger rakouský ministr Josef Klaus.\n\nOslabená členská základna po odsunu z Československa nestačila už na požadavky \"nové doby\" a dostávala se pomalu do finančních problémů. Svého partnera našla v sekci Oberland, pod kterou nadále bývalá pražská skupina pracuje a které své horské chaty v roce 1992 předala do vlastnictví. Správce chaty Walter Oblasser dohlížel v letech 1977–1986 nejen na modernizaci kuchyně, sanitárního zařízení a výstavbu čisticí stanice, ale také rozšíření ubytovací kapacity na 130 lůžek. Celkové stavební náklady se vyšplhaly na 2 mil. DM. Skoro po třiceti letech (1997) svého působení odešel Walter Oblasser do penze. Od roku 1997 je chata napojena na fotovoltaiku a naftový agregát byl využíván jen k vaření a topení. Od roku 2004 chatu spravuje DAV-Bundesverband.\n\nNová Pražská chata je kulturní památkou a v roce 2013 proběhla v rámci DAV projektu – „Provozování horolezectví šetrného k životnímu prostředí” její kompletní rekonstrukce. DAV rozšířil za spolupráce s firmou Globetrotter München fotovoltaický systém, dobudoval ekologický kotel na řepkový olej, opravil střechy a fasádu. Rekonstrukce nákladní lanovky a vodovodu by měla proběhnout v letech 2014/2015. Společně s náklady na nové vybavení se pohybuje částka za celkové opravy přibližně kolem 1,6 milionů Euro. Novými správci je od roku 2014 rodina Stude: manželé Sylvia a Claudia Stude s dcerou Claudií. Ubytovací kapacita chaty je 55 samostatných lůžek v 38 pokojích a 46 lůžek ve společných noclehárnách. Společenské prostory sestávají ze tří jídelen a sluneční terasy. V době zimní uzavírky je přístupný zimní prostor (Winterraum) pro 14 osob se suchou toaletou.\n\n\n"}
{"id": "35239", "url": "https://cs.wikipedia.org/wiki?curid=35239", "title": "Thúkydidés", "text": "Thúkydidés\n\nThúkydidés, řecky Θουκυδίδης, (460–455 př. n. l. – asi 399 př. n. l.) byl řecký historik, politik, autor klasického díla \"Dějiny peloponéské války\". Je považován za zakladatele historické monografie omezené časově na historii soudobou.\n\nJe také považován za otce politické školy realismu, která vysvětluje vztahy mezi státy spíše na základě moci než práva . Jeho text bývá studován na vojenských školách, a tzv. Mélský dialog (Dějiny peloponéské války V, 84–114) je jedním ze studovaných textů na studiích mezinárodních vztahů.\n\nO jeho životě víme málo, vlastně jen odhadujeme z poznámek v jeho díle. Narodil se asi v letech 460 – 455 př. n. l., jeho otec se jmenoval Oloros. Toto jméno ukazuje na styky s Thrákií, snad dokonce pocházel z rodu thráckého krále Olora (jehož dcera se stala manželkou Miltiada, vítěze od Marathónu).\nDospíval v období vrcholného rozmachu athénské kultury a spekuluje se o jeho vzdělání u Anaxagora, v jeho práci jsou nalézány stopy myšlení a slohu sofistů Prótagora, Gorgia a Prodika. Každopádně byl silně ovlivněn athénským prostředím, kde se v té době na přední místo v diskuzích dostávaly problémy člověka a jeho postavení v přírodě a společnosti, otázky morálky, práva a moci, zákonů a uspořádání společnosti, otázky výchovy občana a státníka.\n\nJe považován za prvního autora pragmatického dějepisectví. Podle jeho teorie má historie přispívat k výchově dobrého státníka, důsledně odmítá jakékoli zásahy bohů ve výkladu a snaží se o objektivitu.\nChválí zřízení Athén, ale dokáže ocenit i postoj protivníků.\nV metodologii předčil i Hérodota z Halikarnasu. Jako jeden z prvních historiků shromažďuje také prameny hmotné povahy z hrobů a archeologických nálezů.\nK prezentaci svých názorů používá přímou řeč.\n\nThúkydidés byl mužem bohatým a vlivným, vlastnil doly na zlato na thráckém pobřeží. Roku 424 př. n. l. se stal jedním z deseti stratégů – z toho vyvozujeme, že mu muselo být nejméně 30 let. Podle této zprávy se odhaduje datum jeho narození. V zimě 424/423 spartský vojevůdce Brásidás napadl město Amfipolis, jejíž velitel Euklés poslal k Thúkydidovi pro pomoc. Thúkydidés dorazil pozdě, město již se vzdalo, a proto byl poslán do vyhnanství, kde strávil 28 let. Paradoxně mu to umožnilo pozorovat události z perspektivy obou táborů a relativně volně se mezi nimi i pohybovat, což mu pomohlo při vytvoření jeho jediného známého díla \"Dějiny peloponéské války\" (v originále \"Ho polemos tón Peloponnésión kai Athénaión\", doslovný překlad Válka Peloponéských s Athéňany), do roku 411 př. n. l. Roku 404 př. n. l. mu bylo po porážce Athén povoleno vrátit se domů.\n\nThúkydidés zemřel neznámo kdy a kde, víme jen, že neznal události mladší než z roku 399 př. n. l..\n\nThúkydidovo dílo významně ovlivnilo formu historických prací nejen antických, ale také moderních historiků. Poprvé si ve svém díle historik vybral jako svůj námět současnou událost. Na rozdíl od předešlých autorů (Thúkydidés se často udává jako protiklad Hérodotův) se snažil najít příčiny těchto konfliktů a to i v úrovni hospodářského vývoje. Pohnutky aktérů vyvozoval z jejich psychologie a upustil od konceptu božích zásahů a vlivu na vývoj lidských dějin.\n\nStal se vzorem pro další historiky, především však v době renesance.\nTematicky na Thúkydidovo dílo navázal Xenofón v \"Řeckých dějinách\". Otevřeně se k Thúkydidovi hlásila řada významných římských historiků a ve svých dílech se ho snažili napodobit např. Sallustius, Asinius Pollio, Tacitus nebo Ammianus Marcellinus.\n\nBěhem staršího období středověku byl zapomenut, až v roce 1452 jej přeložil z řečtiny do latiny Lorenzo Valla, ve svých pracích se mu věnují např. Melanchthon nebo Machiavelli.\n\n\n\n"}
{"id": "35241", "url": "https://cs.wikipedia.org/wiki?curid=35241", "title": "Horní Podluží", "text": "Horní Podluží\n\nHorní Podluží (do roku 1947 \"Horní Grund\", německy \"Obergrund\") je obec a vesnice v severních Čechách v Ústeckém kraji, ve východní části okresu Děčín, v jižní části Šluknovského výběžku, na severní straně Lužických hor, na severním úpatí hory Jedlová, v blízkosti bývalého města Jiřetína pod Jedlovou, od kterého leží severozápadně, a západně od Dolního Podluží. Leží na železniční trati Liberec – Rybniště a obcí prochází silnice II/264 z Rybniště do Varnsdorfu. V obci žije obyvatel. Na katastru obce se nachází rybník Světlík, který je významným hnízdištěm vodního ptactva. Na Šibeničním vrchu se nachází lyžarský areál se sjezdovkou o délce 480 metrů. Největším zaměstnavatelem v obci je firma Belden se sídlem v USA, výrobce elektromechanických komponentů.\n\nNěmecké pojmenování obce bylo Ober-Grund, české Horní Grund. Přívlastek Ober byl použit k odlišení od Dolního Podluží. Dolní a Horní Grund se již rozeznával v roce 1566. Německý výraz \"grund\" znamená mimo jiné údolí, dolinu, úval či rokli. K odlišení bylo později přidáno Ober, česky Horní. Do roku 1947 se používalo odvozené jméno z němčiny, Ober Grunt. Jméno Ober Grund měla na Děčínsku ještě jedna obec, Horní Žleb. České jméno Horní Podluží získala obec v roce 1947 dle návrhu žáka měšťanské školy Jiřího Maška podle polohy pod Lužickými horami a horou Luží. Horní Grunt byl přejmenován na Horní Podluží dne 16. ledna 1948 vyhláškou ministra vnitra č. 7/1948 Sb., o změnách úředních názvů měst, obcí, osad a částí, povolených 1947.\n\nMístní část Žofín měla německý název \"Sophienhain\", byla pojmenována na počest kněžny Žofie z Lichtenštejnu. Světlík se německy jmenovaly „Lichtenberg“ podle knížecího rodu Lichtenštejnů. Název po roce 1945 vychází z chybného překladu první části názvu do češtiny (německy \"\" = světlo). Název byl zvolen k odlišení od sousedních osad Světliny 1.díl a Světliny 2.díl . Místní části byly přejmenovány vyhláškou ministra vnitra ze dne 1. července 1947 č. 123/1947 Sb., o změnách úředních názvů měst, obcí, osad a částí povolených v roce 1946, a vyhláškou ministra vnitra ze dne 16. ledna 1948 č. 7/1948 Sb., o změnách úředních názvů měst, obcí, osad a částí, povolených 1947.\n\nNejstarší zmínka o obci pochází z roku 1411, kdy na jejím místě stávala osada \"Bernsdorf\". Jednalo se o lánovou obec, založenou při obou březích potoka Lužničky. Přes obec tehdy vedla takzvaná \"Haňšpachská cesta\", z hradu Tolštejna do dnešní Lipové (dř. Hainspach). Další významnou cestou byla cesta z Chřibské do Žitavy, která vedla podél potoka a v jejímž prostoru došlo k růstu osídlení a vzniku osad. V roce 1485 se Grunt uvádí jako součást majetku patřícímu k hradu Tolštejn. V roce 1566 se poprvé objevuje název \"Obergrundt\" . Roku 1607 se vesnice dostává do majetku Vchynského ze Vchynic a Tetova, pozdějších Kinských. Vchynský byl důvěrníkem Albrecht z Valdštejna a jeho majetek se dostal do konfiskace, kdy přešel do rukou Lichtenštejnů. Velké škody způsobila třicetiletá válka, po Obnoveném zřízení zemském v roce 1627 nekatoličtí věřící, především luteráni navždy opouští obec. S nimi odchází obchodníci a řemeslníci.\n\nVe 14. a v 15. pod vládou pánů ze Schlenitz došlo k rozkvětu zemědělství. Začal se zde zpracovával len, jehož pěstování pak mělo později ve zdejším kraji velkou tradici. Ve zdejších manufakturách se vyrábělo lněné zboží. Tkaní lnu však nemělo dlouhého trvání a ve zdejší oblasti se začala zpracovávat bavlna. Významnější se stala výroba manšestru a sametu. Postupem času z manufaktur vyrostly textilní továrny, s čímž souvisel i nárůst obyvatel. Vedle výroby bavlněného zboží a sametu zde byla i škrobárna, továrna na výrobu porcelánových květin a na krátkou dobu tiskárna.\n\nOd roku 1855 má obec vlastní hřbitov, původní u kostela svaté Kateřiny společný pro Horní a Dolní Podluží byl uzavřen.\n\nV roce 1885 byly k Hornímu Podluží přidruženy osady Světlík (Lichtenberg), Ladečka (Lichtenstein) a Žofín (Sophienheim).\n\nNa počtu zdejších obyvatel se velmi podepsala druhá světová válka a následující vysídlení Němců, do té doby žilo v obci přes 2000 lidí, dnes jen něco málo přes 700.\n\nV roce 1980 byla obec sloučena s Dolním Podlužím. V roce 1990 se opět osamostatnila.\n\nV roce 2008 obec získala titul Vesnice roku 2008 pro Ústecký kraj.\n\nZastupitelstvo obce Horní Podluží je devítičlenné. V zastupitelstvu obce jsou ve volebním období 2006 až 2010 kandidáti tří stran, Hnutí nezávislých za harmonický rozvoj obcí a měst má pět zástupců, Občanské sdružení Horní Podluží má tři zástupce a Sdružení nezávislých kandidátů „Rozvoj venkova“ má jednoho zástupce. Starostou obce je Karel Kopecký z Hnutí nezávislých za harmonický rozvoj obcí a měst.\n\nVlajka a znak byl obci udělen 13. února 2003 předsedou poslanecké sněmovny Parlamentu České republiky za základě rozhodnutí číslo 16 ze dne 9. prosince 2002. Popis znaku zní: „Polcený štít, v pravém zeleném poli zlatá přeslice, v levém stříbrno-červeně polceném poli pod sebou tři růže opačných barev se zlatými semeníky“. Zelené pole má barvu obecně spojitelnou s venkovskými obcemi, stejně jako s lesy, horami a přírodou. Poloha obce a její historický vývoj se shoduje s uvedeným výkladem o symbolice zelené barvy. Přeslice má vztah k místní tkalcovské tradici. Stříbrno-červeně polcené pole je inspirováno rodovým erbem Šlejniců, prvních historicky známých majitelů obce. Užívali erb, ve kterém byl stříbrno-červeně polcený štít vpravo s jednou, vlevo s dvěma růžemi opačných barev se zlatými semeníky.\n\nPodoba praporu odpovídá popisu: „List tvoří čtyři zlaté pruhy, zelený, bílý, červený a zelený. Uprostřed pod sebou tři růže opačných barev se žlutými semeníky. Poměr šířky k délce je 2:3.“ Prostřední dva pruhy opakují levou polovinu znaku a zelené pruhy se shodují s pravou polovinou štítu.\n\nJižní část Horního Podluží se nachází na severní straně západní části Lužických hor, severní část obce se nachází ve Šluknovské pahorkatině. Rozloha katastru obce je 7,47 km², z toho 1,05 km² zaujímá orná půda, zahrady zaujímají 0,18 km², ovocné sady 0,01 km², trvalé travní porosty 4,83 km², lesní půda 0,52 km², vodní plochy 0,16 km², zastavěné plochy 0,14 km² a ostatní plochy 0,59 km². Obec je dnes tvořena jedním katastrálním územím a skládá se ze čtyř místních částí: Horní Podluží, Ladečka, Světlík a Žofín.\n\nHorní Podluží sousedí na severu s Varnsdorfem, na východě s obcí Dolní Podluží a na jihu s Jiřetínem pod Jedlovou. Na západě obec sousedí s obcí Rybniště.\n\nObcí protéká od západu z Rybnišťského velkého rybníka ležícím již na katastru obce Rybniště na východ do Dolního Podluží potok Lužnička.\nV obci se do něj vpravo od jihozápadu od sedla mezi Žulovcem a Šibeničním vrchem vlévá Rybný potok (jiné zdroje udávají název Malý stožecký potok), od severu od rybníku Světlík se vlévá další potok. Hlavní sídelní část vsi tvoří od západu Horní Podluží a na ně bezprostředně navazující východní část Žofín. Ladečka je oblast směrem k Rybnišťskému velkému rybníku a Světlík je osídlení směrem k rybníku Světlík. Původní osada Světlík zanikla.\n\nHlavní komunikační tahy procházejí obcí východozápadním směrem, železniční trať vede při severním okraji obce. V blízko středu obce je železniční zastávka Horní Podluží, souběžně s ní vede silnice III. třídy přes Žofín směrem k Dolnímu Podluží, jižním okrajem obce obloukem silnice II/264 směrem do Jiřetína a také do Dolního Podluží.\n\nJižní části obce se nachází Chráněná krajinná oblast Lužické hory.\n\nZ severní části katastru se nachází Světlický vrch (na mapách také pod názvem U Petružálkovy skalky) o nadmořské výšce 511,8 metrů. Již mimo katastr obce se nachází hřebenu Lužických hor jihozápadně od obce nejbližší vrchy Žulovec o nadmořské výšce 566,1 metrů a Šibeniční vrch o nadmořské výšce 589,1 metrů.\n\nNa území obce se nachází přírodní rezervace Světlík. Minulosti se zde těžila rašelina a jedná se o lokálně významný mokřad. Vyskytuje se zde suchopýr pochvatý a suchopýr úzkolistý, dále prstnatec májový pravý, mochna bahenní, smldílek bahenní, ostřice latnatá a starček potoční.\n\nU Petružálkovy skalky se nachází skalky z tefritu, z nichž nejvyšší je vysoká přes 10 metrů. Mají nedokonale vyvinutou sloupcovitou odlučnost. Jsou pozůstatkem povrchového vulkanického tělesa, lávového pole, jehož podložím jsou pyroklastika.\n\nDle sčítání lidu v roce 2001 žilo v Horním Podluží trvale 758 osob, z toho 353 žen. Celkem 702 občanů se hlásilo k české národnosti, 16 k slovenské, 19 k německé, 1 k polské, 1 k moravské a 1 k romské národnosti. Z 758 osob bylo 91 věřících, z toho se 83 lidí hlásilo k římskokatolické církvi, 1 k církvi československé husitské, 2 k českobratrské církvi evangelické. 597 osob bylo bez vyznání a u 70 osob nebylo vyznání zjištěno.\n\nNa území obce se nenachází kostel či kaple, věřícím sloužil kostel svaté Kateřiny v Dolním Podluží.\nNa území obce se nachází několik drobných sakrálních památek, barokní plastika Kalvárie z roku 1757, dvě sochy svatého Jana Nepomuckého, socha svatého Josefa a několik dalších plastik a křížů. Dále se v obci nachází zvonička, které před válkou vyzváněla dvakrát denně. V poledne čas oběda a večer dětem čas návratu domů. Po válce ohlašovala úmrtí a od 70. let 20. století se nevyužívá.\nNejvýznamnější památkou v obci je pětilopatkový větrný mlýn holandského typu z roku 1843 s otočnou konstrukcí a je jediným větrným mlýnem holandského typu se zachovaným technickým zařízením v Čechách. Mlýn nikdy nesloužil jinému účelu, byl funkční až do roku 1945. Od roku 2002 probíhá obnova mlýna.\n\nMístní TJ Čechie Horní Podluží hrála v roce 2010 v okresním přeboru v kopané. V obci je od roku 1879 sbor dobrovolných hasičů, a od roku 1996 Místní organizace Českého svazu rybářů Horní Podluží spravuje lokality pro sportovní rybaření v okolí, mezi něž patří i rybník Světlík. V obci je i Veterán klub Jawa Horní Podluží.\n\nPřes obec prochází silnice číslo 264 Z Rybniště do Varnsdorfu, souběžně s ní prochází obcí silnice třetí třídy. Na území obce se nachází železniční zastávka Horní Podluží na trati Liberec - Rybniště. Autobusové spojení se zbytkem Šluknovského výběžku a Děčínem zajišťuje podnik Autobusy Karlovy Vary. Přímé autobusové spojení do Prahy neexistuje. V obci jsou tři autobusové zastávky.\n\nV obci je pouze mateřská škola, do základní školy musí děti dojíždět do Dolní Podluží. Škola byla založena v roce 1824. Škola v devadesátých letech 20. století ukončila svoji činnost pro nedostatek dětí. V obci není žádný lékař ani zdravotnické zařízení.\n\nU obce je zimní lyžařský areál na Šibeničním vrchu, zvaném taky Kopeckého kopec. V areálu se nacházejí dva lyžařské vleky, sjezdovka o délce 550 půjčovna lyžařského vybavení, lyžařská škola a servis lyžařského vybavení. Při nedostatku sněhu jsou sjezdovky zasněžovány sněhovými děly a sjezdovka má osvětlení pro večerní lyžování.\n\nDo obce nevede žádná turisticky značená cesta. Obcí vedou dvě cyklotrasy číslo 3013 z Hraničního rybníka do Kyjova a trasa číslo 3052 z Varnsdorfu do České Kamenice.\n\nRybnišťský velký rybník a rybník Světlík spojuje naučná stezka.\n\nNejvýznamnějším zaměstnavatelem v obci je společnost LUKRAM s.r.o., kterou vlastní nadnárodní společnost Belden sídlem USA od 1. srpna 2008, která vyrábí elektromechanické propojovací komponenty pro průmyslovou mechanizaci. Společnost má výrobní prostory v bývalém areálu firmy Stap, která vyráběla zipy a zdrhovadla. V obci je kozí farma, zabývající se chovem koz a a výrobou kozích sýrů.\nV obci je prodejna potravin, ubytování a stavování poskytuje hotel Sonnenhof Slavie, součástí areálu hotelu je přírodní koupaliště. penzion HOPO, penzion Jana, restaurace U vleku, ubytování je též na Kozí farmě, hospoda na hřišti tvoří zázemí fotbalového hřiště.\n\n"}
{"id": "35245", "url": "https://cs.wikipedia.org/wiki?curid=35245", "title": "Karel Sýs", "text": "Karel Sýs\n\nKarel Sýs (* 26. července 1946 Rychnov nad Kněžnou) je český básník, spisovatel, překladatel a levicový novinář. V jeho tvorbě dominuje poezie, ale v posledních dvaceti letech se věnuje i české historii, satiře porevolučního politického vývoje a studiím lidové slovesnosti. Některá díla publikoval pod pseudonymy Václav Spán a Věra Sýsová, v \"Naší pravdě\" též pod jménem Kosmas.\n\nKarel Sýs maturoval v roce 1964 a poté vystudoval zahraniční obchod na Vysoké škole ekonomické (1969).\n\nOd roku 1974 byl redaktorem týdeníku \"Tvorba\", od roku 1976 vedl kulturní rubriku. Tamtéž byl i aktivním členem Lidových milicí a účastnil se jejich cvičení. Po roce 1980 začal externě spolupracovat s několika nakladatelstvími, ve kterých působil jako lektor poezie. Roku 1988 se stal zástupcem šéfredaktora literárního časopisu \"Kmen\". Roku 1989 mu byl udělen titul zasloužilý umělec.\n\nV letech 1990–1992 redigoval erotický časopis \"Sextant\". V roce 1993 byl redaktorem časopisu \"Domácí lékař\". \n\nV 90. letech tvořil především satirickou prózu, kritizující tehdejší poměry v politice a společnosti (\"Bordel v Čechách\" atp.). Otevřeně se hlásí ke KSČM, za niž v roce 1996 neúspěšně kandidoval do senátu v obvodu č. 81 – Uherské Hradiště.\n\nDo dubna 2014 byl vedoucím (spolu)redaktorem literární přílohy \"Haló novin\" \"Obrys-Kmen\", než došlo k jejímu ukončení Danielem Strožem. Od května 2014 je vedoucím redaktorem nástupnického týdeníku \"Literatura-Umění-Kultura\". \n\nV posledních letech se věnuje tvorbě historických knih, které mapují neotřelou formou některé kapitoly české historie v 20. století a svým stylem se mnohdy podobají nenávistné komunistické propagandě 50. let (př. \"Protektorát ve fotografii\", \"Akce Heydrich\", \"Praha před 100 lety\"). \n\nV roce 2018 ho prezident Miloš Zeman vyznamenal Medailí Za zásluhy I. stupně.\n\nJedná se o básníka razantní materialistické obraznosti a dychtivého prožitku. Jeho tvorba vždy zahrnovala erotické prvky a zachovával si i smysl pro humor. \n\n\nPo listopadu 1989 ztratil své výsadní postavení v české literatuře, a přešel do otevřené opozice vůči nové době.\n\n\n\nVe své literárněhistorické práci se Sýs věnuje především erotické literatuře, zejména lidové. \n\n\n\n\n\nPřeklady ze slovenštiny a němčiny, ve spolupráci i z řady dalších jazyků.\n\n\n"}
{"id": "35246", "url": "https://cs.wikipedia.org/wiki?curid=35246", "title": "Herakleios", "text": "Herakleios\n\nHerakleios (latinsky \"Flavius Heraclius\"; kolem 575 – 11. února 641) byl byzantský císař v letech 610 až 641. Převratné období jeho panování, vyznačující se dlouhodobými válečnými konflikty, bývá některými badateli považováno za definitivní završení epochy pozdní antiky, a proto je někdy vnímán jako první středověký vládce byzantské říše.\n\nHerakleiův vzestup započal v roce 608, kdy se jeho otec, působící tehdy jako kartaginský exarcha, vzbouřil proti uzurpátorovi Fokovi. O dva roky později připlul Herakleios do Konstantinopole a zbavil Foku trůnu. Ihned po nabytí moci musel odolávat početným nepřátelům vážně ohrožujícím hranice říše: balkánské provincie ničivě pustošili Avaři a Slované, zatímco rozlehlá území na východě padla za oběť rozpínavosti perských Sásánovců. I přes císařovu energičnost a houževnatost stíhaly říši v jeho prvním desetiletí porážky a katastrofy. Teprve ve dvacátých letech byl schopen zahájit pozoruhodnou sérii tažení, během nichž, spoléhaje na pevnost hradeb Konstantinopole, uhájené roku 626 před náporem Avarů, vypudil Peršany z Malé Asie a přenesl válku na jejich území. Mimořádné úspěchy dosažené v tomto boji korunoval v roce 627 vítězstvím v bitvě u Ninive, v níž přemohl vojsko svého úhlavního protivníka, sásánovského krále Husrava II. Nato obě krajně vyčerpané říše uzavřely mír.\n\nRozkolísanou konstrukci státu se pokusil stabilizovat hospodářskými a správními reformami. Změna oficiální císařské titulatury, doložená Herakleiovými zákony, bývala vykládána jako završení grecizace impéria. Herakleios usiloval také o překlenutí rozporů mezi východními křesťany prosazováním christologické doktríny monotheletismu. Tento kompromis se však ukázal být nedostačující pro monofyzity a nepřijatelný pro stoupence chalkedonského koncilu.\n\nHerakleiův triumf nad Peršany brzy zastínila nově vyvstalá hrozba islámské expanze. Ve třicátých letech 7. století napadli muslimští Arabové byzantské provincie v Sýrii a Palestině. Poté, co jim Byzantinci podlehli v bitvě u Jarmúku v roce 636, byly obě tyto země pro říši trvale ztraceny. V posledních letech Herakleiova panování si Arabové dále podrobili Mezopotámii a ve svých výbojích pokračovali i v Egyptě a Arménii.\n\nHerakleios se narodil kolem roku 575 v Kappadokii jako nejstarší syn Herakleia staršího, byzantského velitele pravděpodobně arménského původu, a jeho manželky Epifanie. Herakleios starší sloužil za Maurikia ve východních provinciích na neklidných hranicích s perskou říší. Tam s ním prodléval a tyto kraje poznával i jeho syn. O Herakleiově mládí a dosaženém vzdělání toho není mnoho známo, ačkoli se těšil pověsti učeného muže. Zřejmě od útlého věku hovořil arménsky a řecky. Někdy okolo roku 600 jmenoval císař Herakleia staršího africkým exarchou, takže zastával jeden z nejvyšších postů v říši. Herakleios doprovázel svého otce do severní Afriky, kde přišel do kontaktu s pozůstatky někdejší římské velikosti a snad si osvojil i širší znalosti latiny. V průběhu svého pobytu v Africe se rovněž zasnoubil s Fabií, dcerou místního velkostatkáře.\nV listopadu 602 byl Maurikios sesazen a zavražděn v důsledku vzpoury nespokojeného vojska na Balkáně. Vlády se ujal vůdce vzbouřenců, uzurpátor Fokas. Ten sice ponechal většinu ze stávajících úředníků a vojáků v jejich funkcích, záhy byl ovšem vystaven neutuchající zášti senátorských kruhů, osnujících proti uzurpátorovi několik spiknutí, potlačovaných se vzrůstající krutostí. Maurikiovo násilné svržení posloužilo perskému velkokráli Husravovi II. jako záminka k obnovení války s Byzantinci, v níž těžil z rozpolcenosti svých nepřátel. V roce 608 vypověděl Herakleios starší Fokovi poslušnost a dal v Kartágu razit mince, na nichž byl se svým synem zobrazován v konzulském rouchu. Ani jeden z nich však nevznesl nárok na císařský titul. Niketas, bratranec mladšího Herakleia, byl vyslán s africkým vojskem do Alexandrie, jejímž obsazením měl odříznout Konstantinopol od dodávek egyptského obilí a vyvolat v hlavním městě nelibost vůči Fokovi. Zatímco si perská vojska podrobovala byzantskou Mezopotámii a Arménii, Fokovi loajální velitel Bonosos, jehož sil bylo naléhavě třeba k obraně před Peršany, se vypravil ze Sýrie do Egypta proti Niketovi. Tomu se podařilo vytlačit Bonosa z této země, načež povstalci opanovali také většinu Sýrie a Kypr.\n\nHerakleios mladší mezitím v Kartágu připravoval flotilu k námořní expedici, jejímž cílem byla Konstantinopol. Při plavbě přes Sicílii, kolem pevninského Řecka a Soluň získal další stoupence a v září 610 dosáhl města Abydos, nacházejícího se při vstupu do Hellespontu. O měsíc později proplul Propontidou k hlavnímu městu, v němž se na jeho stranu přidali stoupenci dému Zelených. Konstantinopol záhy zachvátil naprostý zmatek umocňovaný rozbroji mezi soupeřícími démy, skupinami příznivců při závodech v hippodromu. Po zavraždění Bonosa se organizovaný odpor Fokova režimu zhroutil, neboť císařská tělesná stráž přešla i se svým velitelem Priskem, Fokovým zetěm, k Herakleiovi. Fokas byl dopaden a 5. října 610 předveden před Herakleia na jeho loď, kde byl po krátké rozmluvě zmrzačen a popraven. Téhož dne se Herakleios oženil s Fabií, která přijala jméno Eudokie, a vzápětí byl konstantinopolským patriarchou Sergiem korunován za císaře.\n\nHerakleios poměrně snadno přemohl Foku, nicméně okolnosti, za nichž se zmocnil vlády, se jevily být nanejvýš tíživé až beznadějné. Říši sice nadále náležela většina území, jež měla za Maurikia, téměř všechny její hranice byly ale vystaveny bezprostředně hrozícímu nebezpečí. Její armáda byla demoralizovaná a rozvrácená dosavadními vnitřními rozbroji, převraty a souvisejícími represemi. Obdobně i byzantskou společnost rozpolcovaly politické otřesy, soupeření démů a náboženská nejednota. Nejvážnější zahraniční krizi představoval konflikt s Peršany, kteří si do roku 610 systematicky podmanili pohraniční pevnosti v Mezopotámii a takřka celou Arménii s úmyslem trvale je připojit ke své říši. Do jejich rukou padla kromě četných jiných i významná města Daras, Theodosiopolis (dnešní Erzurum), Amida (Diyarbakır) a Edessa. Aby získali podporu lokálního obyvatelstva, Peršané dosazovali na nově dobytých území monofyzitské biskupy a odstraňovali jejich chalkedonské oponenty. Krátce po nástupu na trůn se Herakleios pokusil ukončit nepřátelství a požádal o mír. Husrav II., vydávající se původně za ochránce údajného Maurikiova syna Theodosia, se rozhodl vytrvat ve své již nezastřené expanzi a císařova vyslance usmrtil. Někteří moderní historikové jsou toho názoru, že Husravovým záměrem byla obnova velikosti Persie v hranicích někdejší achaimenovské říše.\nNejistotu císařova postavení zvyšovala skutečnost, že značná část byzantské armády podléhala Fokovým generálům. Komentiolos, Fokův bratr a velitel vojska na východě, se nehodlal podvolit Herakleiovi a shromáždil své muže v zimním táboře v Ankyře, odkud zamýšlel táhnout na Konstantinopol. Toto povstání skončilo, když Komentiola zavraždili jeho vlastní muži. Počátkem roku 611 pronikla dvě perská vojska do východní Anatolie a Sýrie. Herakleiův bratranec Niketas, velící byzantským oddílům v Sýrii, se poté střetl s královským vojevůdcem Šahrvarázem v nerozhodné bitvě u Emesy (Homs) a dočasně zadržel perský postup. V téže době si perský generál Šáhén bez obtíží podrobil kappadocké město Kaisareiu, čehož Byzantinci využili k zahájení protiofenzívy. Priskos, jehož Herakleios pověřil velením v Malé Asii, sevřel Šáhéna v Kaisareii, v níž ho obléhal téměř jeden rok. Jelikož zničení Šáhénova vojska by Peršanům uštědřilo drtivý úder, Herakleios dorazil na bojiště a jako první císař od časů Theodosia I. se osobně zúčastnil válečné kampaně. Priskos se ale údajně odmítl s císařem setkat z důvodu nemoci, načež se Herakleios počátkem roku 612 vrátil do Konstantinopole. Obklíčeným Peršanům se podařilo vyváznout z města a uniknout do Arménie, což Herakleia silně rozladilo. Povolal tedy Priska do hlavního města a se Sergiovou pomocí ho donutil ke vstupu do kláštera. Priskovým nástupcem ustavil Maurikiova vojevůdce Philippika, avšak zanedlouho se sám ujal vojska. Po nezdaru u Kaisareie zasáhla císaře rodinná tragédie. Jeho manželka Eudokie, jež mu právě porodila prvorozeného syna Herakleia Konstantina, zemřela v srpnu 612 po záchvatu epilepsie. O několik měsíců později byl Herakleios Konstantin korunován a ustaven spolucísařem svého otce.\n\nV roce 613 se Herakleios rozhodl zastavit perskou invazi do Sýrie. Po Šáhénově dobytí Meliteny (Malatya) se Philippikos vydal s menším dílem vojska do Arménie a dále na perské území, čímž upoutal pozornost Peršanů. Tento diverzní útok umožnil císaři vtáhnout do Sýrie a spojit síly s Niketou a se svým bratrem Theodorem. U Antiochie se střetl s Husravovým vojskem, nicméně utrpěl porážku, po níž se stáhl na sever. Antiochie a okolní oblasti padly do perských rukou, takže byzantská říše byla fakticky rozetnuta ve dví. Podobně jako dříve v Mezopotámii, nechal Husrav město vyplenit a mnohé z jejích obyvatel odvléci do Persie. V následné bitvě u Kilických bran Byzantinci znovu podlehli Peršanům, kteří posléze obsadili Kilíkii. Na podzim téhož roku Šahrvaráz dobyl Damašek a zamířil do Palestiny. Protože Niketas ustoupil do Egypta, Šahrvaráz pokračoval v roce 614 na jih a dorazil k Jeruzalému. Za vydatného přispění zdejších Židů, utiskovaných císařskou vládou, vzal perský vojevůdce toto město po třítýdenním obléhání ztečí. Vítězové zmasakrovali nebo odvedli na východ tisíce lidí, zničili četné kostely a uloupili údajný Kristův kříž, posvátnou křesťanskou relikvii. Pád Jeruzaléma a ztráta Sýrie a Palestiny přivodily Byzantincům nevýslovný psychologický šok. Státní pokladna byla navíc ochuzena o obrovské daňové příjmy plynoucí z těchto bohatých zemí a došlo tak k výraznému poklesu finančních prostředků nezbytných k vedení války. O tom, v jak zoufalém postavení se říše ocitla, svědčí i tehdejší mince, na něž dal Herakleios razit nápis \"Deus adiuta Romanis\" („Bože, pomoz Římanům“).\n\nPerské vojsko vedené Šáhénem proniklo v roce 615 do Malé Asie a vyrabovalo Ankyru a Sardy, aniž by narazilo na vážnější odpor. Peršané postoupili až k Chalkedonu, nacházejícímu se nedaleko Konstantinopole, na protilehlém břehu Bosporu, a v roce 615 nebo 616 toto město dobyli. Mezi císařem a Šáhénem došlo k jednání, na základě něhož bylo do Ktésifóntu vysláno byzantské poselstvo. Husrav ovšem usiloval o úplné zničení východořímské říše a odmítl Herakleiovy mírové návrhy. Šáhén se po zpustošení Anatolie odebral zpět do Persie. Jakmile si Šahrvaráz podmanil Sýrii, zahájil invazi do Egypta, bráněného Niketou. Nejprve ovládl Pelusium a obsadil Dolní Egypt, načež přikročil k dobývání Alexandrie. Po delším obléhání toto město pravděpodobně v červnu 619 za velkých ztrát na životech padlo. Niketas vyhledal společně s alexandrijským patriarchou záchranu v útěku na Kypr. Peršané poté rozšířili svoji moc do jižního Egypta a do poloviny roku 621 si tuto provincii zcela podrobili. Byzantinci tím byli připraveni o další důležitý zdroj financí a zvláště obilí, což si vynutilo zrušení jeho rozdílení v Konstantinopoli.\nPohromy v těchto nelehkých letech stíhaly i ostatní části impéria. Jedno z prvních Herakleiových opatření po nástupu na trůn se týkalo přesunu valné části císařského vojska z Balkánu na východ. V důsledku toho došlo k postupnému rozvratu byzantské přítomnosti v balkánských provinciích. Pevnosti chránící hranici na Dunaji sice nadále zůstávaly osazeny byzantskými posádkami, nicméně území za nimi bylo vystaveno ničení Avarů a Slovanů. Illyricum, Řecko a dokonce Peloponés zachvátily svými útoky slovanské kmeny, zanechávající za sebou vydrancované a vylidněné kraje, jež pak samy osidlovaly. V roce 614 nebo 615 jim podlehlo významné město Salona, čímž se byzantské kontrole vymkla Dalmácie. V téže době Avaři podnikli rozsáhlou ofenzívu v centrální části Balkánu, při níž zabrali Naissus (Niš) a Serdiku (Sofie). Soluň jen stěží odolala náporu Avarů a Slovanů v roce 618.\n\nNeutěšené poměry říše se projevily i v jejích teritoriích v západním Středomoří. Vizigóti se kolem roku 615 zmocnili většiny zbývajícího území byzantské provincie na jihu Pyrenejského poloostrova, a svoje výboje završili přibližně o deset let později. V Itálii zabili vojáci rozlícení opožděným placením žoldu tamějšího exarchu. Císař vyslal do Ravenny a novým exarchou ustavil eunucha Eleutheria, jemuž se podařilo potlačit nepokoje a potrestat vrahy svého předchůdce. Eleutherios posléze zdolal povstání v Neapoli, avšak roku 619 byl zabit svými vojáky, když se prohlásil císařem.\n\nKritická situace státu Herakleia podnítila k úvahám o přenesení sídla vlády do Kartága, od čehož ho odvrátil patriarcha Sergios. Mezi oběma muži vyvstalo jisté napětí, když si císař za svoji novou choť vybral svoji neteř Martinu. Herakleiova volba způsobila skandál nejen v církevních kruzích, nýbrž také mezi veřejností, jelikož takovýto svazek byl pokládán za incestní. Sergios jen zdráhavě souhlasil, přičemž osobně vykonal svatební obřad. Podle Theofana se svatba konala krátce po smrti Eudokie, nelze ovšem vyloučit, že k ní mohlo dojít nejpozději roku 623.\n\nKruh okolo Konstantinopole se dále zužoval: Avaři a Slované devastovali Balkán, zatímco Husravovi vojáci stále intenzivněji pronikali do Malé Asie. Do roku 619 přestaly fungovat císařské mincovny ve městech Kyzikos a Nikomédie. Herakleios dal proto razit mince v Seleukii (Silifke) a nakonec v těžko přístupné Isaurii. Přestože Peršané v roce 620 nebo 622 dobyli strategicky důležitou Ankyru, nedokázali trvale opanovat západní a centrální Anatolii. I přes nezměrné oběti kladlo místní obyvatelstvo útočníkům houževnatější odpor, než s jakým se setkali v Sýrii a Egyptě. Peršané měli dokonce postavit loďstvo, s nímž se měli kolem roku 622 zmocnit ostrova Rhodos.\n\nNa počátku dvacátých let 7. století se byzantská říše nacházela takřka v troskách. Nejbohatší východní provincie se nalézaly v držení nepřátel, Malá Asie a Balkán byly sužovány soustavnými nájezdy a státní pokladna se ocitla na pokraji bankrotu. Navzdory nepřetržitému sledu katastrof, které říši postihovaly na všech stranách, se byzantské vládnoucí vrstvy sjednotily za Herakleiem v odhodlání vytrvat v boji. S výjimkou vzdálené Itálie se nevyskytly žádné pokusy o uzurpaci nebo svržení císaře, ani o přeběhnutí na stranu vítězících Peršanů. Patriarcha Sergios bezprecedentním způsobem podpořil Herakleiovo válečné úsilí, když dal veškeré bohatství nashromážděné církví k dispozici státu. Obdobně veškeré bronzové sochy a drahocenná výzdoba monumentů byly sejmuty a přetaveny v mince. Státní pokladna byla naplněna nucenými půjčkami a široce uplatňovanými rekvizicemi. Ze získaných prostředků byli zaplaceni stávající i nově odvedení vojáci a najati žoldnéři.\nV roce 620 sjednal Herakleios s Avary draze vykoupený mír, což mu umožnilo stáhnout zbývající vojenské oddíly z Thrákie do Malé Asie., kde dosud pobývaly značné části arménských a východních sborů. 5. dubna 622 císař opustil Konstantinopol a odplul do Bithýnie, odkud se odebral do nitra Anatolie. Tam posbíral a seskupil vojsko rozptýlené po zimních stanovištích. Své muže podrobil výcviku, doplnil jejich řady a reorganizoval je. Někteří dřívější historikové, jmenovitě Georgij Aleksandrovič Ostrogorskij, byli přesvědčeni o tom, že Herakleios v této době provedl zásadní restrukturalizaci říše zavedením themat. V současnosti je tato hypotéza zpochybňována. Otřeseného ducha byzantských vojáků se císař snažil povzbudit roznícením náboženského zápalu a za tímto účelem sebou dopravil vzácnou ikonu Krista nestvořenou lidskou rukou. V červenci 622 Byzantinci vyrazili na východ, avšak o jejich přesném pohybu panují pochybnosti. Nelze vyloučit, že Herakleios táhl přes Kappadokii, ačkoli pravděpodobněji postupoval přímou trasou do Pontu. Generál Šahrvaráz se mezitím ujal velení nad perským vojskem na východě Malé Asie a ihned se vrhl do pronásledování císaře, jemuž chtěl zabránit v proniknutí do Arménie. V závěru podzimu 622 se Byzantinci po několika týdnech oboustranného vyčkávání a manévrování střetli s Peršany a jednoznačně je porazili. Tato bitva sice nepřivodila rozhodující zvrat ve vývoji konfliktu, přesto významně pozvedla morálku Byzantinců, neboť se jednalo o první hmatatelnější úspěch dosažený nad jejich protivníky.\n\nHerakleios patrně zamýšlel vydat se do Persie, nicméně jeho záměry byly zmařeny Avary, kteří porušili mír. Své vojsko proto nechal přezimovat na východě a sám se vrátil do Konstantinopole, v níž se mu dostalo nebývale slavnostního přivítání. Počátkem června 623 se císař a avarský kagan měli setkat v Thrákii, avšak Avaři při té příležitosti hodlali Herakleia chytit do pasti a unést ho. Císař se na poslední chvíli dozvěděl o avarské léčce a jen se štěstím vyvázl z nebezpečí. Avaři poté vydrancovali bezprostřední okolí byzantského hlavního města a odvedli desítky tisíc zajatců. Navzdory proradnosti Avarů s nimi Herakleios dohodl nové mírové podmínky, přičemž se zavázal vyplácet jim roční tribut ve výši 200 000 solidů a odevzdat jim vysoce postavené rukojmí. Za tuto obrovskou cenu si císař vykoupil pomíjivý a dočasný klid na Balkáně, díky čemuž mohl napřít všechnu svoji pozornost k přípravám další fáze války s Peršany.\n\nHerakleios dospěl k přesvědčení, že vítězství lze dosáhnout spíše útokem proti centru perské říše než dobýváním ztracených východních území. Koncem března 624 se v doprovodu své manželky Martiny vypravil z Konstantinopole, v níž za jeho nepřítomnosti řídili státní záležitosti patriarcha Sergios a patrikios Bonos. Po krátké zastávce v Nikomédii postupoval přes Kaisareiu k Theodosiopoli v Arménii. Znovu se pokusil obnovit diplomatické kontakty s Husravem, nicméně ten odmítl vyjednávat a zaslal císaři otevřeně urážlivý dopis. Arménský dějepisec Sebeos uvádí, že Herakleiovo vojsko čítalo 120 000 mužů. Tento údaj je ale značně nadhodnocený, protože císař mohl disponovat nejvýše 50 000 vojáky. Koncem dubna 624 Byzantinci vstoupili na perské území, čehož císař využil k posílení náboženského cítění svých mužů a jejich touhy po pomstě za utrpěná příkoří. Popis v dochovaných pramenech navozuje dojem jakéhosi svatého tažení proti Peršanům, ovšem podle názoru dnešních historiků se nejednalo o žádnou křížovou výpravu, třebaže Herakleiova kampaň bývá takto někdy vnímána.\nPo obsazení Theodosiopole zamířil Herakleios podél řeky Araxes do Persarménie, jejíž hlavní město Dvin dobyl a vyplenil. Potom pokračoval na jih hlouběji do nepřátelského teritoria a zapaloval města a vesnice, na něž přitom narazil. Když se doslechl o tom, že Husrav prodlévá se 40 000 muži ve městě Ganzak v Atropateně, neprodleně se za ním vydal ve snaze utkat se s ním. Král povolal ze západu Šahrvaráze a před blížícím se Herakleiem ustoupil na jih za pohoří Zagros. Císař se pak zmocnil Ganzaku a dal zničit poblíž se nacházející chrám ohně v nynějším Tacht-e Sulejmán. Na podzim 624 se Herakleios rozhodl stáhnout a přichystat k přezimování, čímž se vyvaroval nadmíru riskantnímu vpádu do Mezopotámie. Koncem listopadu Herakleios dorazil do kavkazské Albánie a během zimy doplnil své vojsko o četné žoldnéře pocházející z okolních krajů. Při svém pobytu na Kavkaze císař hledal spojence mezi místními, převážně křesťanskými národy – Lazy, Ibery, Albány a Abasky.\n\nV roce 625 se Husrav rozhodl eliminovat nebezpečí představované Herakleiem a vyslal proti němu tři perská vojska. Příchod prvního z nich, vedeného energickým generálem Šahraplakanem, zamezil Herakleiovi v opětovném tažení do Atropateny. Císař obezřetně stíhaný Šahraplakanem se obrátil směrem k Ibérii, načež Šahrvaráz s jinou perskou armádou, postupující od západu, zablokoval únikovou trasu vedoucí přes tuto zemi. Zanedlouho se objevilo třetí perské vojsko v čele se Šáhénem, který zamýšlel dostihnout Herakleia u průsmyku Bitlis. V tomto pro Byzantince nanejvýš svízelném okamžiku se císaři podařilo vyváznout z hrozícího obklíčení a zabránit zničení svých sil sérií rychlých manévrů, jimiž zmátl své oponenty. Lstí zabránil možnému spojení perských armád a přiměl Šahraplakana ke svedení bitvy, v níž tento perský vojevůdce nalezl porážku a smrt. Krátce po něm dorazil Šáhén, jehož vojsko bylo taktéž zdoláno a zahnáno na útěk. Zbytky poražených Peršanů se pak připojily k Šahrvarázovým mužům.\n\nPo tomto vítězství Herakleios vytáhl do někdejší byzantské Arménie, jelikož jeho kavkazští spojenci odmítli pokračovat ve výpravě a vrátili se do svých domovů. Šahrvaráz se společně s Šáhénem pustil do pronásledování Byzantinců a severně od jezera Van se je pokusil zaskočit. Tomu císař předešel nečekaným nočním útokem proti Peršanům, při němž ztratili mnoho lidí a Šahrvaráz stěží unikl dopadení. Byzantinci si podrobili pevnosti Amidu a Martyropolis při horním toku Tigridu a vytrvali v postupu na západ. K nové srážce mezi Herakleiem a Šahrvarázem došlo při přechodu přes řeku Sarus. Císař se tu měl vyznamenat, když odvážným osobním zásahem v bitevní vřavě zabránil úprku svých vojáků. Poté se obě armády od sebe oddělily a Herakleios se vydal přezimovat k městu Sebasteia (Sivas).\n\nTyto nezdary přiměly Husrava k provedení rozsáhlých odvodů všech bojeschopných mužů, včetně cizinců z porobených provincií a otroků, z nichž sestavil nové vojenské sbory. Jejich velitelem ustavil Šáhéna, jenž měl za úkol vázat na sebe Herakleiovu armádu. Velkokrál současně vyslal Šahrvaráze napříč Malou Asií k Bosporu, aby u Chalkedonu vyčkával příchodu Avarů, s nimiž Peršané uzavřeli spojenectví. Husrav si chtěl s podporou avarských hord podmanit Konstantinopol, čímž by Byzantincům uštědřil fatální úder. Herakleios na tento nepříznivý vývoj zareagoval rozdělením svých sil. Část mužů poslal bránit Konstantinopol, svého bratra Theodora pověřil zastavením Šáhéna a sám se s menším vojskem vydal na Kavkaz. Šáhén záhy dostihl Theodora, s nímž se srazil kdesi v severovýchodní Anatolii a v nastalé bitvě císařovu bratrovi podlehl. Perský vojevůdce po této porážce propadl malomyslnosti zapříčiněné Husravovou zlobou, v důsledku čehož onemocněl a zemřel.\n\nZatím Konstantinopol začala být svírána hrozivým kruhem Peršanů, Avarů a Slovanů stahujícím se kolem města od západu i východu. Podle spolehlivých údajů obsažených v \"Chronicon Paschale\" dosáhl avarský předvoj města 29. června 626. Georgios Pisides se zmiňuje o tom, že celkový počet přitáhnuvších Avarů a Slovanů čítal až 80 000 mužů. Před těmito masami barbarů chránilo konstantinopolské hradby 12 000 Byzantinců, v jejichž čele stál \"magister militum praesentalis\" Bonos. Vlastní obléhání Konstantinopole bylo zahájeno poté, co koncem července dorazil k městu avarský kagan. Obránci i obyvatelé obleženého města spoléhali v Boží přízeň a v záchranu Konstantinopole, pročež patriarcha Sergios nosil podél hradeb ikonu Bohorodičky. Avaři oplývali potřebnými obléhacími zařízeními, postrádali ovšem patřičné zkušenosti s dobýváním opevněných sídel. Když avarské útoky na město ztroskotaly, kagan nařídil Slovanům, aby na svých monoxylech přepravili Peršany na evropský břeh Bosporu. Byzantskému loďstvu se ale podařilo zničit a potopit slovanské čluny a zabránit přímému spojení Avarů a Peršanů. Po neúspěchu slovanského útoku ve Zlatém rohu přerušili Avaři, sužovaní nedostatkem zásob, obléhání a počátkem srpna 626 se stáhli. Bezprostředně po odražení Avarů údajně vznikl hymnus Akathistos, svědčící o míře nadšení a úlevy pociťované mezi Byzantinci.\nVedle kavkazských národů se Herakleios snažil nalézt oporu pro konflikt se Sásánovci i v diplomatickém jednání s nomádskými Turky na severu. V létě 626 tito Turci přepadli a vyplenili severní kraje perské říše a ve svých nájezdech neustávali ani v dalších letech. Byzantinci mezitím zachytili Husravův dopis, jimž nespokojený velkokrál přikazoval popravit Šahrvaráze. Jakmile byl perský velitel obeznámen s obsahem tohoto sdělení, odvedl své vojsko od Konstantinopole a nadobro ustal v boji proti Byzanci. Neúspěch Avarů u Konstantinopole a především neutralizace Šahrvarázovy armády představovaly bod obratu ve válce s Peršany.\n\nNa jaře 627 Herakleios vyrazil do Ibérie, kde se setkal se svými turkickými spojenci, vedenými chánem Ziebelem, a spolu s nimi oblehl houževnatě se bránící město Tiflis (Tbilisi). Císař přislíbil chánovi ruku své dcery a obdržel od něho posilu 40 000 turkických bojovníků. Navzdory blížícímu se zimnímu období Herakleios vytáhl v září do perského vnitrozemí. Ve svém postupu nepolevil, ani když ho Turci vlivem nepříznivých klimatických podmínek opustili. Překvapený tímto nečekaným tahem, Husrav nařídil shromáždit veškeré dostupné síly, jimž byl za velitele určen vojevůdce Razatés. Herakleios prošel kolem Urmijského jezera na jih, pak se stočil na západ směrem k řece Tigris, přičemž byl obezřetně pronásledován Razatem. Po překročení řeky Velký Záb s ním císař 12. prosince 627 svedl bitvu u Ninive, v níž Byzantinci Peršany potřeli a Razata připravili o život. Peršané nebyli nadále schopni zabránit Herakleiovi v invazi do Mezopotámie.\n\nV lednu 628 se Byzantinci zmocnili královské rezidence v Dastagerdu, nedlouho předtím obývané Husravem, a získali ohromnou kořist. Poté, co Husrav opět odmítl císařovu nabídku míru, vypálili Dastagerd a vypravili se na Ktésifónt. Perské hlavní město se ale Herakleiovi jevilo příliš opevněné a proto odvedl své vojáky na sever do Atropateny. Ačkoli se císař neodvážil podniknout konečný útok proti centru perské říše, všudypřítomná nelibost Peršanů pociťovaná vůči velkokráli dostoupila svého vrcholu. Jeho syn Kavád zosnoval s podporou vojska převrat, při němž byl Husrav II. zbaven vlády a po krátkém věznění koncem února 628 popraven.\n\nKrátce po uchopení trůnu vyslal Kavád II. k Herakleiovi, prodlévajícímu tehdy v Ganzaku, poselstvo s dopisem, v němž král císaře oslovil jako svého bratra a požádal o mír. V následně sjednané mírové smlouvě byl dohodnut \"status quo ante\" předpokládající vyklizení všech byzantských území doposud v držení Peršanů, propuštění zajatců a odevzdání Kristova kříže. Kavád si však nedokázal vynutit poslušnost Šahrvaráze vzpouzejícího se evakuovat své muže ze Sýrie a Egypta. Situace se ještě zkomplikovala Kavádovou náhlou smrtí v říjnu 628, načež se ujal vlády jeho nedospělý syn Ardašír III. Herakleios se odebral z Persie na západ a vyslal svého bratra Theodora do severní Mezopotámie, odkud měl vypudit Peršany. Theodor jen s obtížemi přiměl perskou posádku Edessy k odchodu z města a posléze obnovil byzantskou kontrolu nad Mezopotámií, Osroénou a snad i nad Sýrií a Fénicií. Někdy na přelomu let 628 a 629 se císař s velikou pompou a za všeobecného nadšení vrátil do Konstantinopole, v níž uspořádal velkolepé triumfální procesí.\n\nV červenci 629 se Herakleios setkal s Šahrvarázem, ovládajícím stále Egypt, Palestinu a severní Sýrii, v kappadockém městě Arabissos. Perský vojevůdce souhlasil se stažením z byzantských provincií, za což se císař zavázal poskytnout mu vojenskou pomoc v jeho nárocích na sásánovský trůn a patrně se hodlal ve prospěch Persie vzdát byzantské Mezopotámie. Šahrvaráz poté vtáhl do Ktésifóntu, zbavil Ardašíra III. moci a po jeho usmrcení se v dubnu 630 ustavil velkokrálem. Šahrvarázovo panování ale skončilo po pouhých dvou měsících jeho zavražděním, po němž se perská říše pohroužila v rostoucí chaos. Hranice mezi oběma říšemi zůstaly zachovány ve stejné podobě, v jaké existovaly na sklonku Maurikiovy vlády. Již v březnu 630 císař zavítal do Jeruzaléma, kam slavnostně vrátil Kristův kříž odcizený roku 614. Tím završil své vítězství nad Peršany a dosáhl zenitu své moci.\n\nHerakleios dokázal uhájit další trvání říše, nicméně na počátku třicátých let 7. století bylo zapotřebí obdobného úsilí, jaké císař vyvinul při záchraně státu, i k zajištění jeho vnitřní obnovy. Slované nadále kontrolovali rozlehlé oblasti Balkánu a většina východu byla silně poznamenána nedávnými válečnými událostmi. Mimořádně namáhavý konflikt se Sásánovci rozrušil strukturu správního aparátu a armády a vysál lidské i hospodářské zdroje státu, na němž lpěl závazek nahrazení finančních prostředků zapůjčených mu církví. Perská nadvláda v Sýrii a Egyptě navíc vyostřila dlouhotrvající roztržku mezi monofyzity a stoupenci chalkedonského koncilu.\n\nUž v průběhu perské války přiměly císaře klesající příjmy státní pokladny, vyvolané přechodnou ztrátou četných území, k přijetí rázných ekonomických protiopatření. V roce 615 zahájil ražbu nové stříbrné mince, pojmenované hexagram, a zmenšil množství cenného kovu v bronzové minci follis. Současně výrazně zkrátil výdaje říše snížením platu úředníků a žoldu vojáků na polovinu. Mimořádný zájem na udržení příjmů a výdajů v rovnováze se projevoval rostoucím významem hodnostáře pověřeného dohledem nad státní pokladnou, nesoucího titul \"sakellarios\". Naproti tomu úřad pretoriánského prefekta ztratil na důležitosti. Po dosažení vítězství císař srazil výlohy na vojenské účely částečným rozpuštěním armády a omezením subsidií vyplácených spojencům, což se dotklo i přátelských arabských kmenů. Polní vojska v Arménii, Orientu a Thrákii byla obnovena, stejně jako pohraniční sbory při východní hranici. Ve znovu získaných provinciích musela být opět nastolena autorita říše, k čemuž bylo zapotřebí provést obnovu místních administrativních orgánů. Aby zabezpečil naplnění těchto cílů, prodléval Herakleios po několik let ponejvíce v Edesse. Vedle toho uskutečnil zásadní změnu, když vypustil tradiční latinskou titulaturu císařů a přijal řecký titul \"basileus\", poprvé zmíněný v oficiálním dokumentu v březnu 629.\n\nHerakleios zamýšlel využít své prestiže vítěze nad Sásánovci k překonání rozkolu mezi ortodoxní církví, přidržující se závěrů chalkedonského koncilu, a monofyzity ve východních provincií. S pomocí konstantinopolského patriarchy Sergia a alexandrijského patriarchy Kyra se pokusil prosadit kompromisní christologický směr označovaný jako monoenergetismus, podle něhož měl Kristus božskou a lidskou přirozenost a zároveň byl obdařen jedinou energií (\"energeia\"). V roce 631 vyslovil s touto doktrínou svůj zdráhavý souhlas antiochijský patriarcha Athanasios vedoucí delegaci dvanácti monofyzitských biskupů jednajících s císařem v Hierapoli. Nátlaku Byzantinců se zanedlouho podvolil rovněž arménský katholikos. V létě 633 byla jednotící formule akceptována synodou v Alexandrii, nicméně Egyptem se šířil stále silnější odpor vůči monoenergetismu. Vzniklý neklid vyústil v perzekuce údajných kolaborantů s Peršany, z čehož byli obviňováni monofyzité a zvláště Židé. Někdy v této době císař dokonce nařídil nucené křty Židů.\n\nMonoenergetismus byl podroben kritice také ze strany chalkedonistů: mezi jeho odpůrci vynikal především jeruzalémský patriarcha Sofronios. S ohledem na vyvstalé pochybnosti a rezervovaný postoj papeže Honoria přikročil patriarcha Sergios k mírné obměně sporné formulace v souladu s papežovým stanoviskem. Následně Herakleios roku 638 vydal císařský edikt \"Ekthesis\", na základě něhož byla zakázána diskuse o tom, zda měl Kristus jednu nebo dvě energie. Za christologickou doktrínu říše byl prohlášen monotheletismus, učení přičítající Kristu jedinou vůli (\"thelema\") a uznávající jeho dvojí přirozenost. Snahy o usmíření monofyzitů přesto ztroskotaly a naopak se prohloubily rozpory s křesťany na Západě, neboť Honoriovi nástupci na papežském stolci Ekthesis odsoudili a monotheletismus označili za herezi.\n\nZa Herakleia nastal patrně poslední záchvěv antické kultury a literatury. V Konstantinopoli tehdy přednášel novoplatónský filozof Stefanos z Alexandrie, představitel alexandrijské školy. Theofylaktos Simokattes, státní úředník pocházející z Egypta, sepsal své historické dílo navazující na tradice klasické historiografie. Nejvýznamnějším soudobým básníkem a panegyrikem byl Georgios Pisides, sloužící jako jáhen v chrámu Hagia Sofia. Ve svých básních oslavoval císařova vítězství nad Peršany a vedle toho se zaobíral náboženskými tématy. Mnohé cenné údaje o Herakleiově období jsou zachyceny v \"Chronicon Paschale\", vyhotovené neznámým autorem, jenž byl císařovým současníkem.\n\nŘímané a Byzantinci se s Araby stýkali po celá staletí. Některé arabské kmeny osidlovaly řídce obydlené polopouštní oblasti na periferii východních provincií a postupem času se usazovaly také v přilehlých městech. Při obraně Sýrie a Palestiny před nájezdy arabských Lachmovců, perských spojenců, a beduínů nepodléhajících jejich moci spoléhali Byzantinci na křesťanské arabské kmeny, mezi nimiž zaujímali přední místo polokočovní Ghasánovci. Zatímco Byzantinci a Peršané zápasili na počátku 7. století mezi sebou, Mohamed, prorok nově se rodícího náboženství zvaného islám, začal na Arabském poloostrově šířit svoji víru. V roce 622, kdy Herakleios zahájil svoji protiofenzivu proti Sásánovcům, Mohamed opustil Mekku, obchodní a politické centrum ve střední Arábii, a vydal se do Medíny. Po osmi letech bojů si Mohamed Mekku podrobil a dosud rozdělené beduínské kmeny stmelil v jednotnou náboženskou pospolitost vyznávající islám.\n\nPodle muslimské tradice Mohamed údajně vyslal posly, aby různým soudobým panovníkům, včetně byzantského císaře, ohlásili zrod islámu a vybídli je k jeho přijetí. Ještě za prorokova života došlo v roce 629 k prvnímu menšímu střetu Byzantinců s muslimy v oblasti východně od Mrtvého moře. Vlastní počátek islámské expanze však nastal až po Mohamedově smrti v roce 632, když po něm nastoupivší chalífové nasměrovali bojovnost a náboženský entuziasmus Arabů, dříve se svářících mezi sebou, proti Byzanci a Persii. Na přelomu let 633 a 634 muslimové zintenzívnili své vpády do jižní Palestiny, přičemž uštědřili Byzantincům porážku nedaleko Gazy. Přitom těžili z příznivých okolností napomáhajících jejich útoku, protože Byzantinci dosud plně neobnovili svoji kontrolu nad Sýrií a Palestinou, kromě toho postrádali ucelenou koncepci obrany těchto teritorií a redukovali platby spojeneckým křesťanským Arabům. Záměrům muslimů nahrávala i lhostejnost a apatie syrské populace, jež připravila Byzantince o nezbytnou místní podporu.\n\nHerakleios, pobývající tehdy střídavě v Antiochii a Emese (Homs), pochopil plný rozsah vyvstávající hrozby a shromáždil vojenské sbory, do jejichž čela postavil vedle jiných velitelů i svého bratra Theodora. Nato muslimové povolali z Iráku vojevůdce Chálida ibn al-Valída, který přešel přes Syrskou poušť a nečekaně udeřil na město Bostra. Koncem července 634 muslimové přesvědčivě zvítězili v bitvě u Adžnádajnu, po níž Byzantinci vyhledali záchranu v úprku do syrských měst. Theodor upadl u císaře v nemilost, kvůli čemuž byl poslán do Konstantinopole a vzápětí uvězněn. Po vítězství u Adžnádajnu se muslimové mohli volně pohybovat a šířit strach po celé Palestině. Naproti tomu Byzantinci se rozhodli bránit opevněná města a vyvarovat se nových bitev. Byzantskou strategii ovšem narušil houževnatý postup muslimů, jimž se během roku 635 poddal Damašek a Emesa.\nProti vytrvale postupujícím muslimům, směřujícím stále více na sever, vyslal Herakleios v roce 636 všechny dostupné vojenské síly sestávající z vybraných oddílů rozmístěných poblíž hlavního města, početného kontingentu Arménů a arabských pomocných sborů zahrnujících Ghasánovce. Velením na straně Byzantinců byli pověřeni arménský vojevůdce Vahan a sakellarios Theodoros Trithurios. Masivní byzantský protiútok přiměl muslimské Araby k vyklizení obou měst obsazených jimi v předcházejícím roce, načež se stáhli do rozeklané krajiny severně od řeky Jarmúk v dnešní jižní Sýrii. Na tomto místě s nimi Byzantinci od poloviny července sváděli sérii rozhořčených střetů, při nichž byli v nepříznivém terénu odříznuti od svého tábora a zatlačeni do bezvýchodné pozice. Bitva u Jarmúku vyvrcholila 20. srpna 636, kdy vítězní muslimové podnikli finální útok do dezercemi křesťanských Arabů a všeobecnou demoralizací rozvrácených byzantských řad.\n\nByzantské vojsko, naprosto paralyzované krvavou pohromou u Jarmúku, pozbylo svoji soudržnost a nedokázalo zaujmout novou obrannou linii. Pravděpodobně již koncem roku 636 císař opustil svůj hlavní stan v Antiochii a oklikou přes Edessu a Samosatu zamířil ke Konstantinopoli. Muslimové zatím znovu vtáhli do Damašku a v roce 637 se zmocnili měst Emesy a Gazy. V témže roce se obležený Jeruzalém vzdal příchozímu chalífovi Umarovi. Dalším územním ztrátám Byzantinci dočasně zamezili sjednáním jednoročního příměří s muslimy ve městě Chalkis. Po jeho vypršení však muslimové obnovili svoji expanzi a takřka bez odporu si roku 638 podrobili Antiochii a severní Sýrii. Posléze opanovali také Edessu a byzantskou Mezopotámii. V držení Byzantinců tudíž zůstávaly pouze izolované přístavy na pobřeží Sýrie a Palestiny. Následujícího roku vypukl mor, jenž přibrzdil rozmach muslimů a dopřál Byzantincům oddechový čas k přeskupení vojska v Malé Asii a k vytvoření pásu země nikoho jižně od pohoří Taurus.\n\nZávěr Herakleiova života tíživě poznamenaly neúspěchy ve válce s muslimskými Araby, jeho zhoršující se zdravotní stav a narůstající rozpory uvnitř vládnoucí dynastie. Po odchodu ze Sýrie se císař odebral do svého paláce Hiereia na asijské straně Bosporu. Do Konstantinopole se Herakleios zdráhal vrátit a učinil tak teprve, když byl přes úžinu vystavěn most z lodí, přes nějž mohl přejet na koni. Někteří moderní badatelé z toho usuzují, že mohl trpět hydrofobií. Vedle možných psychických problémů musel císař snášet vytrvalé odsuzování svého manželství s Martinou. Z tohoto mimořádně plodného svazku vzešlo asi deset potomků, z nichž čtyři předčasně zemřeli a jiní byli postižení, což bylo pokládáno za Boží trest. Kvůli kritice Herakleiova manželství zřejmě padl jeho bratr Theodor. V roce 637 se Theodorův stejnojmenný syn zapojil do nezdařeného spiknutí, jehož cílem bylo odstranění Herakleia a dosazení císařova nelegitimního syna Athalaricha na trůn. Mladší Theodor a Athalarich byli po ztroskotání této akce krutě zmrzačeni. V červenci 638 Herakleios jmenoval svého a Martinina syna Heraklona císařem, čímž ještě více prohloubil rivalitu a napětí mezi svými potomky z prvního a druhého manželství.\n\nPo dobytí Sýrie a Mezopotámie muslimové nasměrovali svoji expanzi do dalších zemí: koncem roku 639 arabský vojevůdce Amr ibn al-Ás započal invazi do Egypta. V následujícím roce muslimové pronikli do byzantské Arménie. Téhož roku Byzantinci pozbyli město Caesarea Maritima, svůj poslední opěrný bod v Palestině. V Egyptě vpadli Arabové do údolí Nilu a zvítězili nedaleko pevnosti Babylon nacházející se v dnešní Káhiře. Úspěchy muslimů přesvědčily alexandrijského patriarchu Kyra o nutnosti vyjednávání s útočníky, avšak jeho iniciativa narazila na císařovu rozhněvanou reakci. Za těchto pesimisticky vyhlížejících okolností, nasvědčujících blížícímu se byzantskému zhroucení v Egyptě, Herakleios 11. února 641 v Konstantinopoli zemřel.\n\nHerakleiova vláda bývá běžně chápána jako přelomové období, v jehož průběhu se stále ještě mohutné římské impérium zmenšilo v pouhý pozůstatek své zašlé velikosti. Když se Herakleios chopil moci, vnitřně rozvrácený byzantský stát byl vystaven smrtelnému nebezpečí ze strany perských Sásánovců. Císař se záhy ocitl na pokraji úplné porážky, aby nakonec s vynaložením nejvyšších obětí vydobyl o to grandióznějšího vítězství. Sotva pominula perská hrozba, vynořila se na obzoru nespoutaná síla islámu inspirující arabské beduíny k dalekosáhlým výbojům trvale měnícím mapu Středního východu a celého Středomoří. Před zahájením náporu Arabů se říše nestihla vzpamatovat z předchozího vyčerpávajícího zápasu, takže postrádala prostředky a energii k podniknutí nového protiúderu. Pohoří Taurus chránící Malou Asii před vnějšími útoky se tudíž stalo permanentní hranicí oddělující křesťany a muslimy ovládané země. Kromě toho většina někdejších balkánských provincií byla obsazena Slovany. Odhaduje se, že v důsledku rozsáhlých územních ztrát poklesly příjmy císařské pokladny ve srovnání s 6. stoletím zhruba o tři čtvrtiny. Herakleiova snaha o zahlazení roztříštěnosti křesťanské obce se jeví být jedním z jeho nejvážnějších nezdarů, třebaže jen málokdo jiný by byl schopen obstát v této zkoušce lépe. Žádný jiný byzantský císař nedosáhl takových výšin a zároveň nepadl tak hluboko. J. B. Bury a John Julius Norwich se proto shodují, že Herakleios žil příliš dlouho. Warren Treadgold ho v podobném duchu označil za impozantní, přesto tragickou postavu.\n\nNázory současných historiků na Herakleiovy činy nejsou zcela jednoznačné. Jeho vyzdvihování v polovině minulého století bylo postupně vyvažováno kritičtějším hodnocením. Georgij Aleksandrovič Ostrogorskij ho považoval za velkého reformátora, do značné míry určujícího budoucí směřování a vývoj středověké Byzance. Tato teze je ovšem moderními badateli popírána, neboť Herakleios usiloval především o zachování či obnovení dřívějšího uspořádání. Veškeré zásadní změny, mající pronikavý dopad na charakter státu, se odehrávaly v dlouhodobějším horizontu a převážně nezávisle na panovníkově vůli. Herakleios byl navíc poněkud kontroverzní osobností, přihlédneme-li k jeho manželství s neteří, příklonu k monotheletismu, odsouzenému později za herezi, a k běžné praxi přenášení odpovědnosti za vlastní neúspěchy na jiné. Na druhou stranu oplýval nespornými vojevůdcovskými a politickými schopnostmi a mnohem důvěrněji než kterýkoli z jeho předchůdců se seznámil s poměry ve východních provinciích. Až do konce svého života zůstal pozoruhodně energický a nezdolný. Ačkoli nedokázal odvrátit mohutný příval z Arabského poloostrova, nebýt jeho vedení, Konstantinopol by patrně podlehla Peršanům a stěží by mohla několik dalších staletí sloužit jako hráz chránící Evropu před muslimy.\n\n\n\n"}
{"id": "35248", "url": "https://cs.wikipedia.org/wiki?curid=35248", "title": "Jaroslav Palliardi", "text": "Jaroslav Palliardi\n\nJaroslav Palliardi (10. února 1861 Telč – 12. března 1922 Moravské Budějovice) byl moravský archeolog, který působil především na Znojemsku a uvedl tento region do povědomí odborné veřejnosti. Zároveň je tvůrcem základní chronologie moravského eneolitu, která byla později rozšířena a upravena i pro eneolit středoevropský.\n\nJaroslav Palliardi se narodil 10. února 1861 v Telči. Jeho předkové pocházeli z Itálie (mezi jeho příbuzné patřil slavný architekt Ignác Jan Nepomuk Palliardi, který navrhl knihovnu Strahovského kláštera v Praze). Vystudoval práva v Praze a po studiích se uchytil v notářské kanceláři ve Znojmě. Od roku 1897 byl notářem ve Vranově nad Dyjí a o dva roky později se přesunul do Moravských Budějovic.\n\nOd mládí projevoval zájem o archeologii a získal v tomto oboru rozsáhlé znalosti. Během působení ve Znojmě začal s výzkumy na tamějším přemyslovském hradě a také navázal kontakty s okruhem archeologů okolo Vlasteneckého spolku musejního v Olomouci, v jehož čele tehdy stál Jindřich Wankel. Od 1886 přispíval do Časopisu Vlastivědné muzejní společnosti, od 1893 jej redigoval. Roku 1909 se stal členem nově vzniklého Moravského archeologického klubu.\n\nKopal na různých místech Znojma (vedle hradu zkoumal například opevnění na Hradišti sv. Hypolita) a roku 1888 na základě nálezů ve Znojmě-Novosadech rozpoznal kulturu s moravskou malovanou keramikou. V 90. letech na základě dalšího výzkumu vyšla ve Vídni studie \"Die neolithischen Ansiedelungen mit bemalten Keramik in Mähren und Niederösterreich\".\n\nOd 90. let společně s Františkem Vildomcem prováděl výzkumy v Jaroměřicích nad Rokytnou, ve Střelicích, v Boskovštejně, v Křepicích, Těšeticích aj. V roce 1911 vytvořil první periodizaci kultury s moravskou malovanou keramikou.\n\nV letech 1909–1915 proběhl jeho nejdůležitější výzkum ve Starém Zámku u Jevišovic, kde rozlišil pět vrstev nejdůležitějších kultur moravského eneolitu, na jejichž základě vytvořil chronologii pro moravský eneolit. V roce 1914 publikoval klasickou studii o relativní chronologii moravského eneolitu \"Die relative Chronologie der jünger Steinzeit in Mähren\". Jeho výsledky se staly součástí všech středoevropských chronologických systémů.\n\nVětšina výsledků jeho výzkumů zůstala zachována jen v rukopisech, na jeho práci navázala až Anna Medunová-Benešová, která v roce 1972 publikovala katalog nálezů z Jevišovic - Starého Zámku. Palliardiho rozsáhlá soukromá sbírka archeologických nálezů se dnes nachází v Moravském zemském muzeu v Brně.\n\nPalliardi se zajímal i o veřejný život ve svém okolí. Byl aktivním členem Sokola a publikoval několik ostrých statí proti církvi: \"Papežství jako překážka kulturního vývoje lidstva\" v roce 1909 a \"Bible, věda a církve\" v roce 1910.\n\n15. září 2015 byla na domě, ve kterém v Moravských Budějovicích žil, odhalena pamětní deska s portrétem. Odhalení se konalo při příležitosti \"Mezinárodního archeologického sympozia 100. výročí relativní chronologie neolitu a eneolitu Jaroslava Palliardiho\".\n\n"}
{"id": "35268", "url": "https://cs.wikipedia.org/wiki?curid=35268", "title": "Miloš Jirko", "text": "Miloš Jirko\n\nMiloš Jirko (20. ledna 1900 Němetice u Valašského Meziříčí – 24. června 1961 Praha) byl český redaktor, básník, knihovník a překladatel.\n\nByl synem učitele, dětství prožil v rodných Němeticích. Po studiích na gymnáziu ve Valašském Meziříčí (1911–1919), která byla v roce 1918 přerušena vojenskou službou v I. světové válce, studoval moderní filologii na Karlově univerzitě v Praze a na Univerzitě Komenského v Bratislavě. Studia v roce 1923 ukončil, doktorát získal v roce 1924 prací \"Románové dílo Jiřího Karáska ze Lvovic\".\n\nDo roku 1925 žil v Praze, kde byl do roku 1930 redaktorem \"Českého slova\"; 1930–1940 byl zaměstnán jako knihovník Ústřední knihovny hlavního města Prahy. V roce 1940 byl zatčen a až do konce války vězněn jako člen domácího odboje. V pražské knihovně pracoval i v letech 1945–1948. Po osvobození se vrátil do pražské Městské knihovny, kde pracoval do roku 1948. Poté žil jako spisovatel z povolání.\n\nPřispíval do časopisů a deníků \"Cesty\", \"Června\", \"Kmene\", \"Hosta\", \"Severu a východu\", \"Lumíru\", \"Lidových novin\" a \"Pestrý týden\" (Báseň \"Umřel\" k úmrtí T. G. M.).\n\nByl znám především jako básník, ovlivněny verši Fráni Šrámka, Karla Tomana a Stanislava Kostky Neumanna. Jeho poezie je poznamenána senzualismem.\n\n\nPřekládal také z němčiny (např. Erich Maria Remarque): \"Čas žít, čas umírat\".\n\n\n"}
{"id": "35269", "url": "https://cs.wikipedia.org/wiki?curid=35269", "title": "Petr Skarlant", "text": "Petr Skarlant\n\nPetr Skarlant (22. února 1939 České Budějovice – 13. května 2019) byl český básník, spisovatel, dramatik a překladatel.\n\nPetr Skarlant se vyučil chemikem (1956). Poté pracoval v několika dělnických profesích. Roku 1959 se přestěhoval do Prahy, kde pracoval jako knihovník a vystudoval knihovnickou školu, poté studoval filosofickou fakultu.\n\nV roce 1968 byl jedním ze zakládající členů KANu. Roku 1969 se stal spisovatelem z povolání, roku 1971 nastoupil na místo redaktora poezie, kde pracoval až do r. 1974. Poté byl opět spisovatelem na „volné noze“ a to až do roku 1988, kdy opět pracoval jako redaktor poezie. Od roku 1990 se živil jako spisovatel. Při vzniku ODS se stal jejím členem, ale později vystoupil.\n\nByl členem PEN klubu a Obce spisovatelů. Roku 2001 obdržel od EU cenu za literaturu.\n\nVe svém díle se zabývá milostnou tematikou.\n\n\nCyklus \"Věku slasti: Milostné dějiny české buržoazie\", rodinná sága rodiny Skotáků vyprávějící osudy členů této rodiny od 40. let do konce 20. století.\n\n\n\n\n"}
{"id": "35279", "url": "https://cs.wikipedia.org/wiki?curid=35279", "title": "Hanlonova břitva", "text": "Hanlonova břitva\n\nHanlonova břitva je aforismus předkládaný jako důsledek Finaglova zákona a Occamovy břitvy. Zní:\n\nPůvod termínu je nejasný, podobné moudrosti byly přisuzovány Napoleonovi, Williamu Jamesovi a dalším. Podle Josepha Biglera je autorem citátu jakýsi Robert J. Hanlon, který jej nabídnul do knihy vtipů týkajících se Murphyho zákona.\n\nPodobný citát se nachází v krátké povídce \"Logic of Empire\" (\"Logika impéria\"), kterou v roce 1941 napsal Robert Heinlein („Přisuzujete ničemnosti to, co je výsledkem prosté hlouposti.“), takže podle některých je \"Hanlonova břitva\" pouhou zkomoleninou \"Heinleinovy břitvy\".\n\nMoudrosti s podobným obsahem jsou i v mnoha dalších literárních dílech. V Goethově díle \"Utrpení mladého Werthera\" (1774) se objevuje „…nedorozumění a nedbalost stvořily v tomto světě více zmatků než podvody a zášť. Přinejmenším druhé dvě jsou mnohem méně časté.“\n\nHanlonova břitva je velice oblíbená u hackerů, často se objevuje v e-mailových signaturách či uvítacích zprávách.\n\n"}
{"id": "35282", "url": "https://cs.wikipedia.org/wiki?curid=35282", "title": "Ontogeneze", "text": "Ontogeneze\n\nOntogeneze (z řec. \"ών\", \"ón\" = jsoucí a \"γένεσις\", \"genesis\" = zrození, původ) anebo morfogeneze (z řec. \"μορφογενεσις\" = původ tvaru) znamená původ a vývoj jedince (organizmu), a to v protikladu k fylogenezi, vývoji druhu. Ontogeneze obvykle začíná oplodněním vajíčka a vede k dospělé formě. Ontogeneze spolu s fylogenezí náleží do evoluční biologie.\n\nTeorie, že ontogeneze rekapituluje fylogenezi (tak zvaný Haeckelův zákon), to znamená, že vývoj jedince přesně zrcadlí vývoj druhu, je dnes již překonaná. Faktem však stále zůstává, že mezi ontogenezí a fylogenezí existují vzájemné vztahy, které vysvětluje evoluční teorie.\n\nOntogeneze je proces, kterým prochází jedinec od splynutí pohlavních buněk až po dospělost. U jednotlivých druhů živých organizmů je tento proces velmi rozdílný.\n\nRozlišujeme vývoj (vývin) přímý a nepřímý. Přímý vývin je typ ontogeneze, při němž se rodí mladý jedinec morfologicky i anatomicky již velmi podobný dospělci. Při vývinu nepřímém probíhá ontogeneze přes stadium larvy, která se více nebo méně liší od dospělce.\nU nepřímého vývoje se rozlišuje proměna dokonalá a nedokonalá, podle toho, zda se larva mění v dospělce přes stadium kukly.\n\nVývoj jedince u živočichů začíná oplodněním vajíčka, přičemž splývá zralá samčí pohlavní buňka (spermie) se zralou samičí pohlavní buňkou (vajíčkem – \"oocytem\"). Za normálních okolností se v každé buňce těla (samozřejmě kromě pohlavních buněk), nacházejí chromozomy v párech. K dělení takovýchto buněk dochází způsobem nazývaným mitóza. Pohlavní buňky obsahují jeden chromozóm z každého páru (haploidní sada) a vznikají způsobem dělení nazývaným meióza. Splynutím pohlavních buněk (a jejich jader) je v oplodněném vajíčku obnovená výbava jádra s dvojicemi chromozomů (diploidní sada).\n\nOplodněné vajíčko se rychle dělí mitózami. Mezi dceřinými buňkami na povrchu vajíčka zůstávají charakteristické rýhy. Dělení oplodněného vajíčka se proto jinak také nazývá rýhování. Vývoj rýhujícího se vajíčka je možné popsat na příkladě obojživelníků. Po několika rýhovacích dělení vzniká shluk buněk, morula. Dalším dělením se morula mění na jednovrstvý dutý kulovitý útvar, blastulu. Jednovrstvová blastula se dále procesem zvaným gastrulace mění na dvojvrstvý zárodek, gastrulu. Vrstvami gastruly jsou vnější zárodeční list – ektoderm a vnitřní zárodeční list – entoderm. Nejjednodušší gastrulace probíhá vchlípením části buněk blastuly, invaginací. Vznikne dvouvrstvový útvar s malým otvorem jako pozůstatkem vchlípení. Tento otvor se nazývá blastoporus. Vzniklá dutina gastruly se nazývá prvostřevo – archenteron.\n\nPo gastrulaci, kterou vznikly ektoderm a entoderm, se vyvíjí třetí zárodečný list – mezoderm. Nejjednodušší způsob jeho vzniku pozorujeme u obojživelníků. Buňky, které byly původně součástí povrchové vrstvy gastruly se nahromadí v oblasti blastoporu. Odtud se vsouvají mezi ektoderm a entoderm do oblasti budoucí zádové části zárodku. V střední čáře tohoto vysouvajícího se útvaru vzniká materiál budoucí struny hřbetní (chorda dorsalis). Buňky po jejích stranách tvoří vlastní mezoderm. Celý útvar se někdy nazývá chordomezodermální materiál. Struna hřbetní je u obojživelníků trvalým orgánem. U obratlovců se sice vyvíjí, ale jako celek se udrží jen dočasně po dobu embryonálního vývoje.\n\nMezoderm vytváří po vstupu mezi ektoderm a entoderm dvě hlavní oblasti. Podél hřbetní struny se člení na jednotlivé úseky nazývané segmenty – somity. Dále od chordy se toto členění vytrácí a mezoderm se štěpí na listy. Jeden z nich se přikládá k ektodermu a nazývá se somatopleura, druhý k entodermu a nazývá se splanchnopleura. Mezi nimi se nachází dutina, nazývaná coelom anebo célomová dutina.\n\n\n"}
{"id": "35288", "url": "https://cs.wikipedia.org/wiki?curid=35288", "title": "Cchinvali", "text": "Cchinvali\n\nCchinvali (, [Cchinval], , [Cchinvali]) je hlavní město a jediné větší sídlo separatistické republiky Jižní Osetie v severní Gruzii. Město leží v údolí řeky Didi Liachvi (Velká Liachvi), levého přítoku Kury, 90 km severozápadně od Tbilisi. Cchinvali má 33 700 obyvatel (odhad 2005) a je průmyslovým střediskem Jižní Osetie – nacházejí se zde menší podniky elektrotechnické, dřevařské, potravinářské, textilní a chemické.\n\nNázev Cchinvali je odvozen z gruzínského slova \"Krtskhinvali\" (ქრცხინვალი, „země habrů“), což je také historické jméno města. Mezi lety 1934 a 1961 neslo město na počest sovětského vůdce J. Stalina jméno Staliniri.\n\nPo staletí bylo Cchinvali jen nevelkou osadou, větší růst zaznamenalo až v 19. století po připojení Zakavkazska k Rusku, kdy tudy procházela důležitá silnice. Sovětský komunistický režim byl ve městě zaveden v březnu 1921 po vpádu Rudé armády. V roce 1922 bylo město ustaveno hlavním městem Jihoosetské autonomní oblasti v rámci Gruzínské sovětské socialistické republiky. V roce 1940 byla dokončena železniční trať z Gori.\n\nSnahy jihoosetského obyvatelstva o připojení k Severní Osetii (součásti Ruské federace) roku 1989 vedly v letech 1990 až 1992 ke krvavým střetům mezi osetskými separatisty, podporovanými Ruskem, a gruzínskou vládou. Během bojů bylo Cchinvali, ležící při samém jižním pomezí Osetie, značně poškozeno a mnoho etnických Gruzínů, tvořících před válkou 16 % obyvatelstva, město opustilo. Od roku 1992 do roku 2008 panovalo v oblasti příměří, narušené krátce pouze v létě 2004.\n\nDne 8. srpna 2008 ohlásila Gruzie, že její vojenské jednotky vstoupily po celonočním bombardování do města, aby „na území separatistické republiky obnovily ústavní pořádek“. Po intenzivních bojích obsadila město 10. srpna ruská armáda. Velká část města byla zničena, vedení separatistické republiky i většina civilistů uprchla a na ulicích se nacházela mrtvá těla. Po obsazení ruskou armádou město opět začalo sloužit jako sídlo jihoosetské vlády a škody způsobené válkou již byly opraveny. Ve městě se nachází početná ruská vojenská posádka.\n\n"}
{"id": "35291", "url": "https://cs.wikipedia.org/wiki?curid=35291", "title": "Komárom", "text": "Komárom\n\nKomárom ( , ) je město v okrese Komárom v župě Komárom-Esztergom v severozápadním Maďarsku, u hranic se Slovenskem na pravém břehu Dunaje, který je odděluje od slovenského Komárna. V Komáromu žije 19 577 obyvatel (2008), je zde významný říční přístav. Se svým slovenským jmenovcem je město spojeno železničním a silničním mostem.\n\nV létě 1763 utrpělo město vážné škody po mohutném zemětřesení, které si zde vyžádalo přes 80 mrtvých.\n\nDnešní Komárom se dříve jmenovalo \"Újszőny\", bylo to jen předměstí samotného historického města Komárno, ležícího dnes za maďarskými hranicemi na Slovensku a v maďarštině je pro odlišení označováno jako Rév Komárom. Roku 1896 bylo spojeno přes Dunaj mostem Erzsébet híd, v letech 1919 a 1920 bylo zase rozděleno státní hranicí, od této doby se začalo na jižní straně město rozvíjet.\n\nV Komáromu je továrna finské společnosti Nokia. Byla založena v roce 1999 (výroba zahájena začátkem 2000) a za tu dobu se v ní vyrábělo mnoho modelů, například Nokia 6300 nebo nová dotyková Nokia 5800. 26. ledna 2009 v ní byla vyrobena stříbrná Nokia N79, která byla pětistým miliontým kusem vyrobeným v této továrně.\n\n\n\n"}
{"id": "35292", "url": "https://cs.wikipedia.org/wiki?curid=35292", "title": "Oucmanice", "text": "Oucmanice\n\nObec Oucmanice (nem.: \"Autzmanitz\"; (stare) \"Walzmannsdorf\") je malá obec v Pardubickém kraji, okrese Ústí nad Orlicí. Žije zde obyvatel. Oucmanice leží přibližně 9 km západně od Ústí nad Orlicí a 1,5 km jižně od Brandýsa nad Orlicí. Z geomorfologického hlediska se nachází na hranicích Kozlovského hřbetu a Choceňské tabule.\n\nS Oucmanicemi sousedí šest katastrálních území: Sudislav nad Orlicí, Jehnědí, Svatý Jiří, Loučky, Zářecká Lhota a Brandýs nad Orlicí.\n\nObec Oucmanice byla založena v rámci první fáze kolonizace pohraničních území ve 13. století. Poprvé se připomíná v roce 1292 v zakládací listině zbraslavského kláštera (kláštera Aula Regia) českého krále Václava II.\n\nV roce 1307 byla obec již majetkem Vítka ze Švábenic z nedalekého lanšperského panství. Do poloviny 16. století byla součástí litomyšlského panství Kostků z Postupic, kdy se stala součástí panství Brandýs nad Orlicí.\n\nPodle tereziánského katastru českého z roku 1757 patřily Oucmanice Hradeckému kraji, panství Brandýs nad Orlicí, jehož držitelem byl hrabě František Norbert Trautmansdorf. Po zrušení poddanství byla obec roku 1850 přidělena do obvodu Okresního hejtmanství ve Vysokém Mýtě. K 1. únoru 1951 byly Oucmanice přesunuty z vysokomýtského okresu do okresu Ústí nad Orlicí.\n\nV zakládací listině zbraslavského kláštera je obec pojmenována villa \"Walczmanni\", brzy se však začíná používat označení \"Valcmanice\". Název obce poukazuje na německý původ lokátora, z české přípony -ice se odvozuje český původ osídlení nebo rychlé počeštění dříve německé vsi. Od druhé poloviny 17. století se objevuje název \"Aucmanice\" (používal se též německý zápis \"Autzmanitz\"). Ve druhé polovině 19. století jsou to pak názvy \"Úcmanice\" a \"Oucmanice\" (název Úcmanice se používal ve snaze o spisovnost dle analogie ouřad - úřad).\n\n\n"}
{"id": "35294", "url": "https://cs.wikipedia.org/wiki?curid=35294", "title": "Mléčnice (zemědělství)", "text": "Mléčnice (zemědělství)\n\nMléčnice je samostatná místnost v dojírně, kde je umístěna nádrž pro nadojené mléko, umývárna dojícího stroje včetně konví, pracovních pomůcek a zázemí (šatna, umývárna, WC). V mléčnici se mimo jiné kontroluje mléko na přítomnost somatických (tělních) buněk od krav se zánětem vemene (mastitida). Dělají se zde tzv. kontrolní odběry mléka. Rovněž je obvyklé, že se v mléčnici podepisují související dokumenty s odvozem mléka do mlékárny.\n\nMléko musí být skladováno až do odběru v mléčnici nebo místnosti pro jeho skladování. Mléčnice musí být používány pouze pro činnosti související s ošetřením mléka a s dojícím zařízením.\n\n"}
{"id": "35295", "url": "https://cs.wikipedia.org/wiki?curid=35295", "title": "Nyíregyháza", "text": "Nyíregyháza\n\nNyíregyháza [ňíreďháza] je město v severovýchodním Maďarsku. Leží v župě Szabolcs-Szatmár-Bereg (jejímž je správním centrem). Žije zde obyvatel.\n\nPrvní zmínky o městě jsou z roku 1209. Ze záznamů z roku 1326 je navíc známo, že v této době mělo i kostel. V 15. století už zde žilo okolo 400 obyvatel. Během turecké nadvlády bylo zničeno, znovuosídleno až v 30. letech 17. století. V dobách protirakouské vzpoury se město rozvíjelo, stěhovali se sem hlavně Slováci. Na konci 18. století zde žilo již 7 500 lidí, bylo to největší město v celém okolí. Postupně se vymanilo z feudálního vlivu; začaly vznikat školy, nemocnice a také nová radnice. Železnice se sem dostala roku 1858, díky ní vznikla i pošta a telegrafní úřad. Na začátku minulého století, v roce 1911 se zavedly tramvaje. Během 1. světové války okupovali Nyíregyházu Rumuni 10 měsíců. Dnes sem jezdí hlavně turisté. Nyíregyháza je rodištěm maďarské zpěvačky Oláh Ibolya.\n\n\n"}
{"id": "35296", "url": "https://cs.wikipedia.org/wiki?curid=35296", "title": "Algebraické číslo", "text": "Algebraické číslo\n\nAlgebraické číslo je každé komplexní číslo, které je kořenem nějakého polynomu (mnohočlenu) s racionálními koeficienty. Nejmenší stupeň polynomu, jehož je dané algebraické číslo kořenem, se nazývá stupeň tohoto algebraického čísla. Každé racionální číslo je algebraické. Iracionální číslo formula_1 je algebraické číslo, neboť je řešením rovnice formula_2. Naopak Ludolfovo číslo formula_3 algebraické není, což dokázal roku 1882 Ferdinand von Lindemann. Taková čísla, která nejsou kořenem žádného polynomu s racionálními koeficienty, se nazývají transcendentní. Lze ukázat, že v jistém smyslu většina iracionálních čísel je transcendentních.\n\nZ poznatků algebry a geometrie plyne, že pomocí kružítka a pravítka (bez stupnice) lze sestrojit právě a jen ty úsečky, jejichž délky jsou algebraická čísla stupně mocniny dvou. Z toho plyne neřešitelnost některých geometrických úloh jako je kvadratura kruhu, trisekce úhlu či duplikace krychle.\n\nAnalogie algebraického čísla pro jiná tělesa než racionální čísla se nazývá algebraický prvek.\n\n\n"}
{"id": "35297", "url": "https://cs.wikipedia.org/wiki?curid=35297", "title": "Mléčnice (botanika)", "text": "Mléčnice (botanika)\n\nMléčnice je struktura vyskytující se u některých rostlinných druhů, které slouží k hromadění a v případě poranění k ronění mléčné a lepkavé šťávy – latexu. Latex obsahuje hořké nebo jedovaté látky, díky čemuž slouží jako ochrana rostliny před býložravci. Další funkcí latexu, který se uvolňuje z poškozené rostliny je, že se sráží a uzavírá tak cévy. Mléčnice mohou být dvojího typu: nečlánkované mléčnice a článkované mléčnice. Každý z typů se vyskytuje u jiného druhu a čeledi rostlin.\n\nNečlánkované mléčnice jsou jednotlivé, vícejaderné buňky obsahující latex. Vznikají z buněk, které jsou přítomné již v semeni – zárodku. Poté, co semeno vyklíčí a rostlina roste, mléčnice se rozrůstají také. Vyskytují se např. u morušovitých a brslenů. U pryšcovitých rostlin dosahuje délky až několika metrů.\n\nSkládají se z buněk, přepážky mezi nimi jsou však nejčastěji zcela rozpuštěny. Uvnitř buňky jsou vakuoly, dále nástěnná cytoplazma a leukoplasty. V každém článku, který se vytvoří z buňky, je jádro.\n\nVýskyt např. u čekankovitých a kaučukovníku.\n"}
{"id": "35299", "url": "https://cs.wikipedia.org/wiki?curid=35299", "title": "Jiří Žáček", "text": "Jiří Žáček\n\nJiří Žáček (* 6. listopadu 1945 Chomutov) je český spisovatel, překladatel, básník, autor učebnic, sběratel a tvůrce aforismů.\n\nNarodil se 6. listopadu 1945 v Chomutově. Dětství prožil v Kadani-Prunéřově a v jihočeských Strakonicích. Vystudoval Střední průmyslovou školu stavební ve Volyni (1959–1963) a stavební fakultu ČVUT v Praze (1963–1970). Po tříleté praxi na vodohospodářské správě v Benešově u Prahy se začal věnovat literatuře. Do roku 1991 pracoval jako redaktor nakladatelství Československý spisovatel, necelý půlrok v nakladatelství Carmen, v letech 1992–1994 v časopise Vlasta. Od té doby je spisovatelem na volné noze. V r. 2011 dostal v Bratislavě za své básnické dílo Cenu Jána Smreka a zařadil se tak k laureátům této prestižní slovenské ceny, jakými byli a jsou např. Tomas Tranströmer, Ludvík Kundera, G. Ajgi, R. Kunze, F. Mayröckerová nebo M. Matevski. Žije v Praze, je ženatý, má dvě děti (mezi nimi i syna Jakuba), vnuka a dvě vnučky.\n\n\nJeho básně někdy mají velmi blízko k aforismům, vyznačují se lehkostí a smyslem pro humor a parodii.\n\n\n\n\n"}
{"id": "35303", "url": "https://cs.wikipedia.org/wiki?curid=35303", "title": "Rychlovarná konvice", "text": "Rychlovarná konvice\n\nRychlovarná konvice je elektrický spotřebič který slouží k ohřívání vody až do bodu varu. \n\nRychlovarná konvice se obvykle skládá ze dvou částí – z vlastního tělesa konvice a z podstavce s přívodním kabelem. Během ohřevu musí být konvice na podstavci, s nímž je bezpečným způsobem elektricky propojena, ale jinak je možné ji snadno sejmout. To umožňuje s konvicí libovolně manipulovat, aniž by byl uživatel omezován přívodní šňůrou nebo byla ohrožena jeho bezpečnost. U některých provedení (cestovní) může být přívodní kabel připojen napevno k tělesu konvice.\n\nVodu ohřívá topné těleso, obvykle s výkonem od 1500 do 2500 W. Starší topná tělesa byla spirálová, novější konvice je mají vestavěna do dna. \n\nKonvice je vybavena bimetalovým spínačem, který po dosažení bodu varu odpojí topné těleso od přívodu elektrické energie. Tento spínač zároveň slouží jako bezpečnostní pojistka a ochrana proti požáru, neboť brání provozu bez vodní náplně. Moderní konvice mívají tyto spínače obvykle dva, takže je jejich úroveň bezpečnosti mnohem větší, než například u ponorných ohřívačů. Existují též konvice, které mohou omezovat ohřev vody na teplotu nižší, než je bod varu.\n\nVysoký elektrický výkon umožňuje rychlé ohřátí vody při vysokém proudu (při napětí 230 V jde asi o 6 – 11 A). To může způsobovat problémy zejména u starších nebo neodborně provedených elektrických rozvodů, nebo pokud je konvice připojena do stejného elektrického okruhu s jiným energeticky náročným spotřebičem.\n\nCelkově je však varná konvice pro ohřev vody úspornější než např. elektrický sporák, protože není třeba ohřívat tak velké hmoty mimo vlastní vody.\n\n"}
{"id": "35306", "url": "https://cs.wikipedia.org/wiki?curid=35306", "title": "Matice (rozcestník)", "text": "Matice (rozcestník)\n\nSlovo matice se užívá ve více významech\n\n\n\n\n\n\n"}
{"id": "35307", "url": "https://cs.wikipedia.org/wiki?curid=35307", "title": "Transkripce (DNA)", "text": "Transkripce (DNA)\n\nTranskripce („přepis“) je proces, při němž je, podle genetické informace zapsané v řetězci DNA, vyráběn řetězec RNA. RNA obvykle představuje prostředníka mezi genetickým materiálem a bílkovinami, jež se podle něho vyrábí. Existují však i některé nekódující RNA, které vznikají z DNA, ale nikdy z nich protein nevzniká. Transkripce je důležitá součást tzv. centrálního dogmatu molekulární biologie. Probíhá u všech známých organizmů včetně virů. U bakterií se odehrává volně v cytoplazmě, u některých vyšších organizmů (tzv. eukaryota) probíhá v buněčném jádře.\n\nV centru transkripce stojí enzym RNA polymeráza, schopný podle vzoru v podobě DNA vyrábět kopii v podobě RNA. Nejdříve se rozplete dvoušroubovice DNA, která se skládá z jednotlivých genů. RNA polymeráza se naváže na začátek genu a začne na nukleotidy DNA připojovat komplementární nukleotidy RNA (kupříkladu řetězec DNA v podobě A-T-C-G-G se do RNA přepíše jako U-A-G-C-C). Když se do mRNA přepíše celý gen, jednořetězcová lineární molekula RNA se odpojí a v typickém případě putuje k ribozomu, kde z ní v procesu translace vzniká bílkovina. Toto schéma je u všech organizmů podobné, ale při bližším pohledu se zejména bakterie (prokaryota) odchylují od typického modelu známého např. u živočichů či hub.\n\nRychlost transkripce je u eukaryot asi 1 200–2 000 nukleotidů za minutu (20–30 za sekundu). V laboratoři je však ve zkumavce (in vitro) možno dosáhnout poněkud nižší rychlosti, asi 100–300 nukleotidů za minutu.\n\nChybovost RNA polymerázy, tedy hlavního enzymu transkripce, je vyšší než u DNA polymeráz ovládajících replikaci. Při transkripci se objeví přibližně jedna chyba za 10 000 bází (chybovost 10), což však není příliš na závadu, protože životnost RNA molekul bývá v buňce poměrně krátká. Příčiny chybovosti RNA polymerázy jsou velmi různé. Může se například stát, že je do vznikající RNA začleněn místo guaninu adenin. Důvodem je v tomto případě neopravená deaminace cytosinu na uracil ve vzorovém vlákně DNA.\n\nTranskripce je v něčem podobná replikaci, tedy procesu, kdy se na základě jednoho řetězce DNA vytváří vlákno jiné. Oba tyto procesy jsou součástí centrálního dogmatu molekulární biologie, jehož součástí je tvrzení, že proteiny v těle vznikají na základě jakéhosi vzoru zapsaného v genech v DNA. Tyto geny jsou právě v procesu transkripce přepsány do RNA, označované jako primární transkript. Souhrn všech RNA vznikajících v buňce se nazývá transkriptom. V typickém případě vzniká zejména mRNA (jakýsi „návod na výrobu bílkovin“), ale někdy i jiné druhy RNA s poněkud odlišnou funkcí. Tyto tzv. nekódující RNA se liší od mRNA tím, že nekódují proteiny, přesto jsou však nezbytné:\n\nCelý proces, během něhož vzniká podle DNA molekuly řetězec RNA, je kontrolován složitou molekulární mašinérií, v jejímž centru stojí enzym RNA polymeráza. Tato polymeráza se naváže na začátek genu, jenž má být přepsán do RNA, načež postupuje nukleotid po nukleotidu a vyrábí z jednotlivých ribonukleotidů (ATP, CTP, GTP, UTP) řetězec RNA. Jeden gen může být přepisován zároveň několika RNA polymerázami, a tak mnohdy vznikne za hodinu z jediného genu až tisíc transkriptů. Celý proces je poměrně komplikovaný a obecně je možné transkripci rozdělit na čtyři fáze:\n\nPlatí některé zákonitosti:\n\n\nBakteriální RNA polymeráza je složitý bílkovinný komplex složený z několika podjednotek. Za iniciaci, tedy počáteční fázi transkripce, je zodpovědná především podjednotka sigma (sigma faktor, σ). RNA polymeráza se pohybuje po prokaryotické buňce a v oblasti zvané nukleoid (jakási prokaryotická obdoba jádra) volně klouže po dvoušroubovici DNA. Když RNA polymeráza rozezná promotor (tedy jistou sekvenci DNA označující začátek genu), naváže se pevně na DNA a krátce poté se uvolní z enzymu pryč již dříve zmíněná sigma podjednotka.\n\nNa konci genu se obvykle vyskytují palindromické sekvence. Existují dvě možnosti, jak u bakterií ukončit transkripci. V některých případech je na konci genu možné najít opakující se guanin–cytosin (G–C) vazby a následně sekvenci několika adeninových bází. RNA řetězec se vlivem této sekvence „zacuchá“, a vzniklé prostorové uspořádání je zřejmě signál pro RNA polymerázu, aby ukončila svou aktivitu. V druhém případě je k terminaci transkripce nutný protein rho, který rozpozná jistou sekvenci na RNA a vytrhne konec RNA řetězce z dosahu RNA polymerázy. Oba způsoby terminace však zřejmě vyžadují jisté pomocné bílkoviny a pomocné okolní sekvence, které jejich průběh ovlivňují.\n\nEukaryota, tedy například živočichové, rostliny či prvoci, se vyznačují poněkud odlišným způsobem transkripce. Mají ne jednu, ale rovnou tři druhy RNA polymeráz, každá se specializuje na jinou RNA. Nejdůležitější je bezpochyby RNA polymeráza II, která přepisuje geny kódující všechny bílkoviny, ale i většinu genů pro snRNA. RNA polymeráza I se nachází v jadérku a umožňuje přepis většiny ribozomální RNA (rRNA). RNA polymeráza III se účastní transkripce některých dalších rRNA a snRNA, hlavně však tRNA a některé další nekódující RNA.\n\nU eukaryot je pro iniciaci (spuštění) transkripce nutná přítomnost specifické sekvence na DNA, tzv. promotoru, a také některých transkripčních faktorů. Mezi tzv. obecné transkripční faktory v typickém případě (u RNA polymerázy II) patří jmenovitě TFIIA, TFIIB, TFIID, TFIIE, TFIIF a TFIIH. Alespoň pět se jich musí navázat na RNA polymerázu, čímž vznikne tzv. preiniciační komplex nutný k tomu, aby transkripce vůbec začala. Důležitou složkou transkripčního faktoru TFIID je tzv. TATA-vazebný protein (TBP). Ten se za pomoci dalších bílkovin obvykle váže na TATA box, což je klíčová část promotoru umístěného na začátku genu. TFIIH zase rozplete dvoušroubovici DNA (helikázová aktivita). Nakonec se všechny transkripční faktory – až na TFIIF – uvolní z RNA polymerázy a postupně dochází k elongaci řetězce přidáváním jednotlivých ribonukleotidů. Na rozdíl od bakterií se ve výsledném primárním transkriptu (molekule RNA bezprostředně po transkripci) vyskytují nejen kódující sekvence (exony), ale i introny, které žádný protein nekódují, a tak je řetězec RNA mnohdy výrazně delší než u bakterií. Ukončení, čili terminaci transkripce u eukaryot, způsobuje sekvence opakujících se adeninových bází (poly-A) za posledním exonem.\n\nVe většině případů je transkripce poměrně nekompromisně regulována, aby nedocházelo k nadměrné genové expresi, tzn. k vytváření velkého množství mRNA. Není totiž žádoucí (alespoň v případě mnohobuněčného organizmu) v každé buňce vytvářet všechny možné proteiny. Důležité regulační události se ději již před transkripcí. Zřejmě totiž hraje podstatnou roli, jakým způsobem je DNA v daném místě sbalena (kondenzována) a jak jsou organizovány tzv. nukleozomy. V typickém případě transkripci podporuje acetylace histonů; jejich deacetylace naopak transkripci tlumí. Transkripci mimo to také tlumí (různými mechanismy) metylace DNA. Uvažuje se také o tom, že transkripci aktivuje tzv. Z-DNA, tedy určitý typ prostorového uspořádání dvoušroubovice. Co se týče samotné transkripce, významnými regulátory jsou zejména tzv. transkripční faktory. U bakterií je často citovaným příkladem regulace transkripce tzv. lac operon.\n\n"}
{"id": "35308", "url": "https://cs.wikipedia.org/wiki?curid=35308", "title": "Henotikon", "text": "Henotikon\n\nHenotikon (řec. „sjednocení“; z ἕν \"hen\" jedno) byl edikt vyhlášený roku 482 byzantským císařem Zenonem, který měl za cíl urovnat teologické rozepře mezi přívrženci závěrů ekumenického Chalkedonského koncilu (451) a monofyzity, kteří se nacházeli především ve východních provinciích říše.\n\nZávěry Chalkedonského koncilu nebyly zcela odmítány, avšak v praxi ignorovány. Definice pravé víry, obsažená v \"Henotikonu\" se vracela zpět k závěrům předchozích koncilů, totiž Nikajskému (325), Prvnímu konstantinopolskému (381) a Efezskému (431).\n\nKompromisní formulace \"Henotikonu\" monofyzity vcelku uspokojovala, nemohla však přinést skutečný smír, protože se proti němu postavili papežové. Císařův zájem sjednotit nábožensky říši byl tak odsouzen ke ztroskotání. Namísto toho vedl výnos dokonce ke krátkou dobu trvajícímu schizmatu mezi Římem a Konstantinopolí (akakiánské schizma).\n\n"}
{"id": "35309", "url": "https://cs.wikipedia.org/wiki?curid=35309", "title": "Akakiánské schizma", "text": "Akakiánské schizma\n\nAkakiánské schizma (484 až 519) představovalo první závažné schizma mezi západní a východní církví.\n\nPojmenováno je po konstantinopolském patriarchovi Akakiovi (471–489), který na příkaz byzantského císaře Zenona vypracoval věroučnou formulaci nazvanou \"Henotikon\", která měla usmířit monofyzity s většinovou církví, která se držela závěrů Chalkedonského koncilu (451). Výnos tohoto císařského ediktu byl přijatelný pro monofyzity, a mohl tudíž upevnit náboženskou jednotu církve, poznamenanou předchozími teologickými spory. \"Henotikon\" však odmítla území někdejší západořímské říše, reprezentovaná papežem Felixem II. (483–492). Většina Itálie se nacházela již pod germánskou nadvládou a byla tak byzantskému císaři podřízena pouze teoreticky; papež mohl jednat nezávisle na císaři a roku 484 vypověděl církevní společenství východním patriarchátům. \n\nGermánským panovníkům, kteří byli většinou ariány, se tento spor mezi papežem a císařem zamlouval. Opačně jednal Theodorich Veliký, který se snažil pohnout císaře - nyní již Justina I., aby \"Henotikon\" odvolal. Roku 519 schizma končí; východní církev přijímá Hormisdovu formuli víry. Tento smír však vedl k vyostření konfliktu s monofyzity. Další snahy o náboženské sjednocení říše bude vyvíjet Justinián I.\n\n"}
{"id": "35310", "url": "https://cs.wikipedia.org/wiki?curid=35310", "title": "Lhota", "text": "Lhota\n\nLhota (případně Lhotka, Lhoty, Lhotky, či Lehota) je častý název vesnic, které vznikly v období vrcholné středověké kolonizace na území Čech, Moravy a Slovenska. Usuzuje se, že vznik těchto osad spadá hlavně do 13. století a 1. poloviny 14. století. Nejstarší písemný doklad Lhoty na českém území se vztahuje k roku 1199.\n\nS tímto názvem se můžeme setkat i v části Maďarska, v Polsku (v Polském Slezsku \"Ligota\", či \"Lgota\", ve východní části země \"Wola\", či \"Wólka\") a v Rusku (\"Wygoda\", či \"Sloboda\").\n\nPro některé české obce nesoucí tyto názvy existují německé výrazy \"Lhotta\" a \"Ellgoth\" (např. Lhota u Olešnice, německy \"Lhotta\"; Komorní Lhotka, německy \"Kameral Elgoth\"). Stejně tak jako pro české, existuje i pro polské obce \"Ligota\" německý výraz \"Ellguth\".\n\nObyvatelé nově založených osad měli určité povinnosti a práva vůči vrchnosti. Tyto povinnosti byly ale po určitou dobu po založení vesnice promíjeny (často 5 nebo 8 let). Tomuto období se říkalo \"lhóta\" (vlastně \"lehota\" – ulehčení, osvobození, odklad) a někdy se přeneslo do názvu nově založené osady.\n\nDnes se na území ČR nachází přes 300 Lhot, Lhotek či vesnic, které toto pojmenování mají v názvu. Největší z nich dle počtu obyvatel je Ostrožská Lhota na Uherskohradišťsku. Největší seskupení těchto vesnic je ve východních, jihovýchodních a jižních Čechách, tedy na území mimo staré sídelní území. Z toho se usuzuje, že vznik těchto vesnic náleží do pozdějších fází osídlovacího procesu, kdy se začaly osídlovat i méně hodnotné půdy ve vyšších polohách.\n\nZároveň je pro Lhoty typické, že byly zakládány místními obyvateli, konkrétně drobnými feudály v nevelké vzdálenosti od jejich vlastní vesnice. Pro to svědčí i názvy, které obsahují jméno zakladatele. Tato jména jsou ve valné většině slovanského původu.\n\nLhoty často disponují přívlastky, které se vztahují buď k osobě zakladatele (např. Horákova Lhota), nebo velikosti (Dlouhá Lhota) či podobné charakteristiky (Dolní Lhota, Písková Lhota).\n\nOd roku 1981 obyvatelé těchto obcí každoročně pořádají Sjezd Lhot a Lehot. Setkávají se zde obyvatelé těchto obcí z České republiky a ze Slovenska.\n\n\n"}
{"id": "35316", "url": "https://cs.wikipedia.org/wiki?curid=35316", "title": "Transkripce", "text": "Transkripce\n\nTranskripce (z lat. \"trans\" + \"scribere\" přepsat, vylíčit) má několik významů:\n\nVýsledek transkripce se nazývá transkript.\n\n"}
{"id": "35321", "url": "https://cs.wikipedia.org/wiki?curid=35321", "title": "Sed", "text": "Sed\n\ncodice_1 (zkratka pro \"stream editor\") je jednoduchý, ale výkonný počítačový program, sloužící k aplikaci rozličných předdefinovaných textových transformací na sekvenční proud textových dat. Po jednotlivých řádcích prochází vstupní soubor, dle pravidel určených v jednoduchém jazyku (sedovském skriptu) každý řádek upraví a poté vypíše. Sed původně vytvořil někdy na přelomu let 1973/1974 Lee E. McMahon z Bellových laboratoří jako unixový nástroj, dnes je však dostupný pro téměř všechny operační systémy podporující příkazový řádek.\n\ncodice_2 je často nazýván neinteraktivním textovým editorem. Od konvenčních textových editorů se odlišuje způsobem, jakým je vstup zpracováván. Místo toho, aby jednou prošel seznam příkazů a každý z nich aplikoval na celý text, uložený v paměti počítače, prochází codice_1 textovým souborem jednou a na každý řádek aplikuje seznam příkazů. Protože je v jednu chvíli v paměti jen jediný řádek, dokáže sed zpracovat i opravdu velké textové soubory.\n\nSedovské příkazy vychází z editoru codice_4 a většina příkazů funguje podobně, avšak v obrácené formě. Například: příkaz 25d znamená \"je-li toto řádek číslo 25, pak jej smaž (a nevypisuj)\", namísto \"jdi na řádek 25 a smaž ho\", jako tomu bylo v editoru codice_4. Důležitou výjimku tvoří příkazy pro kopírování a přesun, které zasahují do více řádků a nemají tedy v sedu přímý ekvivalent. Namísto nich přináší codice_1 zvláštní vyrovnávací paměť (buffer) a dodatečné příkazy pro práci s ním. Například příkaz edu pro zkopírování řádku 25 na řádek 76 (25t76) by byl v sedu proveden pomocí dvou příkazů (25h; 76g) pro uložení řádku do bufferu až do chvíle, kdy bude znovu použit.\n\nNásledující příklad ukazuje typické využití sedu:\n\ns znamená nahraď (substitute), g znamená globálně, tj. každý vyhovující výskyt na řádku bude nahrazen. Za prvním lomítkem začíná regulární výraz pro vyhledání. Za druhým lomítkem je výraz pro jeho nahrazení. Příkaz náhrady (s///) je nejsilnější a nejpoužívanější sedovský příkaz.\n\nV systémech unixového typu je sed často využíván jako filtr v rouře:\n\nNa vytvořená data je aplikován malá změna, spočívající v náhradě \"x\" za \"y\".\n\nVíce nahrazení či jiných příkazů lze uložit například do souboru \"nahrada.sed\" a poté použít:\n\nVedle nahrazování jsou možné i další jednoduché úpravy. Následující skript kupříkladu smaže prázdné řádky nebo řádky obsahující jen mezery:\n\nV příkladu je použito následujících metaznaků:\n\n\nKomplexní konstrukce jsou v sedu možné do té míry, že jej lze považovat za vysoce specializovaný, třebaže jednoduchý, programovací jazyk. Tok programu lze například řídit použitím návěstí (dvojtečka následovaná řetězcem, tj. názvem návěstí) a instrukce b; instrukce b, následovaná názvem návěstí přesune zpracovávání do bloku za návěstím. Pokud návěstí neexistuje, pak dojde k ukončení skriptu.\n\ncodice_2 je jedním z nejstarších unixových nástrojů, umožňujících zpracování datových souborů z příkazového řádku. Stal se z něj přirozený nástupce populárního příkazu codice_13. Jako bratranec pozdějšího codice_14 umožnil codice_1 provádění zajímavých a mocných datových úprav v kombinaci s shellovými skripty. codice_2 byl také jedním z prvních unixových nástrojů, který skutečně vybízel k všestrannému využití regulárních výrazů. Co se týče rychlosti operací je codice_1 obecně rychlejší než codice_18 a podstatně rychlejší než codice_14.\n\ncodice_2 a codice_14 jsou často prohlašovány za předchůdce a inspirativní zdroje pro jazyk codice_18; konkrétně příkaz s/// je součástí perlovské syntaxe.\n\nJazyk sedu nemá proměnné a má pouze primitivní \"goto\" a schopnost větvení. Přesto je však turingovsky úplný.\n\n\"GNU sed\" přináší několik nových funkcí, jako je okamžitá editace souborů (tj. nahrazení původního souboru výsledkem aplikace sedovského programu). Okamžité editace se často využívá namísto skriptů editoru codice_4, např.:\n\n…lze použít místo:\n\nTaké existuje rozšířená verze sedu, nazvaná \"Super-sed\" (ssed), zahrnující regulární výrazy kompatibilní s Perlem.\n\nPřestože sed obvykle pracuje s jedním řádkem, následující příklad odebere znak nového řádku z věty tam, kde následující řádek začíná mezerou.\n\nMějme následující text:\n\nA tady je příkaz:\n\n\nVýsledek je zde:\n\n\n"}
{"id": "35324", "url": "https://cs.wikipedia.org/wiki?curid=35324", "title": "Kolejový zepelín", "text": "Kolejový zepelín\n\nKolejový zepelín (německy \"Schienenzeppelin\") je přezdívka kolejového vozidla konstruktéra Franze Kruckenberga, které bylo netradičně poháněno vrtulí. Dne 21. června 1931 dosáhlo rekordní rychlosti 230 km/h.\n\nVrtulový pohon nebyl použit pro pohon kolejového vozidla poprvé. Již v roce 1909 byl předveden na letecké výstavě ve Frankfurtu vůz s vrtulovým pohonem a v listopadu 1916 byl podobný vůz vyzkoušen na pruské vojenské dráze Zossen – Jüterborg. V obou případech se jednalo především o bezpečnější, pozemní zkoušky nových leteckých motorů. Teprve v roce 1918 v Palestině a o rok později v Berlíně byly předvedeny vozy s vrtulovým pohonem, které byly zamýšleny pro přepravu cestujících. V obou případech se jednalo o umístění vrtulového pohonu na vůz klasické stavby, což nebyla příliš vhodná kombinace, zejména z důvodu poměrně vysoké hmotnosti. V Rusku v roce 1921 zkonstruoval konstruktér-samouk V. I. Abakovskij vrtulí poháněný Aerovagon, který dosáhl rychlosti 140 km/h na trati Tula – Moskva. Došlo však k tragédii a všech šest účastníků zkušební jízdy, včetně konstruktéra, zahynulo v jeho troskách.\n\nExperimentální vozidlo bylo postaveno s využitím řady konstrukčních prvků z letecké techniky. Stroj vážil 18,6 tuny a byl poháněn dvanáctiválcovým leteckým motorem BMW-VI o výkonu 600 koní. Motor nepoháněl dvojkolí vozu, ale tlačnou vrtuli, skloněnou pod úhlem 7° směrem nahoru. Spotřeba paliva byla uváděna 71,5 litrů benzínu na 100 km. Ačkoliv celková délka vozu činila 25,85 m, jednalo se o vozidlo dvounápravové, s rozvorem 19,6 m. Aerodynamicky tvarované těleso vozu s kostrou z vylehčených hliníkových nosníků, potah z impregnovaného plátna, vrtulový pohon – to vše nápadně připomínalo ztuženou vzducholoď, tzv. zepelín. Proto se vozu záhy začalo říkat Schienenzeppelin – kolejový zepelín.\n\nPo řadě úspěšných zkoušek dne 21. června 1931 dosáhl vůz řízený samotným Kruckenbergem na trati Hamburk–Berlín v úseku Karstädt - Dergenthin rekordní rychlosti 230 km/h. Cestovní rychlost v celé trati Hamburk - Berlín (konkrétně Bergedorf - Spandau) byla 157,3 km/h.\n\nVrtulový pohon však dosahoval přijatelné účinnosti až při rychlostech nad 200 km/h, což vylučovalo nasazení vozu do běžného provozu na stávající síti. Proto Kruckenberg již v roce 1930 oslovil svého bývalého učitele, profesora Hermanna Föttingera, vynálezce hydrodynamické spojky a měniče, a požádal ho o spolupráci na změně pohonu svého vozu na hydrodynamický. Z vozu byla odříznuta přední část i s první nápravou a bylo dosazeno nové čelo s dvounápravovým podvozkem osazeným párem hydrodynamických měničů na každé nápravě – jeden pro každý směr jízdy. Vůz dosáhl při zkušebních jízdách v roce 1933 maximální rychlost 180 km/h. Na počátku roku 1934 mu byl ještě dosazen nový motor Maybach GO 5. V červenci 1934 naposledy projel trať z Berlína do Hamburku a v listopadu jej za 10 000 říšských marek odkoupily DR. Žádné další jízdy s ním již ale neuskutečnily a vůz byl odstaven v železničních dílnách Berlin – Tempelhof, kde chátral. 21. března 1939 rozhodlo železniční oddělení říšského ministerstva dopravy o jeho vyřazení a sešrotování.\n\n\n"}
{"id": "35328", "url": "https://cs.wikipedia.org/wiki?curid=35328", "title": "Elektrický přenos výkonu", "text": "Elektrický přenos výkonu\n\nElektrický přenos výkonu je technický princip přenosu výkonu z prvotního motoru na koncový článek pohonu prostřednictvím elektrické energie.\n\nVýraz \"elektrický přenos výkonu\" je pro tento článek převzat z oboru techniky železničních hnacích vozidel, kde je zaveden. Pro tentýž technický princip může být v jiných oborech užíváno jiné názvosloví (např. dieselelektrický pohon); někde (hybridní automobily) je názvosloví dosud neustálené.\n\nÚčelem je – jako u každého přenosu výkonu – překonávat rozdíl mezi momentovou charakteristikou prvotního zdroje, např. téměř konstantním krouticím momentem spalovacího motoru, a požadavky na proměnnou tažnou sílu (resp. moment) na výstupu, jakým je pohon vozidla nebo plavidla; zastává tedy funkci převodovky, obvykle s proměnným převodem. Umožňuje také vzájemně nezávislé umístění zdroje elektrického proudu a trakčního elektromotoru, propojených jen kabeláží.\n\nPrvotním zdrojem energie bývá nejčastěji vznětový motor, méně často zážehový motor, spalovací nebo parní turbína. Tento zdroj (poháněcí stroj) je mechanicky spojen s elektrickým generátorem (poháněný stroj) a spolu tvoří motorgenerátor. Ten je zdrojem elektrického proudu pro trakční elektromotor(-y), které převádějí elektrickou energii zpět na mechanický pohyb.\n\nPodle druhu použitého elektrického proudu se rozdělují elektrické přenosy výkonu na tři základní skupiny:\n\n\n\n\n"}
{"id": "35329", "url": "https://cs.wikipedia.org/wiki?curid=35329", "title": "Jaromír Krejcar", "text": "Jaromír Krejcar\n\nJaromír Krejcar (25. července 1895 Hundsheim – 5. října 1950 Londýn) byl architekt, návrhář nábytku, výtvarník, vysokoškolský profesor, vydavatel a teoretik. S první ženou Jiřinou Buckovou měli syna Jaromíra. S druhou ženou Milenou Jesenskou měli dceru Janu – „Honzu“. Třetí a poslední ženou byla Riva Krejcar.\n\nVyučil se zedníkem, vystudoval pražskou Průmyslovou školu stavební, pracoval jako stavbyvedoucí a vystudoval architekturu u profesora Jana Kotěry na Akademii výtvarných umění (AVU, 1918–21). Po dvou letech u Josefa Gočára se v roce 1923 osamostatnil.\n\nOd 20. let minulého století rozhodný zastupitel funkcionalismu a purismu proti tehdy stále ještě přežívajícímu historismu a dekorativismu. Reprezentoval Bauhaus v Československu. Zakladatel Klubu za novou Prahu, člen Sdružení architektů, Levé fronty, Svazu socialistických architektů a Devětsilu (1922).\n\nOkouzlen komunismem krátce pracoval v Moskvě (1934–35), vzápětí se rozčarován vrátil a ukončil kontakty s levicí kolem Karla Teigeho.\n\nV roce 1937 získal dvě Velké ceny a Zlatou medaili za architekturu na mezinárodní výstavě v Paříži. Jeho československý pavilon (spolu se Z. Kejřem, B. Soumarem a Ladislavem Sutnarem) reprezentoval jednu z nejvyspělejších průmyslových zemí světa. Jedna z prvních staveb avantgardní architektury – ocel, sklo, světlo – vznikající těsně před válkou, na kterou navázal až high-tech v 60. letech minulého století.\n\nV prvním válečném exilu žil a pracoval v Londýně. Krátce profesorem (1946–48) na VUT v Brně. Opět odešel do exilu po puči v únoru 1948 a vyučoval na tamější renomované škole architektury Architectural Association (AA). Zemřel 5. října 1950 ve věku 55 let na krevní sraženinu při zápalu plic v University College Hospital.\n\n\n\n"}
{"id": "35332", "url": "https://cs.wikipedia.org/wiki?curid=35332", "title": "Petr Prouza", "text": "Petr Prouza\n\nPetr Prouza (* 15. července 1944, Trutnov) je český spisovatel a novinář.\nMaturoval v roce 1960 a poté vystudoval práva (doktorát 1967). Do roku 1968 se věnoval právu, poté se stal postupně redaktorem několika časopisů, přičemž mezi jednotlivými redaktorskými zaměstnáními byl spisovatelem z povolání. V letech 1970–1977 byl redaktorem týdeníku \"Mladý svět\", kde umožnil tehdy již zakázanému spisovateli Milanu Kunderovi pod pseudonymem Emil Werner publikovat seriál astrologických statí. Tím se ocitl v hledáčku StB, byl vyhozen z redakce a další roky byl bez zaměstnání. V letech 1989–1990 byl tajemníkem Sdružení československých spisovatelů. Později působil jako jednatel česko-německo-rakouské Nadace Bernarda Bolzana.\n\nPo odtajnění agentů StB bylo uvedeno, že byl agentem s krycím jménem Brňák. Že je v seznamech StB evidován neoprávněně potvrdilo soudní jednání v r. 1999, soud posléze nařídil také výmaz z oficiálního registru MV ČR.\n\nJe členem Penklubu a Klubu českých spisovatelů.\n\n\n\n\n"}
{"id": "35333", "url": "https://cs.wikipedia.org/wiki?curid=35333", "title": "Soudní obvod", "text": "Soudní obvod\n\nSoudní obvod je území, pro něž je dána místní příslušnost určitého soudu.\n\nSoudní obvody jsou v České republice stanoveny v § 9 a v přílohách č. 1, 2, 3 a 4 zákona o soudech a soudcích:\n\n"}
{"id": "35337", "url": "https://cs.wikipedia.org/wiki?curid=35337", "title": "Lokomotiva TL 659.0", "text": "Lokomotiva TL 659.0\n\nLokomotiva řady TL 659.0 byla československá experimentální lokomotiva poháněná spalovací turbínou. Byla vyrobena v roce 1958 ve Škodových závodech v Plzni v počtu dvou exemplářů, tovární označení bylo Škoda 1TLo. Její turbína byla poháněna spalováním mazutu nebo topného oleje. Druhá, menší turbína, pak hnala souosý kompresor ženoucí vzduch do spalovací komory. Kromě toho byla lokomotiva vybavena pomocným motorem Tatra 111A pro posun a hlavně start menší turbíny do pracovních otáček.\n\nLokomotivy se příliš neosvědčily. Byly sice úspornější než parní lokomotivy spalující mazut, ale byly provozně nespolehlivé a velice hlučné. Navíc měly poměrně malé nádrže vzhledem ke své spotřebě (téměř 1000 kg topné nafty/hod), takže stroj nasazený do provozu jezdil s přivěšenou cisternou. Podobně jako jinde ve světě se od jejich dalšího vývoje upustilo.\n\nStroj TL 659.001 byl v majetku Škody ve zkušebním provozu od února 1959, v září téhož roku ale byl poškozen požárem a následně zrušen. Druhá lokomotiva TL 659.002 byla v provozu od roku 1960, Československé státní dráhy ji převzaly o dva roky později a sloužila jim v nákladní dopravě. Zrušena byla roku 1966 a poté byla předána Vysoké škole dopravné v Žilině.\n"}
{"id": "35338", "url": "https://cs.wikipedia.org/wiki?curid=35338", "title": "Vada řízení", "text": "Vada řízení\n\nO vadě řízení (procesní vadě) se v právu hovoří tehdy, když určité řízení neproběhlo v souladu se zákonem.\n\nNěkdy lze vadu napravit (zhojit) ještě před skončením řízení, jindy je vadou řízení zatíženo i vydané rozhodnutí.\n\nVada řízení je důvodem ke zrušení rozhodnutí odvolacím orgánem pouze tehdy, pokud mohla způsobit nesprávné rozhodnutí ve věci. Rozhodnout, kdy je tomu tak, bývá však v praxi značně obtížné, neboť je třeba zabývat se hypotetickou situací, jak by řízení probíhalo a jakým rozhodnutím by bylo skončeno, kdyby nebylo stiženo vadou. V trestním řízení převládá tendence rušit rozhodnutí i pro relativně málo závažné vady řízení, v řízení civilním a správním se menší vady řízení spíše pokládají za nepodstatné a rozhodnutí se kvůli nim neruší.\n\nZa těžkou vadu, kterou nelze zhojit a která vždy vede ke zrušení rozhodnutí, se pokládá mimo jiné:\n\nOtázkou, které vady řízení jsou důvodem pro zrušení rozhodnutí, se ve své judikatuře často zabývá český Ústavní soud.\n"}
{"id": "35340", "url": "https://cs.wikipedia.org/wiki?curid=35340", "title": "Jordán", "text": "Jordán\n\nJordán ( , , , ) je řeka protékající Velkou příkopovou propadlinou, která tvoří hranici mezi Izraelem, Jordánskem a Západním břehem Jordánu. Jedná se o největší řeku Jordánska, Palestiny a Izraele, která má délku 251 kilometrů a plocha jejího povodí je 18 300 km². Vzniká soutokem tří říček v Chulském údolí, během svého toku protéká Galilejským jezerem a nakonec se vlévá do Mrtvého moře. Velká část vod řeky je lidmi využívána jako pitná voda nebo pro potřeby zavlažování či průmyslu. Historicky a nábožensky je považována za jednu z nejposvátnějších řek světa.\n\nVzhledem k indoárijskému původu je název složeninou slov رود اردن (\"jor-don\"), kde „jor“ znamená v perštině rok a „don“ znamená řeka, což odkazuje na stálý charakter průtoku řeky, která během roku nevysychá. Semitský výklad názvu se odvíjí od kořene slova „klesat“ a celý název doslova znamená „proud, který rychle klesá“. Tento výklad vhodně popisuje řeku Jordán, zejména pak její horní tok, před Galilejským jezerem. V arabštině existují pro Jordán také názvy (\"eš-Šerí'a\", doslova „vodní místo“) nebo (\"eš-Šerí'a el-Kebíre\", doslova „velká voda“). Nejstarší zmínka názvu řeky se dochovala v egyptských záznamech z devatenácté dynastie, kde je zaznamenána jako \"ja-ar-du-na\" (doslova „přinesl nám“), což je název podobný kenaánskému \"jardún\".\n\nPramennou oblastí Jordánu jsou jihozápadní svahy hory Hermon na pomezí Libanonu, Izraele a Sýrie. Vlastní řeka vzniká soutokem tří zdrojnic, říček Dan, Hasbani a Banias v bažinaté oblasti Chulského údolí, které je pozůstatkem někdejšího velkého jezera. Od tohoto údolí míří řeka po celý zbytek svého toku přímo na jih a její tok sleduje Velkou příkopovou propadlinu. Kromě průtoku Chulským údolím má Jordán na svém horním toku poměrně prudký spád s četnými peřejemi, a to až po rozlehlé Galilejské jezero, které leží 210 metrů pod úrovní světového oceánu. V této části svého toku tvořil do roku 1967 mezinárodně uznanou státní hranici mezi Izraelem a Sýrií, kdy odděloval Golanské výšiny, ale po šestidenní válce je území na obou stranách řeky izraelské. Po opuštění Galilejského jezera se do Jordánu vlévá zleva řeka Jarmúk, která odděluje Golanské výšiny od Jordánska. V následující části toku přibývají meandry a dále na jih tvoří hranici mezi Izraelem a Jordánskem a následně mezi Palestinskou autonomií (Západním břehem Jordánu) a Jordánskem. V poslední zmiňované části se do Jordánu z jordánské strany vlévá řeka Jabuk. Tok řeky končí u bezodtokého Mrtvého moře, které je 420 metrů pod úrovní světového oceánu.\n\nPrůběh toku řeky a její formování úzce souvisí s geologickým charakterem oblasti. Jordán po celé své délce protéká Velkou příkopovou propadlinou, která prochází Libanonem a táhne se až po Mosambik. Propadlina vznikla přibližně před 35 miliony lety rozpadem Africké desky a oddalováním Arabské tektonické desky.\n\nGalilejské jezero – největší sladkovodní jezero a zásobárna pitné vody v Izraeli. Zároveň se jedná o nejníže položené sladkovodní jezero na světě (−212 metrů). Více než dva tisíce let využíváno pro rybářství, údajné místo Ježíšových zázraků. Část vod se odvádí Národním rozvaděčem vody do jižní části země pro potřeby zavlažování.\n\nMrtvé moře – jedno z nejslanějších jezer na světě, nejníže položené odkryté místo na zemském povrchu a nejníže položené slané jezero na světě (−420 metrů). Využíváno pro léčebné účely (sůl, bahno). V jeho blízkosti se nachází významná historická místa Kumrán a Masada. Kvůli nízkému přítoku a vysokému výparu dochází ke zmenšování jezera. Existuje plán na výstavbu kanálu mezi Rudým a Mrtvým mořem.\n\nPrůměrný průtok je v místě opuštění Galilejského jezera 16 m³/s a v místě před Mrtvým mořem 39,7 m³/s. V důsledku lidské činnosti průměrný průtok v posledních desetiletích klesá. Na začátku 70. let 20. století činil v letním období 50 m³/s. Průtok se odvíjí od ročního období a úhrnu srážek. V období zimních dešťů dochází ke vzestupu vodní hladiny, avšak během zbylé části roku je řeka úzká a mělká.\n\nV letech 1930 až 1948 existovala při soutoku Jordánu a Jarmúku vodní elektrárna Naharajim, která byla zničena během izraelské války za nezávislost. V roce 1964 spustil Izrael provoz na hrázi, která odvádí část vod z jeho největší zásobárny pitné vody – Galilejského jezera – do Národního vodního přivaděče. Téhož roku začalo Jordánsko s výstavbou kanálu na přítoku Jordánu, řece Jarmuk. Později na této řece vystavěla nádrže na vodu rovněž Sýrie. Za tyto kroky jsou všechny tři státy obviňovány ochránci životního prostředí z drancování ekosystému řeky.\n\nV současné době je 90 až 95 % vody využíváno pro lidské účely (pitná voda, zemědělské zavlažování, průmysl) a tok je tak značně redukován. V důsledku dochází k setrvalému poklesu hladiny Mrtvého moře, neboť vypařování převládá nad přítokem. Díky poklesu hladiny se na jihu Mrtvého moře vytvořily solné roviny. Jedním z hlavních bodů Izraelsko-jordánské mírové smlouvy z roku 1994 bylo právo Jordánska na vyšší podíl při odběru vody z Jordánu.\n\nV září 2006 nastal problém kvůli kontaminaci toku řeky splaškovými vodami. Nejvíce znečištěný, zhruba 90 kilometrů dlouhý úsek řeky, se nachází v meandrech mezi Galilejským jezerem a Mrtvým mořem. Ekologové tvrdí, že odběr vody z řeky téměř zničil celý říční ekosystém. Záchrana řeky by podle nich trvala celá desetiletí. V roce 2007 označila blízkovýchodní sekce Přátel Země řeku Jordán za jedno ze 100 nejvíce ekologicky ohrožených míst na světě.\nJako připomínka novozákonního příběhu o Janu Křtiteli a Ježíši Nazaretském byla na místě, kde Jordán opouští Galilejské jezero, zachována kvůli křtění tato část toku řeky nazývaná \"Jardenit\". Kvůli křtění jezdí do Svaté země poutníci z celého světa. K Ježíšově křtu mělo údajně dojít v lokalitě známé jako Kasr al-Jehud.\n\nZa účelem zastavení vysychání Mrtvého moře byl navržen projekt, v jehož rámci by došlo k vytvoření zhruba 200 kilometrů dlouhého kanálu, který by samospádem přiváděl mořskou vodu z Rudého moře do Mrtvého moře. Díky tomu, že je Mrtvé moře nejníže položené místo na zemském povrchu by voda nemusela být čerpána generátory a díky spádu by sama elektrický proud vytvářela. Tento projekt má však odpůrce v řadách ekologů, kteří tvrdí, že výstavba kanálu by zničila ekosystémy v Aravském údolí a Rudém moři a poškodila by i samotné Mrtvé moře.\n\nS řekou Jordán je rovnoběžná dálnice 90, která spojuje sever a jih Izraele.\n\nSeverní část údolí je významně úrodná, zatímco jižní část má charakter polopouště. Díky stálému průtoku řeky je zde celoroční vegetace. Jordán, jakožto jeden z hlavních vodních zdrojů v oblasti, poskytuje jak ekonomické, tak zemědělské výhody.\n\nIzrael patří mezi významný migrační koridor ptactva a jedním z významných pozorovacích stanovišť je Chulské údolí, kterým řeka Jordán protéká. Mezi druhy ptactva vyskytující se podél údolí řeky patří kos černý (\"Turdus merula\"), kormorán velký (\"Phalacrocorax carbo\"), jeřáb popelavý (\"Grus grus\"), sojka obecná (\"Garrulus glandarius\"), kachna divoká (\"Anas platyrhynchos\"), strdimil palestinský (\"Nectarinia osea\"), hrdlička senegalská (\"Streptopelia senegalensis\"), vodouš rudonohý (\"Tringa totanus\"), vlaštovka obecná (\"Hirundo rustica\"), pelikán bílý (\"Pelecanus onocrotalus\") a další.\n\nMezi zástupce obojživelníků patří například mlok skvrnitý (\"Salamandra salamandra\"), skokan Bedriagův (\"Rana bedriagae\") či rosnička levantská (\"Hyla savignyi\"). Ze zástupců ryb zde lze nalézt například pstruha duhového (\"Oncorhynchus mykiss\") či sumce velkého (\"Silurus glanis\"). Savce pak zastupuje například prase divoké (\"Sus scrofa\"), nutrie říční (\"Myocastor coypus\"), šakal obecný (\"Canis aureus\"), promyka ichneumon (\"Herpestes ichneumon\"), buvol domácí (\"Bubalus bubalus\") a jiní.\n\nPodél břehů řeky roste například fíkovník smokvoň (\"Ficus carica\"), jasan syrský (\"Fraxinus syriaca\"), platan východní (\"Platanus orientalis\"), vrba (\"Salix acmophylla\"), či zimolez ovíjivý (\"Lonicera periclymenum\"). Z jedlých rostlin zde rostou datle, avokáda, guava či manga. Mezi další zástupce rostlin patří například kyprej vrbice (\"Lythrum salicaria\"), vrbovka chlupatá (\"Epilobium hirsutum\"), šáchor papírodárný (\"Cyperus papyrus\"), rdesno blešník (\"Polygonum lapathifolium\"), rákos obecný (\"Phragmites australis\") a jiné.\n\nZmínky o řece Jordán se objevují na řadě míst Tanachu. Úrodnost údolí Jordánu je zmiňována již v knize Genesis, kde je přirovnáváno k „zahradě Hospodinově“. Připomínkou četných brodů přes Jordán je událost, kdy patriarcha Jákob se svou družinou překročil Jordán a u brodu přes Jabok zápasil s Hospodinem. Jeden z nejznámějších brodů pak je místo, kde Jifta pobil Efrajimce. Jordán je rovněž zmiňován jako dělící čára mezi „dvěma a půl kmeny,“ které se usadily na východě a mezi „devíti kmeny a polovinou kmene Menasesova,“ které se pod Jozuovým vedením usadily na západě. Vzhledem k poloze vůči městu Jericho byla řeka také označována jako „Jordán naproti Jerichu.“\n\nV biblických dějinách byl Jordán místem několika zázraků. První z nich se odehrál, když Izraelité pod Jozuovým vedením přešli Jordán poblíž Jericha. Později se dva a půl kmene usadily východně od Jordánu, kde na jeho břehu postavili velký oltář, který měl být svědectvím mezi jimi a ostatními kmeny. Jordán suchou nohou překročil Elijáš a Elíša. Eliša učinil u Jordánu dva další zázraky: vyléčil Naamána tím, že mu řekl, aby se sedmkrát ponořil do vod řeky, a nechal vynořit železnou sekeru jednoho z prorockých žáků, která spadla do řeky tím, že do vody hodil větev a sekera vyplavala.\n\nJordán rovněž překročil Juda Makabejský se svým bratrem Jonatanem během jejich války proti Nabatejským.\n\nV Novém zákoně stojí, že Jan Křtitel v Jordánu \"„křtil ty, kteří se odvrátili od svých hříchů.“\" Mělo se tak dít v Betanii na druhém břehu Jordánu. Tam za ním přišel Ježíš Nazaretský, aby se nechal pokřtít. Zde jej Jan Křtitel označil jako beránka Božího a syna Božího. Nový zákon několikrát hovoří o tom, jak Ježíš přešel Jordán během svých cest, kam za ním šly velké zástupy, aby si vyslechly jeho kázání, a aby je uzdravil od nemoci. Když ho chtěli jeho nepřátelé zajmout, ukryl se u Jordánu na místě, kde ho Jan pokřtil.\n\nŘeka Jordán nebyla vždy hraniční řekou. Prakticky všechny státní útvary před britským mandátem Palestina se zde rozkládaly na obou březích řeky. Na obou stranách řeky bylo ve starověku i židovské osídlení, což je důvod, proč revizionističtí sionisté žádali ve 20. století pro území židovského státu oba dva břehy Jordánu. K využití Jordánu coby hraniční linie došlo v roce 1922, kdy byl britský mandát na základě Churchillovy bílé knihy rozdělen na Zajordánsko a vlastní britský mandát a území pro židovský stát bylo tak omezeno pouze západně od Jordánu.\n\nV roce 1179 se na Jordánu odehrála mezi Jeruzalémským královstvím a Saladinem bitva u Jákobova brodu, po níž o devět let později Saladin znovudobyl křižáky ovládaný Jeruzalém.\n\nJordán se často vyskytuje ve folkové hudbě, gospelech a spirituálech, ale i v poezii nebo literárních dílech.\n\nZ historického hlediska, kdy Izraelité vykonali obtížnou a nebezpečnou cestu z otroctví v Egyptě na svobodu v Zaslíbené zemi, může Jordán rovněž představovat svobodu. Jeho překročení bylo poslední částí cesty a zároveň jejím zakončením. Jordán však také může znamenat samu smrt, kdy jeho překročení znamená vstup do ráje nebo nebe.\n\n\n"}
{"id": "35342", "url": "https://cs.wikipedia.org/wiki?curid=35342", "title": "Lynx", "text": "Lynx\n\nLynx je textový webový prohlížeč www stránek používaný na znakových terminálech.\n\nPři prohlížení stránek v Lynxu jsou odkazy zvýrazňovány a přeskakuje se mezi nimi pomocí kurzorových kláves se šipkami. Je-li zapnut mód číslovaných odkazů, lze odkaz vybrat prostým napsáním jeho čísla. Současná verze podporuje mnoho vlastností HTML a SSL. Tabulky jsou linearizovány (buňky sesazeny jedna vedle druhé bez zachování struktury tabulky), zatímco rámce mají jména a uživatel je může prohlížet, jako by šlo o separátní stránky.\n\n\n"}
{"id": "35344", "url": "https://cs.wikipedia.org/wiki?curid=35344", "title": "Jordán (Tábor)", "text": "Jordán (Tábor)\n\nJordán je vodní nádrž v Táboře o ploše přes 51 ha. Vznikl roku 1492 přehrazením Košínského potoka a je nejstarší přehradní nádrží v Česku. Jeho původním účelem bylo zásobování města pitnou vodou, později začal být využíván i k chovu ryb. Pro obtížnost vypouštění (naposledy v roce 1830) nebo technicky náročné výlovy dlouhou sítí (prováděné do poloviny 20. století) se upustilo od většího chovu ryb a nádrž sloužila a slouží převážně jen sportovním rybářům a rekreaci. Jeho sypaná hráz je vysoká 20 m a 284 m dlouhá, zadržuje asi 3 milióny krychlových metrů vody. Největší hloubka je 12,5 metru. Z nádrže vytéká Tismenický potok, na kterém se těsně pod hrází nachází 18 m vysoký Jordánský vodopád. Na Košínském potoce, pod vodní nádrží Košín I. se těsně před Jordánem nachází ještě jedna malá přehrada Malý Jordán.\n\nNepřehlédnutelnou dominantou se stal nový harfový most přes Jordán, budovaný v letech 1984–1991. Svými 26 závěsnými lany na vysokém pylonu připomíná dvojici harf, je dlouhý 212, široký 23 metrů a byl budován v letech 1984 až 1991.\n\nJordán byl vypuštěn naposledy roku 1830 při nutné opravě hráze; od té doby nebylo možné jej vypustit spodní výpustí, protože není známo, kde se výpusť nachází a zda je použitelná. Při rekonstrukci, zahrnující zřízení nové spodní výpusti, o níž se uvažovalo od povodní v roce 2002 a zahájené v listopadu 2011, byla nádrž vypuštěna nejprve pomocí násosky a čerpadel, zbytek vody pak nově raženou štolou. Nová spodní výpusť se nachází na pravém břehu u hráze, kde je šachta se stavidlem, výpustní štola vede pod ulicí U Stadionu Míru a ústí pod vodopádem. Výpustní štola průřezu 2,5 × 2,4 m, délky 148 m byla vyražena v květnu 2012, přívodní tlaková štola délky 40 m byla vyražena v říjnu 2012. \nPři rekonstrukci byly nalezeny dvě historické spodní výpusti a jedna horní, která přiváděla vodu do městské vodárny.\n\nNádrž nedávno prošla rozsáhlou modernizací i v bezprostředním okolí - oprava plovárny, šaten, vytvoření písčité pláže, zatravnění sluneční plochy, vybudování dětského a volejbalového hřiště.\n\n"}
{"id": "35346", "url": "https://cs.wikipedia.org/wiki?curid=35346", "title": "Miroslav Skála", "text": "Miroslav Skála\n\nMiroslav Skála (6. dubna 1924 Brno – 24. února 1989 Brno) byl český spisovatel a novinář.\n\nVystudoval gymnázium v Kyjově. V průběhu druhé světové války byl totálně nasazen na práci v hnědouhelném dole. Po válce vystudoval filozofickou fakultu v Brně obor čeština, ruština a divadelní věda. Poté se stal učitelem, lektorem ruštiny, ale již roku 1954 se stal literárním redaktorem Československého rozhlasu. Zde spolu s Vladimírem Fuxem a Vlastimilem Pantůčkem vytvořili trojici, která vytvořila celou řadu úspěšných pořadů.\n\nV roce 1959 spolu založili satirické a kabaretní divadlo Večerní Brno, kde působil jako autor. V rozhlase spolupracoval na cyklu zábavných půlhodinek \"Na shledanou v sobotu\" (1960–1970).\n\nPo roce 1968 byl donucen opustit brněnský rozhlas, někdy se uvádí, že z politických důvodů, jindy bývá uváděno, že důvodem byla jeho nervová choroba. Po svém odchodu z rozhlasu pracoval v letech 1970 až 1976 jako lektor loutkového divadla Radost, někdy zde dělal i vodiče loutek. V roce 1974 dostal částečný invalidní důchod a od té doby se věnoval literatuře.\n\nPsal povídky, divadelní hry a napsal i několik knih včetně žánru sci-fi.\n\n\n\n\n"}
{"id": "35347", "url": "https://cs.wikipedia.org/wiki?curid=35347", "title": "Lynx (rozcestník)", "text": "Lynx (rozcestník)\n\nSlovo Lynx má více významů:\n"}
{"id": "35348", "url": "https://cs.wikipedia.org/wiki?curid=35348", "title": "Panevropské koridory", "text": "Panevropské koridory\n\nEvropský projekt Panevropských dopravních koridorů byl zahájen 1991 na konferenci v Praze. Na druhé Panevropské dopravní konferenci na Krétě v březnu 1994 bylo definováno devět koridorů, jako hlavní dopravní osy mezi Evropskou unií a státy střední a východní Evropy, s požadavkem prvních investic během následujících deseti až patnácti let. Její závěry byly upřesněny a doplněny na třetí konferenci v Helsinkách v roce 1997. Díky skončení konfliktů mezi státy bývalé Jugoslávie byl také navržen desátý koridor.\n\nProto jsou tyto koridory někdy zmiňovány jako „Krétské koridory“ nebo „Helsinské koridory“ bez ohledu na jejich polohu.\n\nDevět koridorů je železničních, devět silničních. Desátý, č. VII, je koridor vodní – tok Dunaje.\n\nTyto rozvojové koridory jsou zatím odlišné od Transevropské dopravní sítě, která zahrnuje všechny hlavní trasy v Evropské unii. Existují návrhy na sloučení těchto dvou systémů.\n\n\n"}
{"id": "35353", "url": "https://cs.wikipedia.org/wiki?curid=35353", "title": "Creedence Clearwater Revival", "text": "Creedence Clearwater Revival\n\nCreedence Clearwater Revival (často zkracováno jako CCR) byla americká rocková skupina, která existovala od prosince 1967 do června 1972.\n\nSkupinu tvořili frontman John Fogerty, jeho bratr a doprovodný kytarista Tom Fogerty, baskytarista Stu Cook a bubeník Doug Clifford. Navzdory jejich původu z oblasti Sanfranciského zálivu byl pro ně typický spíše jižanský rock a country rock.\n\nHity CCR jsou stále hrány v rozhlasových stanicích po celém světě. Jen v samotných Spojených státech prodala skupina 26 milionů alb. V roce 1993 byli uvedeni do Rock and Roll Hall of Fame a časopisem \"Rolling Stone\" byli zařazeni na 82. místo v seznamu 100 největších interpretů všech dob.\n\nJohn Fogerty, Doug Clifford a Stu Cook (všichni ročník 1945) se potkali na střední škole v El Cerrito v Kalifornii, kde začínali hrát instrumentálky a „odrhovačky z hracích skříní“ pod názvem \"The Blue Velvets\". Toto trio též doprovázelo Johnova staršího bratra Toma Fogertyho na jeho živých vystoupeních a při nahrávání ve studiu. V roce 1964 skupina podepsala smlouvu s Fantasy Records, nezávislou jazzovou nahrávací společností, která v té době sídlila v San Francisku.\n\nVelmi úspěšné debutové album obsahovalo vlastní skladby vedoucího J. Fogertyho i rockové evergreeny, stylově přinášelo bezprostřední a přímočarý rock s výrazným a syrovým zpěvem i sólovou kytarou. Skupina vydala v následujících letech řadu hitů, v nichž se plně rozvinul Fogertyho autorský talent; některé z nich se staly součástí rockové klasiky (např. \"Proud Mary\" v repertoáru Tiny Turnerové). Kolem roku 1970 kariéra skupiny vrcholila, později došlo mezi členy k napětí, což vedlo nejprve k odchodu T. Fogertyho a pak k definitivnímu rozchodu v roce 1972. V témže roce natočil J. Fogerty své první sólové album, na němž sám nahrál všechny nástroje i vokály a které také zaranžoval a produkoval. Deska měla poněkud mystifikující název \"Blue Ridge Rangers\" a stylově čerpala z country.\n\n\n\n\n\n"}
{"id": "35354", "url": "https://cs.wikipedia.org/wiki?curid=35354", "title": "Justinián II.", "text": "Justinián II.\n\nJustinián II. Rhinotmetos (669 – 11. prosince 711) byl byzantský císař vládnoucí v letech 685 – 695 a 705 – 711. Jeho otcem byl císař Konstantin IV., matkou císařovna Anastasia. Mladší Justiniánův bratr se jmenoval Herakleios.\n\nJustiniánova vláda začala úspěšným tažením proti Arabům (686 – 687). Byzantské vojsko napadlo a vyplenilo Arménii a poté vtrhlo do Gruzie a Sýrie. Roku 688 požádal chalífa Abdulmalik o obnovení mírové smlouvy s Konstantinopolí. Na jejím základě došlo k navýšení poplatků Byzanci a rozdělení příjmů z Kypru a arménsko-kavkazské oblasti. Kypr se poté stal na 280 let demilitarizovanou nárazníkovou oblastí, která zůstala nadlouho ušetřena bouřlivých událostí té doby.\n\nJustinián II. pokračoval velice energicky v politice rozšiřování thémní organizace, a to především na Balkáně na obranu proti Bulharům, kde vedle nedávno založeného thematu Thrakesion bylo zřízeno thema Hellas ve středním Řecku. Dříve zpustošené části říše byly nyní osídlovány rolníky a vojíny – stratioty. V roce 688 císař zorganizoval velké tažení proti bouřícím se Slovanům v okolí Soluně, kde pořádal doslova lov na zajatce, kteří pak byli přesídleni do maloasijského thematu Opsikion, vydrancovaného Araby. Do evropské části říše a na západní pobřeží Malé Asie byli naopak přestěhováni loupeživí křesťanští Mardaité z byzantsko-arabské hranice v Sýrii a Kilikii, která tak byla nebezpečně oslabena. Když se pak roku 692 císař pokusil přesídlit také obyvatelstvo Kypru, došlo k novému válečnému konfliktu s Araby.\n\nPři prosazování svých politických opatření postupoval despotický Justinián II. velmi brutálně, a vzbuzoval tak stále větší odpor, který posilovala také velmi tvrdá daňová politika. Roku 695 byl sesazen vojevůdcem Leontiem, zohaven (byl mu useknut nos, jak napovídá jeho přízvisko \"Rhinotmetos\" – Beznosý) a poslán do vyhnanství. Po několika letech se mu podařilo uprchnout do Bulharska a získat podporu nástupce chána Asparucha, významného bulharského vládce Tervela. Bulhaři přitáhli před Konstantinopol a lstí pronikli do města, kde pomohli svrženému císaři znovu na trůn. Justinián Tervela bohatě odměnil. Udělil mu titul \"kaisar\", který byl velkou většinou vyhrazen pouze členům panovnické rodiny. Dále Bulharům odstoupil Zagorje, které mělo důležitý strategický význam pro zabezpečení hranice jejich země. Poté rozpoutal ve snaze pomstít se všem svým odpůrcům v zemi teror. Roku 711 byl znovu svržen a popraven.\n\n\n"}
{"id": "35355", "url": "https://cs.wikipedia.org/wiki?curid=35355", "title": "Rovnost stran", "text": "Rovnost stran\n\nRovnost procesních stran je jednou z důležitých zásad řízení před soudem i před správním úřadem. Vyžaduje, aby orgán veřejné moci jednal se všemi stranami stejně a žádnou z nich během řízení ani v rozhodnutí proti druhé nezvýhodňoval nebo neznevýhodňoval.\n\nTypickým příkladem porušení této zásady je separátní projednání věci s jednou ze stran. Běžně se to děje v trestním řízení, kde soudy případ neformálně projednávají se státními zástupci. Podobně správní úřady mají tendenci zvlášť v řízeních, kde jde o skupinové zájmy (např. dotčených uživatelů sousedících nemovitostí) proti zájmům velkých podnikatelských subjektů (např. investora hypermarketu), projednat záležitost mimo ústní jednání pouze s tímto podnikatelem.\n\nVe správním řízení jsou běžné případy, kdy správní úřad před některými účastníky zatají část spisového materiálu, např. znalecký posudek. I to je porušením zásady rovnosti procesních stran, neboť takto postižení účastníci správního řízení nemohou plně uplatňovat svá procesní práva.\n\nPoukazování na zjevné porušení zásady rovnosti stran patří k nejčastějším výtkám proti Norimberskému procesu.\n\n"}
{"id": "35357", "url": "https://cs.wikipedia.org/wiki?curid=35357", "title": "Seznam českých a slovenských lokomotiv", "text": "Seznam českých a slovenských lokomotiv\n\nToto je seznam českých a slovenských lokomotiv:\n\n[A] – akumulátorová lokomotiva\n\n\n"}
{"id": "35358", "url": "https://cs.wikipedia.org/wiki?curid=35358", "title": "Orgán veřejné moci", "text": "Orgán veřejné moci\n\nOrgán veřejné moci je orgán, který reprezentuje veřejnou moc a je ze zákona oprávněn autoritativně rozhodovat o právech a povinnostech fyzických či právnických osob nebo jinak zasahovat do jejich právní sféry, a to buď přímo, zejména v případě orgánů moci výkonné nebo soudní, nebo zprostředkovaně, pokud jde o orgány moci zákonodárné. Subjekt, o jehož právech a povinnostech je takto rozhodováno, není s orgánem veřejné moci v rovnoprávném postavení a obsah rozhodnutí nezávisí na jeho vůli, byť obecně platí, že takový subjekt může užívat procesních práv (může např. podávat návrhy, vyjádření, navrhovat důkazy, má právo být slyšen atd.) a obsah rozhodnutí tím v různé míře též determinovat.\n\nTento pojem Ústava České republiky sice užívá v čl. 87 odst. 1 písm. d), ale závazně nedefinuje. Výše uvedená definice byla vytvořena za pomoci soudního výkladu a doktríny a následně převzata ustanovením § 12 občanského zákoníku.\n\nProti pravomocným rozhodnutím i jiným zásahům orgánů veřejné moci se lze, zpravidla po vyčerpání všech procesních prostředků, které zákon k ochraně práva poskytuje, bránit cestou ústavní stížnosti k Ústavnímu soudu, pokud došlo k zásahu do ústavně zaručeného základního práva či svobody. Právě možnost subjektu práva či uložené povinnosti podat ústavní stížnost, zatímco orgán veřejné moci takové oprávnění nemá (pokud např. Česká advokátní komora u NSS prohraje, musí výsledek sporu respektovat), je jistou procesní výhodou, která částečně kompenzuje nerovnoprávné postavení vůči veřejné moci.\n\nProtože jde o orgány veřejné moci, může tak jít o:\n\nOrgány veřejnoprávních korporací (obcí a krajů) jsou při výkonu pravomoci v přenesené působnosti státním orgánem, ačkoli organizačně jsou součástí příslušného obecního nebo krajského úřadu. To s sebou přináší časté spory o to, zda je takový úřad způsobilý rozhodovat nestranně v řízeních, kde vystupuje jako jedna ze stran řízení příslušná obec nebo kraj, např. zda stavební odbor obecního úřadu může udělit obci stavební povolení, přestože všichni jeho zaměstnanci jsou vůči této obci v pracovním poměru a tím je dán jejich zvláštní vztah k jednomu z účastníků řízení.\n"}
{"id": "35363", "url": "https://cs.wikipedia.org/wiki?curid=35363", "title": "Šoproň", "text": "Šoproň\n\nŠoproň (, někdy také Šopron, , ) je město v Maďarsku, na západě země. Je centrem stejnojmenného okresu. Žije zde obyvatel. Město je oficiálně dvojjazyčné (maďarsko-německé), nicméně podíl obyvatel německé národnosti je v současnosti velmi malý.\n\nOblast dnešní Šoproně byla osídlena již v dávných dobách. První budovy zde vznikly ale až v době Římské říše. Tehdy neslo latinský název \"Scarabantia\". Nacházelo se zde forum, na jeho místě leží dnes hlavní šoproňské náměstí.\n\nBěhem stěhování národů byla Scarabantia opuštěna, později se sem nastěhovali Maďaři. Ti zpevnili římské hradby a postavili hrad. V této době získala Šoproň své dnešní jméno. Roku 1153 je již zmiňována jako významné město. Roku 1273 bylo město obsazeno vojskem Přemysla Otakara II., znovu ho pro Uhry získal až král Ladislav IV. Kumán.\n\nOsmanské vojsko sice město vyplenilo, ale neobsadilo ho. V této době sem utíkali před Turky Maďaři i z jiných měst, díky tomu tak Šoproň rostla na významu. Během protihabsburské vzpoury v zemi město nepodporovalo vzbouřence, ti jej následně obsadili a vydrancovali.\nRoku 1676 tu vypukl požár, středověké stavby lehly popelem a místo nich byly vystavěny barokní.\n\nPo první světové válce měla Šoproň připadnout Rakousku, jako součást provincie Burgenland, což bylo stanoveno poválečnými smlouvami z Trianonu a Saint Germainu. To vyvolalo nepokoje, jejichž výsledkem bylo vyhlášení plebiscitu. V něm zvolili obyvatelé města a osmi přilehlých vesnic 65% většinou připojení k Maďarsku.\n\nNa konci druhé světové války bylo vybombardováno a 6. března 1945 obsazeno Rudou armádou.\n\n19. srpna 1989 poblíž města proběhla demonstrace Panevropský piknik, během níž několik set občanů Německé demokratické republiky emigrovalo na Západ.\n\nŠoproň je pohraniční město, z velké části obklopené hranicí s Rakouskem. V jeho okolí se pěstuje červené i bílé víno, sídlí zde tedy mnoho vinařů. Také se zde nacházejí mnohé historické památky (synagoga, gotické kostely).\n\n\n\n"}
{"id": "35365", "url": "https://cs.wikipedia.org/wiki?curid=35365", "title": "Versailles (zámek)", "text": "Versailles (zámek)\n\nZámek ve Versailles (francouzsky \"Château de Versailles\") je zámek ve městě Versailles u Paříže, který vznikl v době vrcholu královské moci ve Francii jako symbol absolutistické monarchie. Představuje vrcholnou ukázku francouzského barokního klasicismu. Mnohé evropské paláce (Petrodvorec, Schönbrunn, Eszterháza a pod.) se snažily být jakousi kopií Versailles. V roce 1979 byl zámek s parkem zapsán na Seznam světového dědictví UNESCO. V roce 2002 získal ocenění za nejhezčí zámek v Evropě.\n\nOd roku 1682 do Francouzské revoluce (1789), s přestávkou za vlády regenta Filipa Orleánskeho, byl zámek sídlem královského dvora a vlády Francie.\n\nZámek se skládá z jádra zámku, severního křídla s budovou Opery a jižního křídla. Hlavní branou se přichází na Nádvoří ministrů, které pokračuje Královským nádvořím s jezdeckou sochou Ludvíka XIV. z roku 1837. Následuje Mramorové nádvoří, které obklopuje nejstarší část zámku, jádro ve tvaru písmene U. Fasáda zámku obrácená do nádvoří má typické prvky architektury počátku 17. století: střídání cihel a otesaného kamene a špičaté střechy, nádvoří se sochami, kde se konala divadelní představení. Odlišně působí fasáda obrácená do zahradyː první poschodí člení pilastry a rytmicky vystupující portiky, nejvyšší poschodí je s malými polokruhovitými okny. Toto průčelí má šířku 680 m.\n\nNejkrásnější místností zámku je Zrcadlový sál umístěný v prvním poschodí zámeckého jádra, 79 m dlouhý, překlenutý klenbou s bohatou malířskou výzdobou. 17 oknům vedoucím do zahrad odpovídá 17 zrcadel na protější stěně („Zažehli tisíce světel, která se odrážela v zrcadlech a na briliantech kavalírů a dam“). V tomto patře byly i královské komnatyː v králově ložnici s okny vedoucími do Mramorového nádvoří se scházela francouzská šlechta ke královu rannímu „lever“ (vstávání). Vedle řady dalších salónů se zde nachází Herkulův sál a kaple sv. Ludvíka. V přízemí centrální části zámku se původně nacházely komnaty následníka trůnu a králových dcer. Galerie bitev v jižním křídle zámku s impozantními rozměry 120 × 13 m získala svou výzdobu za Ludvíka Filipa.\n\nPočátkem 17. století byly Versailles malá vesnice, obklopená močály a lesy plnými zvěře, kam Ludvík XIII. chodil na lov. V roce 1624 zde koupil pozemek, na kterém dal postavit venkovské sídlo. Poté, co panství Versailles převedl pařížský biskup Gondi na krále, Philibert Le Roy přestavěl toto sídlo v letech 1631-1634 na lovecký zámeček (dnes jádro paláce okolo Mramorového nádvoří).\n\nPoté, co stal králem Ludvík XIV., nechal zámek přestavět na rezidenci (ve snaze vyhnout se bouřící se Paříži) a upravit okolí tak, aby se tam mohly vytvořit zahrady pro různé slavnosti. Přestavba a úpravy probíhaly v letech 1661-1710, první hýřivé slavnosti se zde konaly od roku 1664. Na přestavbě se podíleli architekti Louis Le Vau (v letech 1662-1670, fasády v italském stylu) a Jules Hardouin-Mansart (v letech 1678-1708, rozšíření o severní a jižní křídlo). Vnitřní výzdoba je dílem Charlese Le Bruna, který vedl práce malířů, sochařů a dekoratérů (1661-1683). Vyzdobil i Zrcadlový sál, který nahradil terasu spojující ložnice krále a královny. V roce 1682 se stal zámek sídlem královského dvora, který se sem přestěhoval. Ještě o dva roky později tu však stále pracovalo 22 000 dělníků na stavebních pracích (byly prováděny zejména změny zařízení interiérů). V roce 1688 byl zámek prakticky hotový; jeho údržba stála asi 25 % vládních příjmů Francie. V roce 1710 byla vysvěcena zámecká kaple.\n\nParalelně se zámkem byl budován zámecký park a zahrady, vedením byl pověřen zahradní architekt André Le Nôtre. V roce 1668 král koupil sousední vesnici Trianon, kterou přičlenil k panství Versailles a dal zbourat; na jejím místě dal postavit zámek Porcelánový Trianon, který později dostal název Velký Trianon.\n\nV období regentství Filipa Orleánskeho (po smrti Ludvíka XIV.) v letech 1715-1722 ve Versailles nesídlil král ani královský dvůr. Ludvík XV. se do Versailles vrátil, ale zpočátku nechával upravit pouze zámecké interiéry (v roce 1736 byl otevřen Herkulův sál). Pozdější stavební úpravy včetně přístavby Opery jsou hlavně dílem architekta Ange-Jacquese Gabriela, který pro krále postavil v letech 1761-1768 také zámeček Malý Trianon v zámeckém parku. Z doby Ludvíka XVI. pochází zlatý kabinet a knihovna, vzhled zámku se již víceméně neměnil. Pro královnu Marii Antoinettu byla v parku postavena Královnina vesnička.\n\nPoté co byla za Velké francouzské revoluce v roce 1789 královská rodina donucena Versailles opustit, zámek chátral. Královské sbírky byly převezeny do Louvru, zařízení rozprodáno nebo rozkradeno, zahrada zanedbána, budovy sloužily různým účelům. V letech 1806-1810 dal zámek opravit a znovu zařídit Napoleon, v restaurování pokračovali Ludvík XVIII. a Karel X. Po červencové revoluci roku 1830 byl však zámek znovu zanedbáván. Před zbouráním zámek zachránil Ludvík Filip Orleánský - po zrestaurování tam z vlastních prostředků roku 1838 otevřel muzeum věnované „veškeré slávě Francie\" (Muzeum francouzských dějin, od té doby výrazně přebudované, je v části zámku dosud). К celkovému zvelebení Versailles došlo až po první světové válce zásluhou amerického mecenáše J. D. Rockefellera. Další rozsáhlé rekonstrukce probíhaly v 50. letech 20. století a v prvních letech 21. století (mj. Zrcadlový sál). \n\n\n\n"}
{"id": "35369", "url": "https://cs.wikipedia.org/wiki?curid=35369", "title": "System Shock", "text": "System Shock\n\nSystem Shock je dvoudílná série počítačových FPS sci-fi/horor RPG her s kyberpunkovým námětem od společnosti Looking Glass Studios; vydaná společností Origin (System Shock 2 pak vydaný společností Electronic Arts (EA), jež Origin posléze koupila).\n\n\nHra System Shock získala mnoho ocenění. V roce 1995 vznikla hodně rozšířená verze hry na CD, která nabízí tři nové grafické režimy 320×400, 640×400 a 640×480 bodů, vylepšené prostředí a řadu dalších novinek.\n\nDne 7. dubna 2072, se hacker, začne nabourávat do počítačové sítě megakorporace \"Tri-Optimum\", aby získal podrobnosti o vesmírné stanici \"CITADEL\", zkonstruované pro těžbu minerálů z prstenců Saturnu.\nPočítačový supersystém \"SHODAN\", který kontroluje a řídí život stanice ho však okamžitě odhalí a přivolá softwarovou policii. Hacker je okamžitě odvlečen na \"CITADELu\", kde je obviněn z nedovoleného přístupu k souborům megakorporace a předhozen řídícímu pracovníkovi \"Edwardu Diegovi\", který mu nabídne „odpuštění hříchů“, za určitou hackerskou protislužbu. Následně podstoupí operaci, a je vybaven cenným kybernetickým implantátem.\n\nHra začíná hráčovým probuzením z hibernačního spánku v 1. patře stanice.V komůrce získá tyč ke své obraně, multimediální čtečku, kompas a systémový analyzátor. Po úvodním souboji s třemi roboty velmi rychle zjistí, že nemilosrdným masakrem všech lidí ovládla umělá inteligence \"SHODAN\" celou stanici. Plánuje zničení lidského rodu a hráčovým úkolem je udělat jí čáru přes rozpočet. O tom, že hráč právě nedopatřením oživl nemá zatím tušení. Hráč brzy pozná, že prohnaná \"SHODAN\" je velmi silným a nevypočítatelným soupeřem.\n\nOvládání hry, které do značné míry určuje hratelnost, je přes velký počet funkcí přehledné. Výhled se dá přepnout na celou obrazovku podobně jako ve hře Doom. V horní části obrazovky je bio-monitor, ovládání zorného úhlu pohledu, ovládání postavy, indikátor zdraví a energie. Díky tomu je možné chodit, běhat, přikrčit se, plazit se, dívat se nahoru, dolů, pod sebe i nad sebe. V dolní části hrací plochy jsou k dispozici dvě multifunkční okna (MFD) a rozsáhlý panel s inventářem. Po obou stranách hrací plochy lze aktivovat ikony přístrojů, které byly sebrány na různých místech stanice (zleva):\n\n\nLze nalézt i antiradiační obleky a zaměřovací systém nepřátel. Vlastnosti každého přístroje je možné vylepšovat nalezením vyšší verze. Ke čtení zpráv slouží multimediální čtečka, která zobrazí vybranou zprávu.\n\nK zabíjení nepřátelských humanoidů a robotů může hráč použít arzenál normálních i laserových pistolí, pušek, samopalů, granátů a min. Mezi speciální zbraně patří laserový meč, granátomet (MM-76 Rail Gun) a elektromagnetická puška (SB-20 MagPulse Rifle). Kromě zbraní je možné se „vylepšovat“ braním drog, umožňujících dočasně zlepšit sílu a vytrvalost. K dispozici jsou uzdravovače, posilňovače, zlepšovače vidění, zlepšovač rychlé reakce a několik dalších.\n\nVšechny patra hlídá \"SHODAN\" velkým množstvím pečlivě rozestavených robotů a televizních kamer. Všude na hráče zákeřně číhá mnoho druhů robotů, jenž mají nejrůznější podoby. S vyšší obtížností jsou roboti více agresivní a mazaní. Hráčovou nutností je udržování zásoby energie, kterou spotřebovává energetický štít. Televizní kamery a některé vchody (průlezy) na každém patře jsou řízeny pomocí CPU (počítače). Každé patro stanice má svůj specifický účel i atmosféru. Jedním ze základních předpokladů splnění nějakého úkolu je vyřešení několika hlavolamů umožňujících dostat se do důležitých blokovaných prostorů. Když ve světě vesmírné stanice hráč narazí na podivnou blikající vidlici připevněnou na zdi, stojí před kybernetickým terminálem - vstupní branou do virtuální reality (VR). Velká část této rozsáhlé hry probíhá ve VR, kde hráč bojuje se strážemi, hlídacími programy, sbírá nové informace a otevírá blokované dveře. K boji ve VR používá hackerský software v podobě navrtávače ochranných programů, vnadidla lákající stráže apod. Uvnitř VR hráč narazí na robota \"CORTEX REAVER\", jenž se jako jediný umí pohybovat v reálném i virtuálním světě.\n\nBoj o přežití musí být korunován zničením umělé inteligence \"SHODAN\", takže hráč musí splnit čtyři základní úkoly. Nejdříve musí pozabíjet všechny nepřátele v prvním patře a dostat se k výtahu do dalšího patra. Druhým, podstatně obtížnějším, úkolem je zničení těžebního laseru stanice, jehož hlavní ovladač je ve druhém patře. Nejdříve však musí aktivovat protiradiační štíty, což znamená uskutečnit návštěvu jaderného reaktoru stanice. Po aktivaci štítů se musí vrátit do druhého patra a zničit laser. Mezitím Shodan vyvine v hájku Beta (6. patro) velmi nebezpečný super virus a chce s jeho pomocí zničit lidskou civilizaci.\n\nTřetím úkolem je tedy okamžitě zničit virus tím, že se odpálí celý hajek Beta. Za tím účelem musí hráč najít antibiologický oblek a navštívit všechny tři hájky, kde ho přivítá velké množství neobvyklých mutantů. Když úkol splní, začne Shodan nahrávat své datové bloky přes komunikační antény v 7. patře do pozemní počítačové sítě. Čtvrtým úkolem je tedy zničit všechny antény pomocí plastických náloží.\n\nHráč se naučí pohybovat v poloviční gravitaci. Výbuch granátu odhodí všechny bytosti i předměty v místnosti. Když do mapy hráč umístí poznámku, objeví se na jejím místě žlutý jehlan upozorňující na vybranou věc. Technologie LookingGlass má rozhodující podíl na všech kouzlech s průhledností u některých dveří, stropů, lávek, mostů apod. Díky tomu se hráči často na obrazovce objevují nezvyklé pohledy, které se jinak dají vytvořit pouze velmi nákladnými grafickými systémy.\n\n\"Von Braun\" - vesmírná loď, pýcha lidstva, konečně rychlejší než rychlost světla, zásluhou výzkumů \"UNN\" laureátky Nobelovy ceny \"Marie Delacroix\", zaměstnané v \"Tri - Optimum\".\n\nDíky povolení \"UNN\" zkonstruovat takový prototyp lodi a nakonec i pro vzrůstající zájem veřejnosti je Von Braun konstrukčně připravován na 1. misi a po tahanicích militaristického \"UNN\" s \"Tri - Optimum\" konečně vyslán do vesmíru (\"Tau Ceti\") doprovázen těžkým křižníkem \"UNN\" \"Rickenbacker\", jemuž velí \"William Bedford Diego\" (syn Edwarda). \"Tri-Optimum\" - megakonglomerát, financující celý projekt - mecenáš \"Von Brauna\", dosazuje \"Anatoly Korenchkina\" jako kapitána lodi \"Von Braun\".\n\nPo několika měsících cesty se začnou na lodi objevovat první potíže, které potvrdily konstrukční skepsi se kterou kdysi přišla \"Delacroix\" ve svých výzkumech. Jsou problémy s chlazením, problémový a neefektivní je počítačový systém \"XERXES\". Problémy jsou se vzduchovými recirkulátory na patře \"Hydroponics\" a navíc i díky tomu všemu napětí mezi \"Rickenbackerem\" a \"Von Braunem\" vzrůstá a do toho přesně 10. června 2114 přijímač na lodi zachycuje tísňové volání ze systému \"Tau - Ceti\" - miliony mil vzdáleného kolonizovanému světu. Hráč je probuzen z cryo spánku na palubě \"Von Braunu\" doktorkou \"Polito\", bez paměti posledních událostí. Postupně odhaluje sled událostí na \"Von Braunu\" a křižníku \"Rickenbacker\"; od vetřelčí infiltrace mimozemské biomasy, zmizení části posádky, až po panování umělé inteligence \"SHODAN\" (\"Sentient Hyper-Optimized Data Acces Network\"). Děj se odvíjí v ponuré atmosféře přes záznamové nahrávky, které hráč nachází během procházení sekcí vesmírné lodi \"Von Braun\" a křižníku \"Rickenbacker\".\nSystem Shock sci-fi prostředí inspirovalo například další velmi úspěšnou FPS hru Half-Life, samotný System Shock je ovlivněný zpracováním hned několika her žánrově odlišných, například herní inventář je podobně řešený jako ve strategické hře apod.\n\n"}
{"id": "35386", "url": "https://cs.wikipedia.org/wiki?curid=35386", "title": "André Chapelon", "text": "André Chapelon\n\nAndré Chapelon (26. října 1892, Saint-Paul en Cornillon – 22. července 1978, Paříž) byl francouzským konstruktérem parních lokomotiv. Díky aplikaci posledních poznatků z termodynamiky a dalších vědních odvětví postavil jedny z nejúspornějších lokomotiv na světě.\n\nJe znám i jako autor přestaveb starších lokomotiv, kde se mu podařilo výrazně zvyšovat výkony ale hlavně účinnost. Jeho lokomotivy dosahovaly účinnosti až 12 %, což je jedna z nejlepších hodnot, dosažených parními lokomotivami. Díky tomu jeho lokomotivy dosahovaly stejných výkonů, jako mnohem větší lokomotivy jiných konstruktérů a v mnohém překonávaly soudobé lokomotivy jiných trakcí. I přesto byly na konci padesátých let v souvislosti s elektrizací francouzských železnic jeho další práce přerušeny.\n\nJe také jedním ze dvou vynálezců dyšny Kylchap.\n\nChapelon vedl intenzivní korespondenci s konstruktéry na celém světě. Navštívil i Československo, kde konzultoval odborné problémy s konstruktéry lokomotivy 476.0. Jeho konstrukce kromě Francie jezdily i v Jižní Americe.\n\nNěkteré Chapelonovy lokomotivy:\n\n"}
{"id": "35387", "url": "https://cs.wikipedia.org/wiki?curid=35387", "title": "Spolek výtvarných umělců Mánes", "text": "Spolek výtvarných umělců Mánes\n\nSpolek výtvarných umělců Mánes (SVU Mánes, Mánes) byl založen v roce 1887, jeho účelem bylo diskutovat a přednášet o umění, jak českém tak evropském, vydávat časopisy \"Volné směry\" (1897–1949), \"Styl\" (1909–1913, 1920–1938), umělecké publikace a pořádat výstavy.\n\nPřímým předchůdcem byl spolek mladých českých výtvarníků studujících na akademii v Mnichově Škréta.\nPro mladé malíře byly tehdejší poměry na pražské Akademii příliš konzervativní a proto odcházeli studovat do Mnichova a později do Paříže. Mezi členy Mnichovského spolku byli například Mikoláš Aleš, Antonín Hudeček, Luděk Marold, Alfons Mucha, Antonín Slavíček, Joža Uprka. Po změně poměrů v Akademii se někteří vrátili do Prahy a stali se zakladateli SVU Mánes.\nSpolek se pojmenoval po malíři Josefu Mánesovi. Prvním předsedou byl zvolen Mikoláš Aleš, redaktorem se stal Luděk Marold.\n\nPrvní výstavou, kterou spolek pořádal, byla v roce 1896 souborná výstava Mikoláše Alše v Topičově salonu.\n\nV roce 1898 proběhla na stejném místě první a druhá členská výstava SVU Mánes, uvedená plakáty Arnošta Hofbauera.\n\nOtevření kulturního obzoru, cesty umělců do zahraničí, zprávy o nich a výstavy přinesly podněty českému umění – jako například secesi, impresionismus, kubismus.\n\nV létě roku 1902 pořádal Mánes výstavu soch Augusta Rodina, výstavu ruského umění v roce 1904, v roce 1905 výstavu maleb Edvarda Muncha, francouzských impresionistů v roce 1907, vedle výstav německého, polského, chorvatského, dánského, anglického umění. Významní umělci a architekti 20. století byli zahraničními členy SVU Mánes. Patřili k nim, kromě Rodina a Muncha, např. Henri Matisse, Pablo Picasso, Marc Chagall, Salvador Dalí, Frank Lloyd Wright, Le Corbusier, Walter Gropius a další.\nSVU Mánes vydával edici \"Zlatoroh\" – sbírka ilustrovaných monografií, kterou vedl Max Švabinský.\n\nPo únoru 1948 byl SVU Mánes v roce 1956 rozpuštěn, na jeho místo funkcionáři komunistického režimu dosadili Český fond výtvarných umění (ČFVU). Tehdy sice už v SSSR, který určoval dění ve svých satelitech, probíhala krátká doba „tání“, ta ale do socialistického Československa dorazila se zpožděním až počátkem 60. let.\n\nV roce 1990 byla činnost spolku S.V.U. Mánes obnovena 22 tehdy žijícími členy. Jeho předsedou se stal architekt Jiří Novotný, syn autora projektu budovy SVU Mánes, arch. Otakara Novotného; po smrti arch. Jiřího Novotného, byl jedním z předsedů spolku jeho syn, architekt Tomáš Novotný (v letech 2011–2013), který je i dědicem autorských práv k projektu budovy. Od roku 2015 je předsedou spolku Ivan Exner.\n\nV důsledku dlouhotrvajících, dosud neukončených, majetkových sporů mezi obnoveným SVU Mánes a Nadací Český fond umění, resp. Nadací českého výtvarného umění, pořádá SVU Mánes výstavy a další kulturní akce v Galerii Diamant, Lazarská č. 82/1, Praha 1. Pro své členy a přátele vydává spolek od roku 1997 \"Listy S.V.U. Mánes\".\n\nŠítkovský mlýn na dnešním Masarykově nábřeží v Praze je doložen od 12. století, rozšířen v roce 1495 o vodárnu a Šítkovskou vodárenskou věž. Následující přestavby respektovaly vodárenskou věž s barokní střechou. Vodárna zásobovala čtyři městské kašny.\n\nV letech 1928–1930 na tomto místě vystavěl spolek Mánes s finanční podporou prezidenta T. G. Masaryka funkcionalistický komplex restaurace, klubovny a výstavní síně, navržený Otakarem Novotným.\n\n\n\n\n"}
{"id": "35388", "url": "https://cs.wikipedia.org/wiki?curid=35388", "title": "GP2 Series", "text": "GP2 Series\n\nGP2 Series byla série automobilových závodů pro monoposty na okruhu založená v roce 2005, nahradila zaniklou Formuli 3000. Zanikla před startem sezóny 2017, kdy byla nahrazena Formulí 2.\n\nVšechny týmy používají shodné technické vybavení od totožných dodavatelů. Vozy se hodně podobají vozům Formule 1 a jejich konstrukce vznikají ve firmě Dallara, která má bohaté zkušenosti se stavbou závodních monopostů. Motory dodává firma Renault a mají 70% výkonu oproti motorům ve vozech formule 1 a pneumatiky Pirelli. Převodovky jsou šesti stupňové poloautomatické. \n\nV pátek je 30minutový volný trénink a 30minutová kvalifikace, která rozhodne o postavení na startu v sobotním závodě na 180 km.\n\nBěhem sobotního závodu musí každý pilot minimálně jednou do boxu, kde musí vyměnit minimálně dvě pneumatiky.\n\nV neděli se jede sprint na 120 km a o postavení na startu rozhoduje výsledek sobotního závodu a to tím způsobem, že vítěz sobotního závodu startuje z 8 místa a pilot, který bodoval na 8 místě startuje první.\n\nBodováních v letech 2005 - 2011\n\n\nBodováních v letech 2012 - 2016\n\n\n"}
