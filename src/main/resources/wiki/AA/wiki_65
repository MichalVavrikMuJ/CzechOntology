{"id": "39255", "url": "https://cs.wikipedia.org/wiki?curid=39255", "title": "John Lennon", "text": "John Lennon\n\nJohn Winston Ono Lennon, MBE, rodným jménem \"John Winston Lennon\", (9. října 1940 Liverpool – 8. prosince 1980 New York) byl britský zpěvák a hudební skladatel, člen hudební skupiny The Beatles. Prosadil se také jako malíř, herec, spisovatel a politický aktivista. Významným způsobem ovlivnil vývoj rockové hudby 20. století.\n\nJohn Winston Lennon se narodil v liverpoolské porodnici ve válečném roku 1940. Jeho matkou byla Julia (rozená Stanley) a otcem námořník s irskými kořeny Alfred Lennon. John byl pojmenován po otci svého otce a druhé jméno získal po tehdejším premiérovi Anglie Winstonu Churchillovi. Během svého dětství vyrůstal bez otce, který stále plul po moři. Ten sice nejdříve posílal část výplaty, ale poté, co roku 1944 zběhl z armády přerušil s rodinou kontakt. Po půl roce se Alfred vrátil k rodině, ale Julia již byla těhotná s jiným mužem a manželství se rozpadlo. John byl vychováván u své tety Mimi Smith. V červenci 1946 Alfred unesl Johna s plánem ujet na Nový Zéland, ale Julia ho našla a plán mu uťala. Pětiletý John byl postaven před volbu, jestli chce zůstat s otcem či matkou. Nejdříve si vybral otce, ale nakonec zvolil matku. Otce poté znovu uviděl až po dvaceti letech. I přes svou volbu převážnou část dětství strávil u svého strýce a tety ve Wooltonu, předměstí Liverpoolu. Jeho strýc George zemřel v roce 1955, poté John žil jen s tetou.\n\nByl vychován jako anglikán. V dětství navštěvoval základní školu Dovedale, a poté nastoupil na střední školu Quarry Bank v Liverpoolu. Roku 1956 mu matka zakoupila jeho první kytaru značky Gallotone Champion. Dne 15. července 1958, když bylo Johnovi sedmnáct let, srazilo jeho matku auto a ta svým zraněním podlehla. Následně nezvládl žádnou školní závěrečnou zkoušku a jen díky přičinění své tety byl přijat na uměleckou Liverpool College of Art. Na škole se stal rebelem, oblékal se ve stylu Teddy Boys a přicházel do konfliktu s autoritami. I přes pomoc své spolužačky a budoucí první manželky Cynthie Powell nezvládl roční závěrečné zkoušky a byl vyloučen.\n\nSkupina The Beatles vznikla z Lennonovy první skifflové a rock'n'rollové skupiny The Quarrymen, kterou založil v září 1956, ve věku patnácti let, když docházel na školu Quarry Bank. Během druhého vystoupení své skupiny potkal Paula McCartneyho a nabídl mu místo v kapele. Tímto okamžikem vzniklo jedno z nejslavnější hudebních spojení všech dob – Lennon/McCartney. Svůj první song napsal roku 1957, nesl název \"Hello Little Girl\" a byl určen pro skupinu The Fourmost. Píseň byla hitem. Následně, s přičiněním McCartneyho ke skupině přibyl tehdy čtrnáctiletý kytarista George Harrison. Jako dalšího přivedl Lennon basistu Stuarta Sutcliffa. V roce 1959 Lennon přibral bubeníka Petea Besta. Mezi srpnem 1960 a prosincem 1962 skupina získala angažmá v Hamburku v Západním Německu.\n\nV roce 1962 se jejich manažerem stal nováček v oboru Brian Epstein, který měl vliv na jejich tehdejší image i vystupování. Po náročné šňůře v Německu skupinu opustil Sutcliff, jehož roli zastal McCartney a bubeníka Besta nahradil Ringo Starr. Tím se zkompletovala sestava, která vydržela až do rozpadu skupiny v roce 1970. V říjnu 1962 skupina vydala svůj první singl \"Love Me Do\", který se v Anglii umístil na 17. příčce. Po úspěchu singlu rychle, během deseti hodin dne 11. února 1963, nahráli své debutové album \"Please Please Me\". Už tehdy své písně vytvářeli jako Lennon/McCartney a skutečné autorství se často zveřejnilo až po rozpadu skupiny. Duo vytvořilo osm písní z alba. Lennon se později přihlásil ke skladbám \"Ask Me Why\", \"Do You Want to Know a Secret\" a \"Please Please Me\", jako k těm, které zcela vytvořil sám. Po vydání alba propukla známá beatlemanie. V listopadu přibylo ještě úspěšnější album \"With the Beatles\", které obsahovalo Lennonovy písně \"All I've Got to Do\", \"It Won't Be Long\" a \"Not a Second Time\".\n\nV únoru 1964 skupina debutovala v USA v televizní estrádě The Ed Sullivan Show. V červnu poté vydali album \"A Hard Day's Night\", které bylo nejdříve vydáno v USA a až po měsíci ve Spojeném království. Lennon napsal tyto písně: \"A Hard Day's Night\", \"Any Time at All\", \"I Should Have Known Better\", \"If I Fell\", \"I'll Be Back\", \"I'll Cry Instead\", \"I'm Happy Just to Dance with You\", \"Tell Me Why\", \"When I Get Home\" a \"You Can't Do That\". Albem si definitivně získali i fanoušky v USA. V prosince 1964 vydali své čtvrté album \"Beatles for Sale\". Lennon se přihlásil k písním \"I Don't Want to Spoil the Party\", \"I'm a Loser\" a \"No Reply\". V roce 1965 získali všichni členové Beatles z rukou britské královny Alžběty II. Řád britského impéria (MBE), John Lennon ve věku pětadvaceti let.\n\nRoku 1965 si Lennon uvědomil, že beatlemanie po hudební stránce škodí skupině. Řev a pištění fanynek na koncertech přehlušovaly vystoupení a Lennona takové výstupy nebavily. V srpnu 1965 proto vychází album \"Help!\", na kterém volá Lennon o pomoc. Lennon byl vyčerpán a znechucen z života ve slávě. V této době také naplno propadl drogám. Jak jinak než z úspěšného alba, sepsal tyto písně: \"Help!\", \"It's Only Love\", \"Ticket to Ride\", \"You're Going to Lose That Girl\" a \"You've Got to Hide Your Love Away\". V prosinci 1965 nahráli již šestou desku s názvem \"Rubber Soul\". Deska zaznamenala prozatím největší úspěch, především v USA. Lennon byl autorem písní \"Girl\", \"Norwegian Wood (This Bird Has Flown)\", \"Nowhere Man\", \"Run for Your Life\" a \"The Word\".\nDne 4. března 1966 při jednom interview pronesl poznámku o tom, že Beatles jsou populárnější než Ježíš Kristus, tím se rozpoutala vlna odporu a rozhlasové stanice v USA bojkotovaly vysílání hudby Beatles, ba dokonce svolávaly davy k pálení desek. Lennon byl donucen se v srpnu 1966 na tiskové konferenci v Chicagu za svůj výrok omluvit. Deprimovaní z opakujících se nezáživných koncertů a vyčerpávajících turné se v srpnu 1966 nezávisle na sobě rozhodli George Harrison a John Lennon opustit skupinu. Lennon své rozhodnutí řekl jen manažerovi a McCartneymu, kteří ho přesvědčili, že není vhodná doba. Harrisona zase uchlácholili příslibem, že již žádné turné nebude. Ve stejné době bylo vydáno jejich další album \"Revolver\". Na znovu velmi úspěšné album Lennon přispěl písněmi \"And Your Bird Can Sing\", \"Doctor Robert\", \"I'm Only Sleeping\", \"She Said She Said\" a \"Tomorrow Never Knows\".\n\nRoku 1967 přesvědčil Paul McCartney skupinu, aby nahráli projekt, ze kterého vzešlo album \"Sgt. Pepper's Lonely Hearts Club Band\". Na toto v té době nejúspěšnější album Beatles a celkově třetí nejúspěšnější v jejich kariéře, Lennon napsal písně \"A Day in the Life\", \"Being for the Benefit of Mr. Kite!\" a \"Lucy in the Sky with Diamonds\". Posledně jmenovaná se stala symbolem rock'n'rollového období konce 60. let, možná i proto, že údajně nechtěně, zkratka názvu dává tehdy módní drogu LSD. V srpnu 1967 skupinu zaujal guru Mahariši Maheš Jógi a jeho transcendentální meditace, během jednoho z jeho seminářů, které navštěvovali, se dozvěděli o předávkování jejich manažera Epsteine, které vedlo k jeho smrti. Tato informace skupinu definitivně rozložila. Maharaši ovlivnil skupinu, která pod jeho vlivem vydala album \"Magical Mystery Tour\". Album představilo u skupiny více avantgardní a undergroundový zvuk. Lennon přispěl písněmi \"All You Need Is Love\", \"I Am the Walrus\" a \"Strawberry Fields Forever\". Rozložená skupina nově pod vedením McCartneyho odcestovala do Maharašiho ášramu v Indii, kde zkomponovala většinu písní pro album \"The Beatles\" (tzv. Bílé album).\n\nPoté, co došlo k deziluzi z Maharašiho se skupina vrátila do Anglie. Při návratu se současně naplno začalo rozpadat Lennonovo manželství a postupně se začal sbližovat s avantgardní japonskou umělkyní Yoko Ono. V květnu 1968 se otevřeně začal stýkat s Yoko jako její partner. V květnu 1968 také Beatles založili firmu Apple Corps a její divizi Apple Records. McCartney se i nadále snažil udržet skupinu pohromadě, i když postupně všichni ztráceli vůli. Během nahrávání alba \"The Beatles\" si Lennon začal vodit do studia Yoko Ono, čímž porušil nepsané pravidlo, že Beatles nahrávají o samotě. Album \"The Beatles\" se stalo nejúspěšnějším počinem skupiny, celosvětově se ho prodalo přes 20 milionů kusů. Lennon napsal písně \"Glass Onion\", \"Good Night\", \"Happiness Is a Warm Gun\", \"I'm So Tired\", \"Revolution 1\", \"Revolution 9\", \"Sexy Sadie\", \"The Continuing Story of Bungalow Bill\", \"Yer Blues\" a \"Julie\", která byla nepřímo věnována Yoko Ono.\n\nKonec skupiny se kvapně blížil. Lennon se již od roku 1968 začal věnovat své nové skupině Plastic Ono Band, se kterou vystoupil v Torontu a z tohoto koncertu pochází album \"Live Peace in Toronto 1969\". Spolu s Yoko Ono vydal tři experimentální avantgardní alba \"Unfinished Music No.1: Two Virgins\", \"Unfinished Music No.2: Life with the Lions\" a \"Wedding Album\". V lednu 1969 proběhlo proslulé poslední vystoupení Beatles na střeše budovy společnosti Apple v Saville Row. V únoru Lennon přivedl Allena Kleina coby nového manažera, kterého přijali Harrison i Starr, i přesto, že McCartney chtěl tuto pozici pro Johna Eastmana, bratra své tehdejší přítelkyně Lindy. Nahrávání skladeb pro alba \"Abbey Road\" a \"Let It Be\" už bylo pro všechny utrpením a připomínalo spíše kompilační spolupráci čtyř samostatných muzikantů. Lennon v srpnu 1969 oznámil McCartneymu, že odchází, ten ho poprosil, aby to prozatím nezveřejňoval. Lennon poslechl a skutečný rozpad nastal až v dubnu 1970, kdy McCartney oznámil, že odchází, čehož využil pro propagaci svého nového sólového alba.\n\nRoku 1970 John Lennon a Yoko Ono propadli primární terapii dr. Arthura Janova, ve které se mohl Lennon doslova vykřičet ze svých psychických problémů z dětství. Pod vlivem této terapie nahrál mezi zářím a říjnem 1970 své debutové sólové album \"John Lennon/Plastic Ono Band\", což je slyšet například na singlu \"Mother\". Lennon na tomto albu představuje celou svou duši a vše co ho v té době tížilo. V písni \"Mother\" se vyrovnává se svým dětstvím, v písni \"God\" zpívá o konci Beatles a jejich mýtu, ve skladbě \"Working Class Hero\" zase ukazuje svou politickou tvář. Svůj zájem o politiku a především její kritiku předvedl i v singlu \"Power to the People\" z března roku 1971.\n\nV září 1971 vydal své druhé sólové album \"Imagine\", které bylo více oceněno jak kritiky, tak i posluchači. Z alba pochází proslulá skladba \"Imagine\", ve které Lennon nabádá k životu v míru a bratrství, bez majetku, států a náboženství. Od různých lidí si vysloužil kritiku za to, že jako milionář zpívá o komunistických ideálech. Po vydání alba se Lennon se svou manželkou Yoko Ono odstěhoval z Tittenhurst Parku ve Spojeném království a natrvalo se spolu usadili v USA. Tam se Lennon věnoval více avantgardnímu umění, pití a politice než hudbě. I přesto v roce 1972 vydal politické album \"Some Time in New York City\". V roce 1973 album \"Mind Games\", roku 1974 \"Walls and Bridges\" a roku 1975 album \"Rock 'n' Roll\". Poté se mu narodil syn Sean a stáhl se z veřejného života. Svůj comeback spustil roku 1980, kdy v listopadu vyšlo jeho album \"Double Fantasy\". Avšak již 8. prosince téhož roku byl postřelen a následně zraněním podlehl. Písně \"(Just Like) Starting Over\", \"Woman\" a \"Watching the Wheels\" poté dosáhly několika vysokých pozic v hitparádách. Po jeho smrti bylo roku 1984 vydáno album \"Milk and Honey\", které tvořily nedodělané písně z roku 1980.\n\nDne 8. prosince 1980 se Lennon stal obětí atentátu, když se vracel z nahrávacího studia. Před vchodem do newyorského nájemního domu \"the Dakota\", kde s Yoko Ono a Seanem bydlel, ho těžce postřelil duševně nemocný Mark David Chapman, kterému se při odjezdu do studia několik hodin předtím podepsal na své nové album Double Fantasy. Lennon s Yoko Ono vystoupili asi ve 22 hodin 50 minut z limuzíny, která je přivezla ze studia. Když prošli vstupní bránou domu Dakota, zavolal Chapman zezadu „Pane Lennone!“ Lennon se stihl sotva otočit, když na něj Chapman pětkrát vystřelil. Lennon ještě stačil vyjít několik schodů a poté se zhroutil na zem.\n\nNa místě byli velice záhy dva policisté, kteří se rozhodli vzhledem k vážnému stavu zraněného nečekat na sanitku a odvézt jej do nemocnice policejním autem. Z místa činu do Rooseveltovy nemocnice museli ujet asi jednu míli. Během tohoto převozu Lennon ztrácí vědomí. Podle vyjádření doktora Stephena Lynna, který té noci sloužil pohotovost v Rooseveltově nemocnici, byl Lennon mrtvý již v okamžiku, kdy ho do nemocnice přivezli, tj. krátce před 23. hodinou. Přesto učinil pokusy o jeho záchranu, ale všechny byly marné.\n\nMnohočetné střelné rány samozřejmě způsobily vícečetná zranění včetně roztříštěné levé lopatky a průstřelu plic, fatálním zraněním však bylo přetnutí krční tepny. To bylo příčinou ztráty asi 80 % krve, Lennon zemřel na hemoragický šok.\n\nKolem 23:15 je tato zpráva oznámena Yoko Ono. Ta nemocnici opustila zhruba o půl hodiny později.\n\nKrátce před půlnocí doktor Lynn popisoval událost na tiskové konferenci přímo v budově nemocnice. Přibližně v té době se zpráva dostala do vysílání rozhlasových i televizních stanic po celých Spojených státech a odtud prakticky do celého světa. Ve stejnou dobu byl již shromážděný dav lidí před domem Dakota, kde zpívali Lennonovy písně jak z období Beatles, tak jeho sólové kariéry.\n\nPo několik následujících dní většina rozhlasových i televizních stanic zrušila svoje programové schéma a věnovala se téměř výhradně této události. Hudební složku vysílání tvořily převážně nahrávky Beatles a Johna Lennona, některé televizní stanice pak zařadily do vysílání některý z filmů Beatles. Vražda Johna Lennona kromě jiného rozproudila debatu o držení zbraní v USA.\n\nPo jeho smrti se vyrojila spousta teorií o fingované vraždě a Lennonovi, který žije někde v Tichomoří na zapadlém ostrově. Lennonova vdova, Yoko Ono, žije v \"Dakota House\" dodnes.\n\nDne 23. srpna 1962 se oženil se svou spolužačkou z umělecké školy Cynthií Powell, 8. dubna 1963 se jim narodil syn John Charles Julian Lennon. Lennon ji mnohokrát podvedl s fanynkami Beatles. Kompletní list svých milenek jí předal po návratu z Indie v roce 1968. Tehdy začali spát odděleně a jejich manželství se blížilo konci.\nKonečným důvodem jejich rozchodu byla japonská umělkyně Yoko Ono. S tou se Lennon poprvé setkal 9. listopadu 1966, když ho spolumajitel galerie Indica John Dunbar pozval na její vernisáž. Na výstavě předala Yoko Lennonovi kartičku s nápisem \"Dýchej\", podobné mu poté zasílala po několik měsíců. Znovu se setkali až na výstavě v Londýně v polovině roku 1967. Lennon ji začal financovat výstavu \"Half a Wind\" v galerii Lisson, která probíhala od října 1967. Následně se začali pravidelně setkávat. Yoko Ono spolu s Lennonem sdílela zálibu v LSD a od roku 1968 i ve šňupání heroinu. Lennon v květnu 1968 přemluvil svou ženu, aby odjela na dovolenou do Řecka a ve stejné době si domu pozval Yoko. Společně experimentovali s drogami i hudbou, tak vzniklo album \"Unfinished Music No.1: Two Virgins\". Po návratu je Cynthie nalezla oba spolu spokojené v kuchyni jejich domu. Konec manželství byl na dohled. Yoko v reakci na to podala žádost o rozvod, jelikož byla sama vdaná za Anthonyho Coxe, se kterým měla i dceru Kyoko (Kjóko-čan Cox). Aby zachovali takt, John a Yoko se setkávali v bytě Ringa Starra. Dne 18. června 1968 se poprvé společně předvedli na veřejnosti na premiéře divadelní adaptace Lennonovy knihy \"Písání\". Ve stejné době podal žádost o rozvod. Cynthia se však nechtěla vzdát a soudila se, z Lennona vysoudila sto tisíc liber a výživné na syna. Rozvod Lennona byl stvrzen v listopadu 1968. Rozvod Yoko Ono až v únoru 1969, kdy Lennon vyplatil Coxe. Ten následně i s dcerou Kyoko zmizel neznámo kam. Během jejich vztahu často na drogách závislá Yoko třikrát potratila, a to v listopadu 1968, v říjnu 1969 a v létě 1971.\n\nDne 26. března 1969 se Lennon oženil s Yoko Ono na Gibraltaru, svědkem skromného obřadu byl Peter Brown. Poté odletěli do Paříže, odkud po dvou dnech odletěli na líbánky do Amsterodamu. Tam uspořádali svůj první bed-in, když novinářům oznámili, že plánují strávit týden v posteli před zraky novinářů, čehož nakonec využili pro happening za mír. Svatební cesta byla hlavním námětem písně \"The Ballad of John and Yoko\", která byla v některých rádiích bojkotována. Dle různých názorů byl Lennon fixován na Yoko, ke které měl mít mateřské vazby.\n\nV létě 1969 pořádal Lennon výlet s Yoko Ono, její dcerou Kyoko a svým synem Julianem. Během výletu měli středně vážnou autonehodu. Za viníka byl označován Lennon, který řídil. Anthony Cox, poté již páru nikdy nesvěřil Kyoko samotnou a raději pokaždé zmizel neznámo kam. Roku 1971 se proto Lennon rozhodl Kyoko unést, když se dozvěděli, že je na Mallorce. Kyoko odvezli z dětského hřiště do hotelu, kde je zadržela policie, spor byl vyřešen mimosoudně.\n\nV roce 1973 se s Yoko přestěhovali do budovy Dakota v Central Parku. Tam jejich manželství zažilo krizi. Pár najal jako služebnou a asistentku mladou americko-čínskou dívku jménem May Pang. Yoko Ono navrhla, aby si Lennon odjel odpočinout do Los Angeles a vzal tam sebou i May Pang. Lennon poslechl a odjel v září 1973. V Los Angeles se věnoval pití a milenkám, včetně May Pang. Yoko Ono to vše tolerovala a sama měla v New Yorku několik vztahů. Lennon zažil v LA svůj proslulý \"ztracený víkend\", tedy ve skutečnosti prohýřený rok rockového muzikanta. Situace se uklidnila v druhé polovině roku 1974. Lennon se vrátil k hudbě a postupně i do New Yorku, kde nahrál album \"Walls and Bridges\". Písně z jeho propitého období jsou však až na albu \"Rock 'n' Roll\" z roku 1975. V lednu ho Yoko vzala zpět, následně otěhotněla. Dne 9. října 1975 (na Lennonovy 35. narozeniny) přivedla na svět jediné společné dítě, Seana Ono Taro Lennona. Po narození syna si Lennon dal pauzu a uzavřel se před okolním světem, věnoval se pouze dítěti. Yoko Ono se naopak starala o obchod a styk s veřejností, i díky jejím chytrým investicím pár roku 1978 disponoval majetkem v hodnotě 250 milionů dolarů.\n\nV polovině roku 1976 odcestovali do Japonska, aby John poznal rodinu Yoko. Poté sám cestoval do Hong Kongu, Singapuru a Kapského města. Pro Yoko složil mnoho písní, například \"I Want You (She's So Heavy)\", \"Oh Yoko\" a další.\n\nSe svou první ženou se viděl naposledy na Vánoce 1974.\n\nJiž roku 1963 si Lennon vypěstoval závislost na povzbuzující látky fenmetrazin a amfetamin. K tomu brzy na to na cigarety a marihuanu. Od roku 1966 začal užívat LSD a byl často na tripech. V roce 1968, společně s Yoko Ono, přešli na šňupání heroinu, z kterého se brzy vyléčili, ale znovu spadli do závislosti v létě 1969. Po heroinu přešli na metadon. Současně užívali i hašiš. Během svého \"ztraceného víkendu\" v LA mezi roky 1973 a 1974 Lennon vydatně pil. Po narození syna Seana již užíval jen hašiš a marihuanu.\n\nDne 18. října 1968 byl Lennon zatčen za držení hašiše a odsouzen k pokutě 150 liber. Toto zatčení později vedlo v USA k potížím se získáním povolení k pobytu.\n\nO drogách napsal několik písní, jako například \"Tomorrow Never Knows\", \"Happiness is a Warm Gun\", \"Doctor Robert\", \"A Day in the Life\", \"Cold Turkey\" a další. Mnoho z nich bylo některými rádii zakázáno. Skladba \"Lucy in the Sky with Diamonds\" bývá také často označována za drogy propagující neboť je velice psychedelická a slova dávají dohromady zkratku LSD.\n\nOd sedmi let vymýšlel básničky a kratičké příběhy, které doprovázel vlastními kresbami, byl náruživým čtenářem.\n\nV březnu roku 1964 vydal Lennon svou první knihu \"In His Own Write\", takřka přes noc se stala bestsellerem. O rok později vydal další knihu s názvem \"A Spaniard in the Works\". Roku 1986 poté byla vydána kniha \"Skywriting by Word of Mouth\".\n\nLennonův politický aktivismus sahá až do srpna 1966, když na tiskové konferenci k omluvě za výrok o Ježíšovi a Beatles zmínil, že je proti válce ve Vietnamu. Toto vyjádření v závislosti s kontextem vyšumělo. Avšak již o deset dní později Beatles jako celek oficiálně odsoudili války. Další aktivismus spadá do období, kdy se stýkal s Yoko Ono.\n\nDne 15. června 1968 společně Lennon a Ono symbolicky zasadili žaludy za mír u katedrály v Coventry. Roku 1968 také s Yoko Ono natočil LP \"Unfinished Music No. 1: Two Virgins\", na jehož obalu byli oba nazí, proto se gramofonová deska musela prodávat v hnědém papírovém sáčku. V USA bylo z verdiktu soudu v Newarku zabaveno 30 000 kopií alba kvůli \"pornografii\".\n\nPoté, co se 26. března vzali odjeli pořádat happening v Amsterodamu, kde podnikli svůj první Bed-in. Týden leželi v posteli v hotelu před zraky novinářů a hovořili o míru. Nad nimi visely nápisy \"Bed Peace\" a \"Hair Peace\". Svůj Bed-in poté chtěli zopakovat v USA, ale Lennon nezískal vízum, kvůli odsouzení za držení drog. Proto v květnu odpluli na Bahamy a posléze do Kanady. V Montrealu v hotelu Hilton svůj manifest zopakovali. Novomanželé Lennonovi strávili 8 dní v posteli, vzývali mír, pořádali mírové dýchánky a posledního večera společně s přáteli (mj. Timothy Leary) nahráli dnes již kultovní skladbu \"Give Peace a Chance\". Lennon a Yoko tam také založili skupinu Plastic Ono Band a začali se více politicky angažovat a protestovat proti válkám.\n\nMezi oběma bed-in happeningy proběhl v hale vídeňského hotelu Sacher happening \"bagismus\". Oba partneři byli před zraky novinářů skryti pod bílým prostěradlem a odmítali vylézt. Říkali tomu totální komunikace bez předsudků. Kolem nich byly nápisy \"Bed\", \"Peace\" a \"Hair Peace\". Poté rozesílali světovým politikům žaludy, aby je zasadili za mír. Dne 22. dubna 1969 si Lennon změnil své druhé jméno z Winston na Ono, jelikož nechtěl být pojmenován po válečném premiérovi.\n\nV únoru 1969 podpořili stranu Černých panterů, když jim veřejně předali odstřižky svých vlasů, aby je vydražili a použili na svou věc. Panteři jim zase darovali boxerské rukavice Muhammada Aliho. V listopadu 1969 Lennon demonstrativně vrátil řád britského impéria (MBE), a to z důvodu nesouhlasu s britskou podporou zásahu nigerijských vojsk v Biafře, v nigerijsko-biaferské válce, a Američanů ve válce ve Vietnamu, a také z důvodu nesouhlasu s cenzurou jeho skladby \"Cold Turkey\". V prosinci 1969 ještě natočili film o kontroverzním případu Jamese Hanrattyho, který byl roku 1962 odsouzen k smrti za vraždu. Ale mnozí, včetně Lennona, si mysleli, že byl nevinný.\nV březnu 1971 nahrál revolucionářskou píseň \"Power to the People\" a rozhodl se aktivně podporovat demonstrace. Sám začal na nějaký čas inklinovat k maoismu. Tím byla ovlivněna skladba \"Imagine\". Často protestoval proti intervenci Britů v Severním Irsku a v Ulsteru. V prosinci 1971 vystoupil na festivalu Ann Arbor na podporu vůdce Bílých panterů Johna Sinclaira, který byl roku 1969 odsouzen na deset let vězení za držení marihuany. Sinclair byl omilostněn dva dny po skončení festivalu. O několik dní později vystoupil Lennon v divadle Apollo v Harlemu na podporu obětí vězeňské vzpoury ve věznici Attica.\n\nRoku 1972 demonstroval s odbory proti exportu Spojeného království a také znovu proti Vietnamu a prezidentu Richardu Nixonovi. S vůdcem Yippies (Youth International Party, YIP) Jerry Rubinem plánovali putovní festival opozice vůči Nixonovu znovuzvolení, který by stopoval Nixonovu předvolební kampaň. Z plánu nakonec sešlo. V červenci 1972 poté Lennon vydal své politické album \"Some Time in New York City\". Téhož roku byl jeho telefon odposloucháván FBI. A Lennonovi bylo odmítnuto prodloužení povolení k pobytu v USA. Lennon se soudně odvolával po další tři roky, než vyhrál soud a byla mu vydána zelená karta. K tomu došlo v červenci 1975, tedy několik měsíců po abdikaci Nixona na úřad prezidenta.\n\nPo narození syna Seana se stáhl z veřejného života. K politice se vrátil jen v lednu 1977, kdy se účastnil oslavy inaugurace prezidenta Jimmyho Cartera.\n\nLennonovy písně (např. \"Imagine\", \"Strawberry Fields Forever\") jsou často zařazovány mezi vůbec nejlepší písně hudební historie. V roce 2002 britská rozhlasová stanice BBC uspořádala hlasování o 100 největších Britů v historii. John Lennon se umístil na 8. místě.\n\nMá svou hvězdu na Hollywoodském chodníku slávy. \n\nV roce 2001 bylo liverpoolské letiště přejmenováno na Letiště Johna Lennona Liverpool (\"Liverpool John Lennon Airport\"), čímž se stalo prvním letištěm ve Spojeném království pojmenovaném po jednotlivci.\n\n\n\n\n\n\n\n\n\n"}
{"id": "39256", "url": "https://cs.wikipedia.org/wiki?curid=39256", "title": "TTL", "text": "TTL\n\nZkratka TTL má více významů:\n"}
{"id": "39257", "url": "https://cs.wikipedia.org/wiki?curid=39257", "title": "Mark David Chapman", "text": "Mark David Chapman\n\nMark David Chapman (* 10. května 1955 ve Fort Worth, Texas, USA) je vrah Johna Lennona, britského zpěváka a člena kapely Beatles.\n\nJ. Lennona zavraždil 8. prosince 1980 v New Yorku. Po zločinu zůstal na místě a do příjezdu policie si četl knihu \"Kdo chytá v žitě\" od J. D. Salingera, kterou uvedl jako zdroj své inspirace. Za tuto vraždu byl odsouzen na doživotí. Je uvězněn ve Státní věznici Attica poblíž Buffala, stát New York. Podal již celkem deset žádostí o propuštění, v pravidelných dvouletých intervalech (2000, 2002, 2004, 2006, 2008, 2010, 2012, 2014, 2016, 2018), ale všechny byly zamítnuty. O poslední, desáté zamítnuté žádosti o podmínečné propuštění informovala česká média 24. 8. 2018.\n"}
{"id": "39258", "url": "https://cs.wikipedia.org/wiki?curid=39258", "title": "Ztužená vzducholoď", "text": "Ztužená vzducholoď\n\nZtužená vzducholoď je vybavena kompletní kostrou, která zajišťuje zachování aerodynamického tvaru za všech okolností. Uvnitř tělesa vzducholodi jsou umístěny plynové vaky (plynové oddíly), které však nemají vliv na tvar vzducholodi. Proto se ztužená vzducholoď obejde bez balonetů. Ztužené vzducholodi byly největší létající stroje, které kdy byly vyrobeny.\n\n"}
{"id": "39260", "url": "https://cs.wikipedia.org/wiki?curid=39260", "title": "Karviná", "text": "Karviná\n\nKarviná ( , ) je statutární město v Moravskoslezském kraji, na území historického Těšínského Slezska, 18 km východně od Ostravy na řece Olši. Po druhé světové válce byla dnešní Karviná projektována jako pátá česká metropole pro 120 000 obyvatel. Dnes zde žije obyvatel s významnou slovenskou a polskou menšinou. Je universitním, turistickým, lázeňským a ekonomickým centrem česko-polské aglomerace s více jak 400 000 obyvateli a největším městem na řece Olši. Jádrem dnešního města Karviná je původní knížecí město Fryštát. Karviná vznikla roku 1949 přemístěním obyvatel původní hornické Karvinné na fryštátské Horní Předměstí, které se silně rozvíjelo již od konce 19. století. Úředním spojením těchto dvou měst a připojením Ráje, Darkova a Starého Města vzniklo nové město s názvem Karviná, nicméně jejím historickým základem je Fryštát, na jehož katastru nové město stojí.\n\nÚřad primátora města Karviná vykonává ode dne 8. ledna 2018 Jan Wolf (ČSSD), bývalý první náměstek, který v čele města nahradil svého stranického kolegu Tomáše Hanzela (ČSSD), který stal v čele města od roku 2006.\n\nVýznam Karviné (dříve Fryštátu) v minulosti předurčovala její strategicky výhodná poloha na obchodní cestě z Uher do Pobaltí, která z ní učinila obchodní, hospodářské a kulturní centrum celé zdejší oblasti. Od konce 13. století do roku 1572 byl zdejší hrad sídelním místem slezských knížat z královského rodu Piastovců. Prvkem, který významně ovlivnil další rozvoj města, byl nález černého uhlí ve 2. polovině 18. století a rozvoj železárenského průmyslu na počátku 20. století. Nadále byl význam města dán rostoucí těžbou černého uhlí, rozvojem těžkého průmyslu a železnice které předurčily jak stavební, tak demografický vývoj města v druhé polovině 20. století.\n\nModerní Karviná vznikla roku 1949 sloučením města Fryštátu (německy \"Freistadt\"; dnešní Karviná 1, centrum starého Fryštátu je městskou památkovou zónou), původní Karvinné (díky intenzivní těžbě uhlí dnes již neexistuje; je to předměstská část Karviná-Doly), Darkova (Karviná 3), Ráje (Karviná 4) a Starého Města (Karviná 5). Později ještě byly připojeny Louky nad Olší. Nově vzniklé město se začalo budovat na katastru fryštátského Horního Předměstí ve čtyřicátých letech dvacátého století, které se rozvíjelo již od doby, kdy Severní dráha císaře Ferdinanda přivedla do Fryštátu železnici.\n\nKarviná leží na hranici s Polskem. Přímo ve městě jsou dva hraniční přechody (z toho jeden pouze pro osobní vozidla) v místní části Karviná-Ráj. Město se rozprostírá na severním okraji předhůří Beskyd. Karviná leží v údolí řeky Olše a od krajského města Ostravy je vzdálena 18 km východním směrem.\nKarviná vždy patřila k oblastem s vysokou koncentrací průmyslu, zejména těžebního, na který navazují další výrobní odvětví. Současně dosáhlo město evropského významu díky lázeňství. Již od konce 19. století byly budovány lázně Darkov díky nálezům léčivé jodobromové solanky. V posledních letech byl posílen význam města jako obchodního a turistického centra. Vznikem Obchodně podnikatelské fakulty Slezské univerzity v Opavě se Karviná stala univerzitním městem – spolu s Opavou prvním v Moravskoslezském kraji a po roce 1989 v Československu vůbec.\n\nÚzemí dnešní Karviné patří ve zdejší oblasti k místům s nejstarším osídlením, o jehož existenci svědčí nálezy kamenných nástrojů z období mladší doby kamenné.Nejstarší dochovanou písemnou zmínkou o území dnešního města (osadě Solca) je z roku 1268. Fryštát však byl založen po rozpadu Velkomoravské říše roku 906 n.l. a mezi léty 1024 – 1032 za vlády polského krále Měška II. Lamberta je nositelem městských práv, které mu byly v pozdějších letech několikrát potvrzeny. Na dnešní místo byl Fryštát přemístěn po roce 1290 knížetem Měškem I. Těšínským. Vratislavský desátek z let 1302–1315 obsahuje původní názvy některých zdejších lokalit jako \"Fryenstat\" (Fryštát), \"Roy\" (Ráj), \"Carwina\" (Karviná), \"Bertholdi Villa\" (Darkov). Vzhledem k strategicky výhodné poloze Fryštátu na obchodní cestě z Uher do Pobaltí se zde vytvořilo významné středisko obchodu a řemesel, které se mezi léty 1290 až 1945 stalo sídlem nejvyšší slezské aristokracie. Fryštát dal také základ pro vznik zcela nového města Karviné, které se na jeho katastrálním území začalo budovat od 50. let 20. století.\n\nZásadní obrat v rozvoji celé zdejší oblasti znamenal nález černého uhlí ve 2. polovině 18. století a počátkem 20. století již bylo území města svým ekonomickým potenciálem významnou oblastí v rámci celého Rakousko-Uherska. K rozvoji města přispěla výstavba železničních tratí: Severní dráha císaře Ferdinanda v Petrovicích, Košicko-bohumínská dráha v dnešní části Doly a v roce 1898 i Karvinská Místní dráha KFNB se stanicí Fryštát, dnes Karviná - město, a také tramvajová trať.\n\nBěhem let 1918–1920 probíhal mezi nově vzniklými státy Československem a Polskem spor o Těšínsko. Během něj padlo téměř 40 československých legionářů a boje byly zastaveny z podnětu prezidenta Masaryka jednáním ministra Edvarda Beneše s Poláky. Ten byl poté nařčen Karlem Kramářem, \"že nerozumí politice\" (\"a připravil naše legie o další vítězství\"). Po krátkém vojenském střetnutí bylo území Těšínska v roce 1920 mezi oba státy rozděleno arbitráží vítězných mocností. Území města připadlo Československu. V roce 1938 Polsko začalo vůči Československu opět vznášet územní požadavky. Ty byly formulovány polskou vládou 21. září 1938 a vzneseny jako součást Hitlerova godesberského memoranda. 30. září 1938 polská vláda zaslala československé vládě ultimátum o okamžitém vydání požadovaných oblastí a 1. října 1938 polská vojska obsadila požadovaná území, včetně území dnešní Karviné. Období polského záboru však netrvalo ani rok. Po porážce Polska Německem na počátku druhé světové války oblast obsadil Wehrmacht a území města s germánským původem bylo přičleněno k Německu. V roce 1944 došlo ke sloučení měst Karvinné (dvě písmena \"N\" v názvu města se užívala od roku 1920), Fryštátu a obcí Starého Města, Ráje a Darkova v jeden územní celek s názvem Karwin-Freistadt. Po osvobození města 3.5. 1945 se dvojměstí rozpadlo a oblast se vrátila zpět pod správu Československa.\n\nPrvní výstavbu budoucího nového města, ulici Zakladatelská, zahájil předseda Benešovy vlády Klement Gottwald slavnostním výkopem roku 1946. Roku 1949 následovalo opětovné sloučení okolních obcí v jeden územně správní celek pojmenovaný Karviná. Na území sloučeného města nastal velký stavební rozvoj, který trval až do 80. 20. století. Svého vrcholu dosáhla Karviná na konci 80. let 20. století s počtem obyvatel téměř 90 tisíc. Stavební vývoj města, které se mělo stát pátou českou metropolí s počtem obyvatel 120.000 zastavily až listopadové události roku 1989 a zejména rozpad Československa v roce 1992-3, kdy se Karviná i z východu stala téměř pohraničním městem. Moderní městská zástavba leží především na katastrálním území historického města Fryštátu (\"Karviná-město\") a bývalé obce Ráje.\n\nV šedesátých letech dvacátého století se realizoval projekt na výstavbu nového, moderního centra Karviné v architektuře bruselského stylu, které se mělo stát pátou českou metropolí. Hlavní silniční tepnou se měla stát centrální třída, dnes tř. 17. listopadu, která měla plnit roli městského bulváru a díky přítomnosti lázní ve městě navodit atmosféru pohodového a příjemného místa. Na této centrální třídě se měly vyskytovat volné prostory plné městské zeleně s dominantními budovami. To se opravdu povedlo. I když je na této třídě hustý silniční provoz, stále láká k procházce po ní, a to v celé její délce. A to platí obzvláště v době květu sakurové aleje, která zde byla vysázena a je dodnes vzorně udržovaná. Centrální třída se však během let dočkala na některých místech necitlivých zásahů:\n\nVyvrcholením centrální třídy je prostor mezi křižovatkami u VZP a OD Prioru. Tento prostor, jemuž dominuje vzdálenější skupina výškových budov působí zanedbaným dojmem. Přítomnost nevkusně situovaných autobusových zastávek ještě více vytváří dojem periferního místa než centra města. Všude přítomný asfalt a zeleň zastiňující dominantní budovy tento dojem ještě více umocňuje. Přitom tento centrální prostor může i nadále být centrálním parkem aniž by kazil dojem centra města. Na tomto centrálním prostoru je totiž za bujnou zelení schována řada architektonických slohů, které po vykácení části zeleně vytvoří dominantní prvky celého centra. Jde především o nádhernou prvorepublikovou budovu Jiráskovy školy, roh rovněž prvorepublikové budovy Magistrátu, modernu zastupující OD Prior a restauraci s obytným blokem nebo funkcionalistické třípodlažní obytné domy. Hlavní dominantou celého tohoto centrálního prostoru je pak již zmiňovaná vzdálená skupina výškových domů. Centrálnímu prostoru rovněž chybí výšková solitéra např. v podobě hodinové věže, pomníku či sochy nebo fontány. V posledních letech se vyskytla řada urbanistických studií na dotvoření městského centra. Pro finanční náročnost nikdy nebyla realizována. Není potřeba stavět nové budovy, stačí celé třídě a především centrálnímu prostoru vrátit zašlý lesk šedesátých let:\n\n\nZvon ve zdejším kostele měl nejsilnější a nejlahodnější hlas ve Slezsku, neboť prý do zvonoviny při odlévání vhodili díl stříbra. Byl starší než samotné město, při zániku původní obce se ztratil, až po létech jej na poli vyhrabala svině. Zvon bylo slyšet až do Těšína a jeho hlasu naslouchala těšínská kněžna s takovou oblibou, že se rozhodla zvon koupit. Avšak fryštačtí jej nechtěli prodat, a proto jí řekli, že by za něj musela vysázet tolik dukátů, že by to dosáhlo po cestě z Těšína až do Fryštátu. Jenže kněžna na obchod přistoupila, a tak jí radní museli zvon vydat. Kněžna si zvon zavěsila na svém hradě, ale zvon přes noc ulétl zpět do Fryštátu. Kněžna vidouc ten zázrak to vzdala a nechala Fryštátu jak zvon, tak i peníze. Jen okna kostelní věže směrem k Těšínu nechala zazdít, aby ji hlas zvonu nelákal.\n\nVíce pověstí je uvedeno v článku Fryštát.\n\nMěsto založené jako nové město fryštátské jeho prvním knížetem Měškem I. Piastovským roku 1290. Nejstarší stavbou nového města, povýšeného na Slezské knížecí město je areál Fryštátského hradu, jehož stavba začala v roce 1288 a po celou dobu své existence byl sídlem nejvyšší slezské aristokracie a mezi léty 1327 – 1573 byl lénem českých králů. Přilehlé město pochází z počátku 14. století. V druhé polovině 19. století byly na fryštátském předměstí objeveny jodobromové prameny, díky kterým zde vznikly věhlasné lázně. Za dobu své existence se v nich léčila celá řada významných osob. Roku 1992 zde byla vyhlášená městská památková zóna. Podrobný seznam památek je uveden v článku Fryštát, Lázně Darkov, Doly (Karviná) a Staré Město (Karviná).\n\n\n\nPředevším v 60. letech 20. století byl vybudován základ pro výstavbu páté české a největší slezské metropole. Město mělo dosáhnout počtu obyvatel 120.000. Jeho nově vzniklé centrum tvořené třídou Osvobození a třídou 17. listopadu bylo doplněno řadou významných stavebních dominant postavených v architektuře \"Bruselský styl\". Tyto budovy dodnes připomínají původní záměr vytvořit z Karviné novou metropoli.\n\n\n\n\n\n\nPodle výsledků sčítání obyvatelstva v roce 2001 se 8,5 % obyvatel města hlásilo ke slovenské a 8 % obyvatel k polské národnosti. Zajímavostí města je vysoký podíl obyvatel bydlících v panelových domech, který dosahuje 92 %.\n\nKarviná se člení na 6 katastrálních území, na kterých leží 9 místních částí:\n\n\nMístní části jsou někdy číslovány:\n\nKarviná byla dříve okresním městem, v současnosti je obcí s rozšířenou působností a pověřeným obecním úřadem. Okres Karviná ale stále existuje a skládá se ze 17 obcí, ORP ze 4 obcí – Dětmarovic, Karviné, Petrovic u Karviné a Stonavy. Stále zde ovšem působí okresní soud, okresní státní zastupitelství, okresní archiv.\n\nNejznámějším sportovním klubem ve městě je bezesporu HCB Karviná. Tento házenkářský klub, založený již v roce 1955, v nedávné době pravidelně sbíral tituly mistra republiky (je desetinásobným mistrem samostatné ČR – naposledy v sezoně 2017/2018) a od roku 2000 do roku 2006 byl každoročním účastníkem nejprestižnější evropské klubové soutěže – Ligy mistrů. Dalším významným klubem je fotbalový klub MFK Karviná, který od sezóny 2016/2017 hraje nejvyšší českou fotbalovou soutěž. Za zmínku stojí také lední hokej. Ten se hrál v Karviné již od 50. let, ale současný klub SK Karviná byl založen roku 1993. Ve městě se rovněž nachází basketbalový klub TJ Sokol Karviná, kde jeho junioři patří mezi špičku v ČR; muži však hrají pouze 3. nejvyšší soutěž. Karviná má také zastoupení v extralize hokejbalu (HbK Karviná), juda, sportovní střelby a ve městě se rovněž hraje florbal. V poslední době je velmi oblíbená nová sportovní disciplína workout. Ve městě tak vyrůstají nová workoutová hřiště, na kterých trénuje jeden z nejlepších světových závodníků Marek Matis.\n\nV souvislosti s vysokou koncentrací těžkého průmyslu v oblastí patří ovzduší v Karviné mezi nejvíce znečištěné v České republice. Ve znečištění rakovinotvorným benzopyrenem patří podle Státního zdravotního ústavu k nejzamořenějším oblastem. V roce 2005 průměrná celoroční koncentrace benzo-a-pyrenu činila 5,1 ng.m. Podle výzkumu prováděného společnou laboratoří Ústavu experimentální medicíny Akademie věd České republiky a Zdravotního ústavu Středočeského kraje na vzorku 23 městských strážníků v Karviné bylo v jimi vdechovaném vzduchu naměřeno 6,6 ng.m benzo-a-pyrenu. Např. u strážníků v Praze bylo naměřeno 0,8 ng.m.\n\nNěkteré části města se také potýkají s důsledky hlubinné těžby uhlí, zejména s poddolováním, které narušuje statiku budov, z nichž řada musela být opuštěna a stržena. Postupně tak těžbě padla za oběť původní Karviná včetně řady pozoruhodných stavebních památek. Těžba si následně vyžádala likvidaci dalších příměstských lokalit. Zlikvidována a poddolována byla převážná většina místních částí Louky nebo Darkov. Dále se uvažuje o těžbě pod čtvrtí Staré Město nebo Starý Ráj. Jelikož se však uhelné sloje nachází pod převážnou částí města, je jeho budoucí rozvoj značně limitován.\n\nV minulosti patřila Karviná k nejrychleji se rozvíjejícím průmyslovým městům u nás. Počet obyvatel rostl současně s objemem těžby a svého vrcholu dosáhl koncem 70. let (tehdy zde žilo bezmála 80 tisíc obyvatel). Základem prosperity byla těžba kvalitního kamenného uhlí, které se stalo základem rozvoje průmyslu na celém Ostravsku. Na katastru města postupně vzniklo slučováním někdejších menších šachet několik velkodolů – Důl ČSA, Důl Darkov, Důl ČSM. Obrat v tomto vývoji nastal v 90. letech v souvislosti s útlumem těžby (v ostravské části revíru byla těžba úplně zastavena). V posledních letech klesl počet obyvatel města o bezmála 20 tisíc, vzrostla naopak nezaměstnanost.\n\nKromě uhelných dolů sídlí ve městě řada dalších podniků. Sídlila zde Kovona Karviná – někdejší největší producent bytových jader a sklolaminátových materiálů u nás. Po roce 2000 vznikla ve městě průmyslová zóna Nové Pole. Své výrobní haly zde mají firmy jako Robe lighting, Shimano, Sejong, Gates, Mölnlycke Health Care a další.\n\nDo městské části Karviná-Doly naplánoval krajský úřad výstavbu velkokapacitní spalovny odpadu, do které by se ze širokého okolí mohlo ročně svážet 200 tisíc tun komunálního odpadu. Se záměrem nesouhlasí místní obyvatelé, kteří se obávají, že by spalovna odpadů zhoršila kvalitu již dnes značně znečištěného ovzduší.\n\nKarviná je mimo jiné také univerzitním městem. Ve městě sídlí Obchodně podnikatelská fakulta Slezské univerzity v Opavě. Dále se zde nachází několik středních škol: gymnázium, střední průmyslová škola, obchodní akademie, střední zdravotnická škola aj. Kromě středních škol také základní a mateřské školy.\n\n\n\n\n\n"}
{"id": "39261", "url": "https://cs.wikipedia.org/wiki?curid=39261", "title": "Balonet", "text": "Balonet\n\nBalonet je vzduchem plněné těleso umisťované uvnitř vzducholodí a balónů. Má za úkol změnami svého objemu kompenzovat roztažnost nosného plynu vlivem výšky a teploty a stále tak zachovávat nepatrný přetlak nosného plynu vůči okolní atmosféře. To je důležité zvláště u těles s aerodynamickým tvarem, který je zajištěn pouze napnutým obalem. Takto jsou konstruovány pozorovací balóny, poloztužené a neztužené vzducholodě.\n\nBalonet vynalezl v roce 1785 francouzský vzduchoplavec Jean Meusnier. Slovo ballonnet znamená francouzsky \"balónek\".\n\nU vzducholodí mohou balonety sloužit i k vyvažování tělesa, protože vzduch v balonetu se chová jako zátěž (je mnohonásobně těžší než nosný plyn) a jeho přečerpáváním mezi jednotlivými balonety lze měnit těžiště.\n\nVzducholoď Graf Zeppelin využívala speciální balonet také k uchování paliva, kterým byl Blauův plyn o hustotě stejné jako vzduch. Za letu proto neměnila svůj vztlak.\n"}
{"id": "39269", "url": "https://cs.wikipedia.org/wiki?curid=39269", "title": "Wanastowi Vjecy", "text": "Wanastowi Vjecy\n\nWanastowi Vjecy je česká hudební skupina, hrající od roku 1988 produkující experimentální pop rock, s punkovou minulostí. Hraje ve složení Robert Kodym (zpěv), Štěpán Smetáček (bicí), Tomáš Vartecký (kytara) a Radek Havlíček (baskytara).\n\nKapela vznikla roku 1988 jako studiový projekt, který měl natočit hudbu pro připravovaný dokument o punkáčích v Praze. V sestavě Robert Kodym – zpěv, kytary, P.B.Ch. – vokály, basa, Adolf Vitáček – vokály, bicí tak vznikly čtyři písně – pozdější velký hit \"Tak mi to teda nandey\", \"Woni\", \"Wona je hotowá\" a \"Olé\" (nikdy nevyšla na řadové desce).\n\nWV debutovaly v září 1991 s deskou \"Tak mi to teda nandey\", za bicími seděl ve studiu Ivan Polák. Album se neslo v punkovém duchu, o WV se mluvilo stále spíše jako o studiové kapele. Rok na to jsou však byly Vjecy na každém rohu – vydávají \"Lži, sex a prachy\", odklonily se od punku k \"barevnější muzice\" a brzy se dočkaly úspěchů. Písně \"Nahá\" a \"Sbírka zvadlejch růží\" byly často hrané v rádiích. V roce 1993 vyšlo podivné \"Divnoalbum\" – deska remixů, live záznamů a instrumentálních skladeb. Skupina se poté odmlčela kvůli obnovení sesterské Lucie.\n\nWanastovi Vjecy se vrátily v roce 1996 se syrovějším albem \"Andělé\". Rádiové singly \"Blbá\" \"a Andělé\" získaly WV nové fanoušky a přesvědčily ty staré, že kapela neumřela. Hned v příštím roce vyšla další deska \"333 stříbrnejch stříkaček\". V médiích se prosadily skladby \"Vlkodlak\", \"V princeznách\", \"Kouzlo\" nebo \"Vykopej ty zrůdy\". Ke Stříkačkám WV absolvovaly turné, poté ještě akustickou vánoční šňůru a opět dostala slovo Lucie.\n\nNepříliš úspěšné album \"Hračky\" vyšlo v dubnu 2000, avizovala jej balada \"Otevři oči\". Kvůli aktivitám Lucie však Vjecy nekoncertovaly. V září 2001 vyšlo album \"Ty nejlepší věci\", výběr největších hitů kapely k desátému výročí vydání debutu. Ohlášené turné neproběhlo, zelenou měla stále Lucie, koncertní host, kytarista Tomáš Vartecký navíc hrál s kapelou Daniela Landy a Kollerbandem.\n\nNa jaře 2003 byl z Lucie „odejit“ klávesista Michal Dvořák, v září 2005 pak ještě David Koller. Kodym s P.B.Ch. a bubeníkem kapely -123 min. Martinem Vajglem začali připravovat nové album. To spatřilo světlo světa na podzim 2006 pod názvem \"Torpédo\", ve stejné době jako Kollerovo druhé sólové album. V rozhlase byl nasazen singl \"Otevřená zlomenina srdečního svalu\", klip přišel do televizí se zpožděním. Na jaře měla proběhnout rozsáhlá koncertní šňůra, z níž se ale kvůli problémům s organizací a změně managementu uskutečnil pouze koncert v Londýně. Následovala mediální mystifikace, podzimní termíny koncertů byly nakonec přesunuty na jaro 2008. Ještě předtím se však objevila skladba \"Velkej první letní den\", která avizovala novou kompilaci největších hitů, která vyšla na podzim. Trojdisk Best of 20 let + DVD a narozeninový koncert v pražské Sazka Areně měly být zahájením oslav 20 let od založení kapely. Ty pak vyvrcholily právě koncertním turné na jaře 2008.\n\nPosléze se kapela stahuje do ústraní. Členové formace údajně koketovali s myšlenkou přípravy materiálu na novou desku, ale informace se postupně ukázala jako nepravdivá. P.B.Ch. se vrátil k práci na svém druhém sólovém albu, které před časem odložil z důvodu spolupráce na albu Wanastowých Vjecý \"Torpédo\".\n\nZásadní informace se objevila 20. října 2010, kdy Wanastowky sdělily v tiskové zprávě a na svém oficiálním webu ukončení působení P.B.Ch. v kapele. P.B.Ch. se dle vyjádření chtěl věnovat vlastním hudebním projektům a tvorbě filmové hudby.\n\nSpekulace o konci činnosti kapely se však nepotvrdily. V navazujícím tiskovém prohlášení lídr projektu Robert Kodym potvrdil, že skupina v žádném případě nekončí a s posílením v podobě comebacku staronových členů připravuje novou desku, která by měla vyjít na podzim roku 2011.\n\nV pátek 12. listopadu 2010 Kodym během rozhovoru pro rádio Frekvence 1 prozradil, že staronovými členy rockového seskupení jsou bubeník Štěpán Smetáček a baskytarista Radek Havlíček. Oba hudebníci v kapele již působili během první poloviny devadesátých let. V této nové sestavě Vjecy odehrály v r. 2011 dva koncerty (Praha, Klub Mlejn; festival Topfest, SR), které byly kritiky hodnoceny nejlépe od koncertní šňůry v r. 1997 k albu 333 stříbrnejch stříkaček.\n\nNa podzim roku 2011 vychází první album v nové sestavě bez P.b.Ch. s názvem Letíme na Wenuši. Následuje natáčení klipu ke skladbě Kulomet, bohužel klip není hotov a není znám termín uveřejnění.\n\nV dubnu 2012 vyráží skupina na turné, které čítá kromě českých měst i 2 zastávky na Slovensku. Kapela z celkového počtu 20 písní hraje 5 z nového alba, zbytek jsou staré osvědčené hity, zazní i 3 písničky od sesterské Lucie. Oproti předchozímu best of, je turné monstróznější s velkými světelnými a pyrotechnickými efekty.\n\nBaskytaristu P.B.Ch. zaujal refrén písně Pražského výběru, kde se zpívá: „…Nafta nad zlato“. Text ale zprvu slyšel nezřetelně a vyšlo mu z toho jen tajemné slovo „vanasto!“. Přišlo mu to velice divné a odtud tedy Wanastowi Vjecy. Zpočátku se název psal česky Vanastový věci. To hrála kapela ve složení P.B.CH., P. Váňa. M. Linhart především své písničky, ale i od kapel jako Devo, Sex Pistols, Stranglers. S rádoby polskou transkripcí přišel až později Robert Kodym. Význam sousloví Wanastowi Vjecy znamená \"věci, který jsou tak krásný až sou hnusný a naopak\".\n\n\n\n\n\n"}
{"id": "39270", "url": "https://cs.wikipedia.org/wiki?curid=39270", "title": "Hanuš", "text": "Hanuš\n\nHanuš je mužské jméno, pocházející z německého \"Hannes\", což je zkrácenina od \"Johannes\", čili Jan (hebrejsky \"יוחנן\" (\"jóchanán\"), \"Bůh je milostivý\".)\n\nPodle českého kalendáře má svátek 6. října.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -1,6%.\n\n\nHáňa\n\n\n\n\n"}
{"id": "39276", "url": "https://cs.wikipedia.org/wiki?curid=39276", "title": "Eda Kriseová", "text": "Eda Kriseová\n\nEda Kriseová (* 18. července 1940 Praha) je česká novinářka a spisovatelka. Je členkou PEN klubu, Obce spisovatelů, Kafkovy společnosti a správní rady Nadace Central and Eastern European Book Project v Amsterodamu.\n\nPo maturitě v roce 1957 vystudovala Institut novinářství a osvěty na Univerzitě Karlově, kterou absolvovala v roce 1963. Poté se stala novinářkou v časopise \"Mladý svět\", kde působila až do roku 1968. V roce 1969 byla reportérkou v časopise \"Listy\". Po zákazu Listů nemohla publikovat ani pracovat v publicistice, proto se koncem roku 1969 stala asistentkou v Ústavu pro teorii a dějiny sdělovacích prostředků při UK. V letech 1974 až 1976 pracovala v universitním archivu, poté byla nucena také toto místo opustit a pracovala zcela mimo obor.\n\nV listopadu 1989 byla členkou Koordinačního centra Občanského fóra a mluvčí Václava Havla. Od ledna 1990 do rezignace V. Havla v červenci 1992 byla poradkyní prezidenta, od roku 1991 působila také jako ředitelka sekce Stížnosti a milosti prezidentské kanceláře. Od července 1992 se věnuje jen literární činnosti. Přednášela na George Washington University ve Washingtonu a absolvovala autorská čtení v řadě zemí.\n\nZačínala jako reportérka, její reportáže byly velmi často z exotických zemí. S vlastní literární tvorbou začala až po roce 1972, kdy ji bylo znemožněno pracovat v oboru žurnalistiky.\n\n\n\n\n"}
{"id": "39277", "url": "https://cs.wikipedia.org/wiki?curid=39277", "title": "Poloztužená vzducholoď", "text": "Poloztužená vzducholoď\n\nPoloztužená vzducholoď je vzducholoď s částečnou kostrou – obvykle pevným kýlem.\nKýl poloztužené vzducholodi udržuje její podélný tvar. Prochází obvykle celou její délkou. Jsou na něm kabiny, motory a uvnitř bývá i část vybavení vzducholodě. Aerodynamický tvar tělesa vzducholodi je udržován malým přetlakem nosného plynu, který je regulován pomocí balonetů.\n\nPrvní prakticky použitelná poloztužená vzducholoď byla Le Jaune (francouzsky žlutá). Typickými představiteli pak byly vzducholodě Norge a Italia Umberta Nobileho.\n\n"}
{"id": "39280", "url": "https://cs.wikipedia.org/wiki?curid=39280", "title": "Věřňovice", "text": "Věřňovice\n\nVěřňovice (polsky \"Wierzniowice\", německy \"Willmersdorf\") jsou částí obce Dolní Lutyně ležící v okrese Karviná. Věřňovicemi protéká řeka Olše. Přes řeku vede most, který spojuje menší část obce s větší. Od mostu je to 1 kilometr ke starému hraničnímu přechodu. V místě mostu se nachází rizikový jez, pod kterým se tvoří nebezpečný vodní válec. V roce 2009 zde utonul minimálně 1 člověk. Na mostě jsou plakáty pro vodáky, které upozorňují právě na tento jez. Pod mostem jsou i nástupní místa pro vodáky. Řeka Olše je mezi vodáky velmi oblíbená, zvláště v úseku Věřňovice – Zabelków. Jsou zde dva hraniční přechody do Polska: Věřňovice – Gorzyczki (Gorzyce) a Věřňovice – Łaziska (Godów). Do Věřňovic zajíždí dvě autobusové linky, ze Stonavy a Bohumína. Z Dolní Lutyně zde vede pouze jedna úzká cesta, na které vyhasly už minimálně dva lidské životy. Obec byla poškozena povodněmi roku 1997 a 2010.\n\nNa katastrálním území Věřňovice byla v roce 1989 vyhlášena přírodní památka Věřňovice s výskytem chráněných rostlin a živočichů.\n\nMístní jména zakončená na -ice nebo -ovice označovala souhrnně lidi, kteří v dané osadě žili. Pokud byla utvořena od jmen vlastních, znamenala potomky nebo poddané toho, od jého jména byl název utvořen. Slovní základ jména Věřňovice bylo s velkou pravděpodobností utvořeno od jména vlastního, které souvisí s dnešním slovem věrný. Mohlo však také vzniknout od jednoho z nejstarších českých osobních jmen Veřen nebo Věřislav.\n\nČeský název se užíval od roku 1447. Věřnovice, v roce 1485 to byly Věrničovice, v období let 1808–1850 se nazývaly Vilmířovice a v letech 1871–1893 se používal název Vilméřovice nebo Vilměřovice a odtud Věřňovice.\n\nPrvní písemná zmínka o samostatné obci je z roku 1362, odkdy až do roku 1430 náležely k Dětmarovicím a později patřily různým vlastníkům. Roku 1572 připadly Věřňovice na dlouhou ke vsi Dolní Lutyně kterou i s okolím zakoupil Václav Cigán ze Slupska. Od roku 1577 je držel Kašpar st. Vlček z Dobrozenice, v roce 1639 je získal Jan Jindřich Šlik a po něm Jindřich Vilém Šlik. V roce 1700 zdědil panství František Taaffe a od něj ho v roce 1792 koupil Jan Larisch-Mönnich. Od té doby spadaly Věřňovice jako součást dolnolutyňského panství (společně se Skřečoní a Novou Vsí) pod Fryštátské panství a to až do pozemkové reformy po 1. světové válce.\n\nV říjnu 1938 byl proveden zábor obce Polskem, následovalo období nacistické okupace. Věřňovice byly osvobozeny dne 1. května. 1945 Sovětskou armádou, během válečných akcí byly značně poškozeny.\n\nV roce 1850 Věřňovice čítaly 628 obyvatel, roku 1930 měly 831 obyvatel a 125 domů a v roce 1970 tam žilo 821 obyvatel a stálo 195 domů.\n\nK zajímavostem Věřňovic mimo jiné náleží i existence někdejší polské exklávy na jejich katastru, která zanikla ke 14. únoru 1959 s novým vytyčením státní hranice s Polskem podle zákona č. 62/1958 Sb. Jedná se o následující parcely: 894/1, 894/14, 961/2, 961/18, 962/1, 962/2, 963/1, 963/7, 963/8, 964/8, 964/9, 965/2, 966/14, 966/24, 1037/5, 1037/15, 1037/16, 1039/11, 1039/33 a 1039/34. Zajímavé je i to, že dle katastru nemovitostí jsou dotyčné parcely stále ve vlastnictví Polska.\n\n"}
{"id": "39281", "url": "https://cs.wikipedia.org/wiki?curid=39281", "title": "Franz von Papen", "text": "Franz von Papen\n\nV roce 1932 zastával úřad německého kancléře (jmenován byl proti vůli své strany a funkci přijal, i když přislíbil opak, což vedlo k jeho vyloučení ze strany). V lednu 1933 pomohl ke jmenování Adolfa Hitlera říšským kancléřem. V roce 1933 vyjednal za Hitlerovu vládu Říšský konkordát a souhlas strany Zentrum se zmocňovacím zákonem. Dle svých vlastních slov se domníval, že politicky nezkušeného Hitlera jako vicekancléř ovládne a že ten se znemožní tak, že brzy padne. Hitler se jej a jeho spolupracovníků však poté velice rychle zbavil. Posléze působil Papen jako německý velvyslanec v Rakousku.\n\nBěhem druhé světové války vedl diplomatickou misi Německa v Turecku, kde pomohl tamějšímu nunciovi Angelu Giuseppu Roncalimu (ten se stal později papežem svatým Janem XXIII.) se záchranou židovských uprchlíků před repatriací zpět do Německa. Po válce byl souzen Norimberským tribunálem, který jej zprostil obžaloby. V 50. letech se neúspěšně pokoušel o návrat do politiky. Byl čestným papežským komořím Pia XI. a svatého Jana XXIII.\n\n"}
{"id": "39283", "url": "https://cs.wikipedia.org/wiki?curid=39283", "title": "František Faltus", "text": "František Faltus\n\nFrantišek Faltus (5. ledna 1901, Vídeň – 6. října 1989, Praha) byl konstruktér a znalec v oboru ocelových konstrukcí, mostů a svařování, zakládající člen Mezinárodního sdružení pro mosty a konstrukce (IABSE), člen korespondent ČSAV.\n\nNarodil se ve Vídni v české rodině 5. ledna 1901. Po studiu na Vysoké škole technické ve Vídni nastoupil v roce 1923 do mostárny Waagner-Biro ve Vídni, kde působil tři roky a mj. se podílel na návrhu ocelového mostu přes Dunajský kanál ve Vídni. V roce 1926 obhájil dizertační práci s názvem \"Příspěvek k řešení staticky neurčitých konstrukcí\". Od 1. března 1926 působil ve Škodových závodech v Plzni. Proslul zde projekty mostních konstrukcí, které přinášely do té doby novinku – technologii svařování. Podle jeho návrhu vznikl v roce 1931 celosvařovaný příhradový ocelový most v areálu Škodovky, největší ve své době, a v roce 1933 silniční most přes Radbuzu v Plzni (dnešní Tyršův most). Od roku 1945 působil jako profesor na ČVUT v Praze na Vysoké škole inženýrského stavitelství. Spoluobnovil První ústav mostního stavitelství, později Ústav ocelových konstrukcí a katedra ocelových konstrukcí. Působil jako vedoucí Katedry ocelových konstrukcí v letech 1946–1970, zavedl strukturovanou výuku. Zemřel v Praze 6. října 1989.\n\nFrantišek Faltus se podílel na vzniku mnoha konstrukcí ať již jako autor, spoluautor či jako konzultant.\n\n\n\n\n"}
{"id": "39297", "url": "https://cs.wikipedia.org/wiki?curid=39297", "title": "Insert (SQL)", "text": "Insert (SQL)\n\nSQL příkaz INSERT přidá do tabulky relační databáze nový záznam.\n\nZákladní forma příkazu codice_1 vypadá takto:\n\nkde:\n\nSeznam sloupců v závorkách může být vynechán; v tom případě se předpokládá seznam všech sloupců tabulky. Počet sloupců a hodnot musí být stejný. U sloupců vynechaných v daném seznamu se použije implicitní hodnota. Tu obsahuje definice dané tabulky.\n\nHodnoty zadané při codice_1 dotazu musí splňovat všechny podmínky pro sloupce (např. primární klíč, podmínky codice_3 a codice_4). Pokud nejsou splněny nebo nastane syntaktická chyba, záznam se do tabulky nevloží a databázový stroj (záleží na jeho typu) pošle chybový kód a hlášku.\n\n\nObsah tabulky \"telefonni_seznam\" před vložením nového záznamu\n\nObsah tabulky telefonni_seznam po vložení nového záznamu\nPokud jsou zadány hodnoty všech sloupečků, můžeme použít zkrácenou verzi:\n\n\nNěkteré databáze povolují vložení více záznamů za sebou. V takovém případě se hodnoty pro druhý, třetí… další záznam vloží za ty první a oddělí čárkou.\n\nVětšinou je v případě vložení více záznamů povoleno použít i kratší formu s vynechaným seznamem sloupců.\n\nSQL příkaz codice_1 s klíčovým slovem codice_7 při pokusu o vložení řádku shodujícího se v primárním či unikátním klíči potlačí standardní chování databázového stroje (hození chybové hlášky a skončení jako celku), místo toho bude tuto chybu ignorovat a pokračovat dál. Má význam zejména v případě vkládání více záznamů – po skončení příkazu budou vloženy jen ty nekolidující řádky, ty kolidující—duplicitní vloženy nebudou. \n\ncodice_5 je podporován v MySQL.\n\ncodice_9 je pouze jiná forma příkazu, u které nejsou seznamy názvů sloupců a jejich hodnot odděleny ale uvedeny ve dvojicích, podobně jako u příkazu UPDATE. Tento zápis podporují jen některé databázové stroje.\n\nTato syntaxe je vhodnější u ručně psaných dotazů při vkládání do tabulek s větším množstvím sloupců. Díky tomu, že název sloupce a jeho hodnota jsou u sebe, uživatel nemusí při připisování či ubírání jednoho sloupce kontrolovat pořadí ve výčtu sloupců a hodnot. Na druhou stranu takto nelze vložit více záznamů za sebou.\n\nPomocí konstrukce codice_11 lze vložit do tabulky výsledek výběru pomocí codice_13. V užím slova smyslu lze klonovat existující záznamy téže tabulky, což je případ, pro který se tato konstrukce využívá asi nejčastěji; v obecnějším významu lze použít jakýkoli výběrový dotaz neomezený shodou tabulek (např. místo sloupců doplněný o výrazy vytvořené z nich nebo jen z konstant). Podmínkou pro úspěšnost dotazu je shoda počet sloupců; shodovat by se měly i jejich typy, jinak by došlo k nezamýšleném výsledkům (například při pokusu uložit řetězec do sloupce uchovávající čísla se vloží nula). Neúspěch nastane též při pokusu vložit duplicitní záznam podle unikátního či primárního klíče, při pokusu uložit NULL do sloupce označeného NOT NULL nebo je-li závažná chyba v některém z výrazů (např. špatný počet parametrů apod.).\n\n\nPro vložení nového záznamu, pokud neexistuje, nebo úpravu takového záznamu, který již existuje, mají různé SŘBD v SQL různé formulace prostředků, jak to učinit. \nAsi nejvíce používaný a podporovaný je příkaz codice_14, který je standardem SQL od verze SQL-99.\nDále jsou to méně standardní příkazy SQL, které vkládání či editaci existujícího/neexistujícího záznamu řeší s částečnou podporou v různých databázových systémech:\n\ncodice_22 je volitelná klauzule příkazu codice_1, která funguje jako obdoba codice_14. Existuje např. v MySQL. Stejně jako u codice_14 je zde specifikováno chování pro vkládání (záznam neexistuje) tak pro editaci (záznam již existuje).\n\nAlternativou k tomu by byly buď dva SQL příkazy nebo zapojení správy chyb, které ne každý databázový stroj podporuje. Konstrukce codice_22 je naproti tomu součástí standardu SQL-99.\n\nTato formulace sice patří mezi ty delší, na druhou stranu umožňuje (pod)příkazem UPDATE reagovat na existenci záznamu změnou jiných sloupců než které by bylo vloženy v případě neexistence záznamu. Na rozdíl od codice_27, který specifikuje hodnoty sloupců pro oba případy existence či neexistence záznamu, je pomocí codice_28 možno v případě existence záznamu s duplicitním primárním klíčem specifikovat hodnoty jen pro některé sloupce s tím, že ostatní zůstanou nezměněny.\n\nNapř. u MySQL existuje funkce codice_29 s parametrem názvu sloupce, která vrací hodnotu tohoto sloupce v momentu vkládání a dá se tedy opisně použít v klauzuli codice_22 místo opakování hodnoty (literálu) – je to vhodné v případech, že vkládaná hodnota je velmi dlouhá.\n\nVětšina relačních databází u definice tabulkového pole umožňuje stanovit výchozí (implicitní, výchozí) hodnotu. Pokud při vkládání dané políčko nespecifikujeme, vloží se do něj automaticky tato implicitní hodnota. Stejný efekt bude mít, pokud jako hodnotu použijeme klíčové slovo DEFAULT, které výchozí hodnotu pro daný sloupec reprezentuje.\n\nNa úrovni databáze (jejího SŘBD) lze vhodným nastavením vynutit povinné zadání vybraných sloupců při vkládáním nového záznamu – s tím, že pokud zadány nebudou, databázový engine nedovolí daný záznam vložit a místo toho hodí chybovou hlášku. Nastavení spočívá v kombinaci DEFAULT NULL a NOT NULL v atributech sloupce – jinými slovy: nechť výchozí hodnota je NULL, ale nechť není nedovoleno vložit řádek s hodnotou NULL u tohoto sloupce.\n\nRelační databáze taktéž povolují vytvoření primárního indexu (primárního klíče) tabulky, jehož hodnota je určována nezávisle na explicitně vložené hodnotě (např. v MS Access, MSSQL se jedná o speciální typ \"automatické číslo\" a při vložení nového záznamu se toto pole musí vynechat, v MySQL má pole příznak AUTO_INCREMENT a při vložení se místo něj může specifikovat např. prázdný řetězec nebo DEFAULT).\n\nSpolu s tabulkami mohou být vytvořeny její tzv. unikátní indexy – de facto mechanismus, který vyloučí, aby pro určité pole v tabulce existovaly duplicitní hodnoty (tím, že v případě pokusu o vložení takového záznamu databázový stroj ohlásí chybu).\n\nNěkteré databáze jako Oracle, MySQL, PostgreSQL definují speciální hodnotu LAST_INSERT_ID, která reprezentuje hodnotu primárního klíče (nejčastěji nazývaného ID – odtud název) naposledy vloženého záznamu. Pokud je třeba nově vytvořený záznam vzápětí upravit (nebo provést jiné změny týkající se tohoto záznamu), lze tuto hodnotu použít. LAST_INSERT_ID není zahrnuta ve standardu SQL'92.\n\nJiný způsob, jak zjistit hodnotu primárního klíče právě vloženého řádku, je s použitím triggeru [BEFORE|AFTER] INSERT s odkazem na kvazi-sloupec NEW.id.\n"}
{"id": "39299", "url": "https://cs.wikipedia.org/wiki?curid=39299", "title": "UPDATE", "text": "UPDATE\n\nSQL příkaz codice_1 upravuje data (záznamy) v relační databázi. Může být upraven jediný záznam, nebo i více záznamů najednou. Upravené záznamy musí odpovídat definované podmínce.\n\ncodice_1 má následující syntaxi:\n\nAby se příkaz codice_1 úspěšně provedl, musí mít uživatel práva na manipulaci dat v databázi. Nové hodnoty také nesmí kolidovat s podmínkami (např. primární klíč, jedinečný index, podmínky codice_4 a codice_5).\n\nPočáteční obsah tabulky \"T\"\nPro nastavení sloupečku \"C1\" v tabulce \"T\" na hodnotu 1, ale pouze za podmínky že hodnota sloupečku \"C2\" je „a“.\n\nZvýšení hodnoty sloupečku \"C1\" o 1 pokud \"C2\" je „a“.\n\nPřidání ke sloupečku \"C3\" řetězec „text“ pokud \"C2\" je „a“.\n\nU příkazu UPDATE se rozlišuje, které hodnoty jsou konstantní po dobu jeho vykonávání a které se mění s každým řádkem. Pokud hodnoty (nebo výrazy z nich), které příkaz UPDATE sloupcům přiřazuje, obsahují jména sloupců dané tabulky (nebo tabulek spojených přes JOIN), pak je systém řízení báze dat bere z každého aktuálního řádku.\nNapříklad pro tabulku produktů se sloupečky cen bez a s DPH příkaz:\n\naktualizuje cenu s DPH na základě ceny bez DPH u každého jednotlivého záznamu.\n\nPříkaz UPDATE mění hodnoty řádku v tom pořadí sloupců, ve kterém jsou v příkazu uvedeny, přičemž po každém přiřazení se mohou ty následující operovat s již změněnou hodnotou buňky. Mohou tak vzniknout konstrukce jako následující (v MySQL):\n\nPokud je v daném záznamu tabulky je hodnota číselného sloupce flags rovna např. 127 (tj. 7F hexadecimálně), pak první přiřazení u něj nastaví bit č. 8 (0x80 nebo též 128, bude tedy rovna 255), druhá část příkazu vynuluje bit č. 6 (0x40 nebo též 64, po přiřazení bude 191) a třetí část přiřadí sloupci cislo hodnotu tohoto již dvakrát změněného sloupce flags, navýšenou o jedničku (bude to hodnota 192 – vkládá se tedy již změněná hodnota po doposud proběhlých přiřazeních, nikoli hodnota před začátkem vykonávání příkazu).\n\nPokud by například v poslední části příkazu byla syntaktická nebo jiná chyba (například sloupec cislo by v tabulce neexistoval), pak se příkaz UPDATE nespustí jako celek. Z tohoto úhlu pohledu je UPDATE atomická operace. To neplatí pro změnu více záznamů – pokud by například měnil data u 1000 záznamů a po 500. z nich by došlo k nějaké fatální chybě (např. vstupně výstupní chyba úložného média), prvních 500 záznamů by zůstalo změněných a druhá polovina nikoli.\n\nVětšina databázových systémů umožňuje nastavit hodnotu určeného sloupce na výchozí hodnotu použitím klíčového slova DEFAULT. To reprezentuje jakoukoli výchozí hodnotu, která byla u daného sloupce nadefinována. Pokud definována nebyla, SŘBD se buď pokusí přiřadit prázdné řetězce pro textové sloupce a nuly pro sloupce číselné, nebo příkaz skončí chybovou hláškou ke změně hodnoty buňky vůbec nedojde. Hodnotu DEFAULT většina databázových systémů umožňuje použít i ve výrazu, většinou pro to ale nemá využití.\n\nU příkaz UPDATE může být elegantně omezen maximálním počtem záznamů, které mohou být příkazem změněny. Omezení se provede klíčovým slovem LIMIT. Po dosažení tohoto počtu změněných záznamů se příkaz ukončí. Pro jistotu, že nezměníme více než jeden záznam, můžeme za příkaz vložit LIMIT 1;. Pokud je záznam, který se má měnit, identifikován klausulí WHERE pomocí hodnoty primárního klíče (jak tomu většinou je), je automaticky zajištěno, že záznam bude změněn maximálně jeden, protože více záznamů se stejnou hodnotou klíče v tabulce existovat nemůže.\n\nPříkaz UPDATE může být též použit jako klausule u složené konstrukce INSERT…ON DUPLICATE KEY UPDATE…. V ní se v první řadě SŘBD snaží data vložit jako nový záznam, teprve v případě, že tento záznam existuje (což zjistí podle stejné hodnoty primárního klíče) provede nad tímto záznamem příkaz UPDATE.\n\nPříkaz UPDATE aktivuje před svým vykonáním trigger (spoušť) definovaný s BEFORE UPDATE a po vykonání trigger s AFTER UPDATE. Toto samozřejmě platí, jsou-li příslušné spouště definovány.\n"}
{"id": "39305", "url": "https://cs.wikipedia.org/wiki?curid=39305", "title": "NULL", "text": "NULL\n\nNULL je v informatice obvyklé označení pro žádnou hodnotu nebo \"nic\". Slovo vychází z latinského \"nullus\".\n\nVe vnitřní reprezentaci ASCII řetězce je bajt s hodnotou nula označován jako null znak, null terminator nebo zkráceně NUL. V jazyce C a odvozených aplikacích slouží tento znak jako ukončovací znak řetězce. Escape sekvence pro znak NUL je \\0.\n\nV UTF-8 kódování bajt NUL reprezentuje Unicode znak NULL (U+0000).\n\nV programování je codice_1 speciální hodnota, kterou se označuje adresní ukazatel (nebo jakýkoliv jiný druh referenčního odkazu), který (abstraktně řečeno) neukazuje nikam (fakticky ukazuje na adresu 0, což se bere jako konvence pro označení ukazatele za codice_1). V programovacím jazyce C je hodnota NULL reprezentována binární nulou, v programovacím jazyce Pascal nebo Ruby se taková hodnota označuje klíčovým slovem codice_3. V assembleru o codice_1 nebo codice_3 nemluvíme, ale fakticky tomu odpovídá stav, kdy některý z adresních registrů je nulový – v takovém případě je možné adresovat „tam, kam ukazuje codice_1“ (což by u vyšších programovacích jazyků nejspíš skončilo chybovou hláškou). Například u architektury PC AT je to adresa přerušení codice_7.\n\ncodice_1 se může vyskytovat i ve skriptovacích jazycích, řada z nichž striktně nehlídá typy proměnných. Při pokusu použít codice_1 se podle kontextu tato hodnota zamění na:\n\nV relačních databázích označuje codice_1 speciální hodnotu uloženou v databázi, která představuje neznámou, nedefinovanou apod. hodnotu. Vlastnost sloupce tabulky být codice_1 je natolik podstatná, že je definována nezávisle (orthogonálně) na jeho typu, rozsahu či dalších vlastnostech. Zajímavým případem je typ codice_14, který může nabývat dvou hodnot – \"(prázdný řetězec)\" nebo codice_1 – každá z nichž je chápána jako prázdná.\n\nPro NULL zpravidla platí zvláštní pravidla pro výpočty a porovnávání.\n\nVýsledek jakékoli algebraické operace zahrnující codice_1 je opět codice_1. codice_1 tedy v těchto případech (a i u mnoha funkcí, do kterých vstoupí jako parametr), působí jako pravý neutrální prvek. \n\nSQL vrátí codice_1 v řadě případů, které ryze matematicky buď nemají řešení nebo v nichž se vyskytla chyba (například dělení nulou, funkce v bodech mimo definiční obor apod.). Například dotaz:\n\n…vrátí ve všech políčkách hodnotu codice_1.\n\nPorovnávání codice_1 s čímkoli se vyhodnotí opět hodnotou codice_1 (v Booleovském prostoru interpretováno jako NEPRAVDA), popřípadě speciální hodnotou codice_24. To platí i pro porovnávání s codice_1, takže porovnání codice_26 je nepravdivé. Je to proto, že jedna neznámá hodnota se vůbec nemusí rovnat jiné neznámé hodnotě. V tomto se SQL lehce dotýká oboru fuzzy logiky.\n\nProto se hodnota codice_1 v SQL testuje speciálním výrazem codice_28 (sloupec obsahuje hodnotu NULL) nebo codice_29 (sloupec neobsahuje hodnotu codice_1). Analogicky, i v některých skriptovacích jazycích pro detekci existuje speciální funkce (nazvaná codice_31 nebo podobně).\n\nPokud sloupec může obsahovat hodnotu codice_1, je potřeba při spojování tabulek (JOIN) tuto možnost vzít v úvahu a nadefinovat chování systému v případě, že sloupec má opravdu hodnotu NULL.\n\nDo sloupce, nad kterým je definován unikátní klíč, nelze vložit dvě stejné (duplicitní) hodnoty, neboť by byla porušena datová integrita. Někdy (například při nějakém úkonu manipulujícím s daty) přesto může nastat potřeba dočasně duplicitní hodnotu zapsat. SŘBD pak zareaguje chybovou hláškou. Výjimkou z hodnot, které se v unikátním klíči mohou vyskytovat vícekrát, je právě „hodnota“ codice_1.\n\nKonstrukce WITH ROLLUP u agregačních funkcí používá NULL speciálním způsobem – jako hodnotu sjednocující agregované sloupečky.\n\nV unixových operačních systémech se používá soubor /dev/null, který označuje tzv. bit bucket, zařízení, do kterého lze zapsat cokoli, ale veškerá zapsaná data se nenávratně ztrácejí. V operačních systémem firmy Microsoft (MS-DOS, Microsoft Windows) se takové zařízení označuje jako NUL.\n\nPodobné soubory se zpravidla používají k zahazování nežádoucích hlášení programu pomocí přesměrování (např. codice_34).\n\n"}
{"id": "39310", "url": "https://cs.wikipedia.org/wiki?curid=39310", "title": "Oscar Wilde", "text": "Oscar Wilde\n\nOscar Fingal O’Flahertie Wills Wilde (16. října 1854, Dublin – 30. listopadu 1900, Paříž) byl v Anglii působící dramatik, prozaik, básník a esejista irského původu. \n\nJeho otec William byl přední irský oční a ušní chirurg, který byl roku 1864 za své služby povýšen do šlechtického stavu. Matka Jane byla úspěšnou básnířkou a irskou nacionalistkou, píšící pod jménem „Speranza“. Oscar Wilde se narodil jako druhé z jejich tří dětí, mezi starším bratrem Williamem a sestrou Isolou, která však zemřela v devíti letech na meningitidu. Dům Wildových byl lékařským a kulturním střediskem v Dublinu., který navštěvovalo mnoho známých osobností. Oscar se až do deseti let učil doma, v letech 1864 až 1871 byl v královské škole Portoro v Ennisklenn. Potom studoval s výborným prospěchem klasickou filologii Na Trinity College v Dublinu, kde se věnoval především starořecké literatuře. V roce 1874 přešel na Magdalen College v Oxfordu a tam upoutal pozornost nejen svým vynikajícím intelektem a řečnickými schopnostmi, ale také extravagantním vystupováním a oblékáním. Zásadní vliv na jeho životní postoj i pozdější tvorbu měla filozofie jeho profesora Waltera Patera, propagátora tzv. čisté krásy v umění a stoupence hnutí estetismu. Začal psát verše ovlivněné anglickými prerafaelity (báseň \"Ravenna\" z roku 1878) a seznámil se s dekadentními názory, které na něho měly velký vliv. Studia úspěšně dokončil v roce 1878 a po krátkém pobytu v Dublinu se usadil v Londýně. Žil svobodně bez ohledu na konvence a pokryteckou morálku vyšších vrstev viktoriánské Anglie, vědomě šokoval prudérní společnost. Pro svůj šarm, duchaplnost a vypravěčské umění byl vyhledávaným a oblíbeným společníkem. Wilde byl představitelem mladých umělců, kteří otevřeně vystupovali proti nevkusu a kladli důraz na estetické hodnoty v umění i životě. Publikoval své verše v různých časopisech a v roce 1881 mu vyšla první sbírka s názvem \"Básně\" (\"Poems\"), která byla kritikou příznivě přijata. V roce 1881 podnikl jako propagátor estetického hnutí velmi úspěšné přednáškové turné po severní Americe. Za vydělané peníze strávil tři měsíce roku 1883 v Paříži a v srpnu se vrátil do New Yorku na uvedení své první hry \"Vera\". Po návratu do Londýna přednášel o svých dojmech z návštěvy USA a hodnotách umění v moderním životě. Odložil extravagantní oblečení a stal se propagátorem moderního životního stylu.\n\nDne 29. května 1884 se v Londýně oženil s Constance Lloydovou, jejíž finanční zabezpečení mu umožnilo žít v relativním luxusu. Přestěhovali se do velkého bytu v Chelsea. Oscar Wilde byl citlivým a milujícím otcem dvou synů – Cyrila (1885) a Vyvyana.(1886). V letech1886 - 1889 se věnoval žurnalistice. Ve svých článcích a sloupcích se vyjadřoval k různým aktuálním událostem. V polovině roku 1887 se stal redaktorem časopisu \"Svět ženy\" (\"Lady´s World\"), do kterého psal o rodičovství, kultuře a politice, módě i umění. Koncem roku 1889 z novin odešel, protože se chtěl věnovat výhradně vlastní tvůrčí práci. Už od roku 1887 psal povídky pro různé časopisy a v roce 1888 vydal soubor pohádek \"Šťastný princ a jiné pohádky\" (\"The Happy Prince and other Tales\"). Vydal také několik brilantních studií o umění a politický esej \"O lidské duši za socialismu\" (\"The Soul of Man under Socialism\"), němž projevil výrazné sociální cítění. Postupně se stával známým a uznávaným spisovatelem. V roce 1891 byly publikovány dvě sbírky povídek: \"Zločin lorda Artura Savila a jiné povídky\" (\"Lord Arthur Savile's Crime and Other Stories\") a \"Dům granátových jablek\" (\"A House of Pomegranates\"), kterou připsal své manželce. Ve stejném roce vyšel jeho jediný román \"Obraz Doriana Graye\" (\"The Picture of Dorian Gray\"). \n\nV letech 1892 -1895 dosáhl Wilde velkých úspěchů jako dramatik. Jeho společenské konverzační komedie \"Vějíř lady Windermerové\" (\"Lady Windermere´s Fan\", 1892), \"Bezvýznamná žena\" (\"A Woman of No Importance\", 1893), \"Ideální manžel\" (\"An Ideal Husband\", 1895), \"Jak je důležité míti Filipa\" (\"The Importance of Being Earnest\", 1895) s originální zápletkou a vtipnými dialogy obsahují také kritiku soudobé společnosti a morálky. Získaly si celosvětovou popularitu a hrají se dodnes. Jednoaktovou tragédii na biblický námět \"Salome\" napsal Wilde původně ve francouzštině, později byla přeložena do angličtiny Alfredem Douglasem. Při uvedení v Londýně měla hlavní roli hrát Sarah Bernhardtová, ale hra byla zakázána. Premiéru měla až v roce 1896 v Paříži. \n\nOd roku 1891 Wilde udržoval blízký vztah s mladým, pohledným lordem Alfredem \"Bosie\" Douglasem, do kterého se vášnivě zamiloval. To naráželo na nevoli Bosieho otce, markýze Queensberryho. Ten se 19. února 1895 pokusil vyvolat skandál na premiéře Wildeovy hry \"Jak je důležité míti Filipa\", načež Bosie přesvědčil Wildea, aby otce žaloval pro urážku na cti. Probíhající soudní spor se však posléze obrátil proti němu. Markýz Queensberry byl osvobozen a naopak Wilde byl 5. dubna téhož roku zatčen pro přečin proti mravopočestnosti. Dne 6. dubna započal soudní proces, na jehož konci byl Wilde odsouzen na dva roky vězení a nucených prací. Pokrytecká londýnská smetánka se od něj zcela odvrátila. Trest si odbyl ve Wandsworthu a poté v Readingu. Během pobytu ve vězení napsal formou dlouhého dopisu Alfredu Douglasovi svou osobní zpověď, která byla vydána po jeho smrti pod názvem \"De profundis\" (1905). \n\nJeho žena Constance, se kterou se rozešel už v roce 1893, změnila sobě a synům příjmení na Hollandovi. Constance zemřela v roce 1898 v italském Janově, syn Cyril byl zabit během 1. světové války ve Francii. Vyvyan se stal spisovatelem a překladatelem a roku 1954 publikoval své paměti.\n\nOscar Wilde po propuštění z vězení odjel v roce 1898 do Francie, kde se stýkal jen se svými nejvěrnějšími přáteli. S velkými přestávkami vytvořil svou poslední báseň, \"Baladu o žaláři v Readingu\" (\"The Ballad of Reading Gaol\", 1898), která během tří měsíců vyšla v šesti vydáních. Změnil si jméno na Sebastian Melmoth a většinu času trávil na cestách. Několik měsíců žil s Alfredem Douglasem, ale na nátlak rodiny se rozešli. Jeho tvůrčí elán vyprchal. Občas psal články do novin a pracoval na korekturách svých her. Byl bez prostředků a spoléhal na finanční výpomoc od svých přátel. Zemřel v bídě s podlomeným zdravím na meningitidu v Paříži v hotelu d’Alsace v rue des Beaux-Arts. V okamžiku jeho smrti s ním byli jeho přátelé Robert Ross a Regie Turner. Je pochován na hřbitově Père Lachaise v Paříži, původně však byly jeho ostatky uloženy na hřbitově v Bagneux. Výdaje na pohřeb zaplatil lord Alfred, který se ho také zúčastnil. \n\nHeslo \"Born to be wild\". (\"Narodil jsem se, abych byl divoký\".)\n\n\n\nV českých zdrojích (které však zřejmě vycházejí jen z tvrzení v předmluvě k českému vydání textu z r. 1992) je mu též někdy připisováno autorství krátké pornografické novely \"Lady Pokingham, Or They All Do It\". Novela anonymně vycházela v letech 1879–1880 na pokračování v britském časopise \"The Pearl\". V zahraničních vydáních však není Wildovo autorství zmiňováno. Text v češtině poprvé vyšel pod názvem \"Lady Fuckingham\" v roce 1992 v nakladatelství Cesty, za pseudonymem překladatele „Voloďa Miljuchin“ se skrýval (dle bibliografické databáze Historického ústavu AV ČR a Databáze českého uměleckého překladu) Vladimír Miltner, český indolog-lingvista, překladatel a publicista.\n\n\n\n"}
{"id": "39312", "url": "https://cs.wikipedia.org/wiki?curid=39312", "title": "Isoroku Jamamoto", "text": "Isoroku Jamamoto\n\nIsoroku Jamamoto (: 山本 五十六, \"Jamamoto Isoroku\"; 4. dubna 1884 Nagaoka – 18. dubna 1943 ostrov Bougainville) byl japonský admirál, vrchní velitel Spojeného loďstva v první polovině druhé světové války. Často je řazen k největším námořním stratégům v dějinách lidstva, není to však zcela obecný náhled a v mnoha ohledech jsou jeho schopnosti a postupy kritizovány. Mimo jakoukoliv diskusi jsou však jeho „budovatelské schopnosti“, neboť Jamamoto byl jeden z hlavních architektů japonské námořní moci a přetvořil japonské námořnictvo v moderní a nebezpečnou bojovou sílu, která v roce 1941 kvalitou převyšovala všechny své protivníky.\n\nIsoroku Jamamoto se narodil 4. dubna 1884 jako Isoroku Takano (高野 五十六, \"Takano Isoroku\"). Neobvyklé křestní jméno Isoroku, znamenající japonsky „padesát šest“, dostal podle věku otce při svém narození. Byl sedmým dítětem (šestým synem) Sadajošiho Takana, samuraje z Nagaoky v prefektuře Niigata. V útlém věku byl podle starého japonského zvyku adoptován rodinou Jamamoto.\n\nByl absolventem \"Kaigun Heigakkó\" (海軍兵学校 ~ japonská císařská námořní akademie), kterou absolvoval jako jedenáctý ze 192 kadetů v roce 1904. Během rusko-japonské války sloužil na palubě pancéřového křižníku \"Niššin\". V bitvě u Cušimy byl těžce raněn a přišel o dva prsty na levé ruce (ukazováček a prostředníček).\n\nJamamoto byl proti válce s USA, které v mládí navštívil a procestoval. Nezneklidňovala ho přitom ani tak reálná síla amerického loďstva, které dle svého názoru byl schopen porazit a zničit – obával se obrovského průmyslového potenciálu USA a loďstva, které by USA dokázaly relativně rychle postavit, pokud by dostaly důvod.\n\nJamamoto naplánoval úder proti Pearl Harboru a první fázi bojů v Tichomoří, ovšem brzy se ukázalo, že měl pravdu, když upozorňoval, že Japonsko si nemůže dovolit dlouhodobou válku. Jamamoto velice urputně prosazoval doktrínu rozhodující bitvy (艦隊決戦 \"Kantai kessen\") – hodlal rychle rozdrtit americké loďstvo k vynucení míru, neboť to byla podle něj jediná možnost, jak dosáhnout úspěchu. Štěstí mu ale nepřálo. Úder na Pearl Harbor nesplnil hlavní úkol, neboť letadlové lodě nebyly na základně, když k němu došlo, i pro neochotu admirála Naguma provést třetí útok.\n\nRozhodující bitva, k níž se Jamamoto dostal až v roce 1942 (bitva u Midway), pak skončila drtivou porážkou japonské floty.\n\nJamamoto i poté vedl velice vynalézavě boj proti Američanům, ale pomalu se začala projevovat rostoucí početní, materiální a postupně i kvalitativní převaha Spojenců. Japonské námořnictvo uvízlo ve zdlouhavé a vyčerpávají bitvě o Guadalcanal. \n\nJamamoto se za zhoršující situace rozhodl provést inspekci jednotek dislokovaných v oblasti Šalomounových ostrovů a toto rozhodnutí jej stálo život. Američané zachytili a dešifrovali depeše s itinerářem jeho cesty a rozhodli se využít příležitost. Americké stíhačky P-38 si na Jamamotův letoun G4M1 Model 11 (kód T1-323) počkaly a v rámci operace Vengeance jej sestřelily nad Bougainville. Admirál Isoroku Jamamoto zemřel v troskách svého letounu T1-323 i s důstojníky části svého štábu. Dne 5. června 1943 byl Jamamotovi vystrojen státní pohřeb se všemi vojenskými poctami, přičemž byl dvanáctým Japoncem, kterému se dostalo této cti, a kromě něj byl takto poctěn pouze jediný admirál – vítěz od Cušimy Tógó.\n\nSmrt vrchního velitele a jednoho z nejschopnějších japonských stratégů byla velkou ranou pro japonské námořnictvo. Hoyt dovozuje, že pod Jamamotovým vedením by japonské námořní síly bojovaly mnohem vynalézavěji a patrně by nesklouzly k šílené a sebevražedné taktice, kterou prosadili jeho bezradní nástupci, a že Jamamoto byl jedinou osobou, která by byla schopna vyvést Japonsko z beznadějné války ještě dříve, než se zvrhla v masakr japonského loďstva a letectva a než Američané svrhli atomové bomby na Hirošimu a Nagasaki.\n\n\n"}
{"id": "39314", "url": "https://cs.wikipedia.org/wiki?curid=39314", "title": "Šeberov", "text": "Šeberov\n\nPraha-Šeberov () je dnes samostatná městská část hlavního města Prahy. Je tvořen zhruba katastrálním územím Šeberov. Nachází se v městském obvodu Praha 4 a přenesenou působnost státní správy zde vykonává městská část Praha 11 v rámci stejnojmenného správního obvodu, do nějž spadají ještě Háje, Chodov, Křeslice a Újezd u Průhonic. Obec byla ku Praze připojena k 1. červenci 1974 z okresu Praha-západ.\n\nObec se skládá ze dvou původních sídel – Šeberova na severu a Hrnčířů na jihu. Tato sídla zatím nejsou srostlá zástavbou. Počet obyvatel Šeberova se přesto v posledních letech prudce zvýšil, vlivem výstavby nových domů, typických pro aglomeraci a okrajové části metropole.\n\nŠeberov i Hrnčíře měly vždy zemědělský charakter. První zmínka o Šeberově je z roku 1382, o Hrnčířích z roku 1412. Jiné zdroje tvrdí, že nejstarší zpráva o Hrnčířích se dochovala z roku 1352. Po vzniku moderních obcí v 19. století byly Šeberov i Hrnčíře připojeny k Chodovu, od kterého se v roce 1909 osamostatnily s tím, že obecní úřad sídlil v Šeberově.\n\nV okolí Šeberova najdeme veliké množství rybníků, které jsou pozůstatky rozsáhlé prameništní oblasti. Při plánování a výstavbě blízkého Jižního Města se počítalo s rozsáhlou panelovou výstavbou i na šeberovské straně dálnice D1. Druhým plánem bylo postavit v Šeberově zónu čistého průmyslu (výzkumné ústavy, elektrotechnický průmysl). Ani k jedné z variant nakonec nedošlo. V severozápadní části katastru byla v roce 1979 otevřena elektrická rozvodna postavená v souvislosti se zásobováním Jižního Města elektřinou.\n\nNeobydlená a téměř nezastavěná část katastrálního území Šeberov západně od Kunratické spojky až k břehům Šeberovského a Olšanského rybníka (základní sídelní jednotka U Šeberáku-východ, územně technická jednotka Šeberov-Praha-Kunratice, výměra 0,311869 km²) patří k městské části Praha-Kunratice. Na tomto území se nachází jen jedna nečíslovaná budova, na soukromé parcele č. 1479/2. Naopak malá část katastrálního území Kunratice (ZSJ Hrnčíře-U Kunratické spojky, územně technická jednotka Kunratice-Praha-Šeberov díl 2, výměra 0,008077 km²) východně od elektrického vedení 110 kV je přičleněna k městské části Praha-Šeberov: na tomto území se nacházejí budovy s kunratickými evidenčními čísly 501, 502 a 23 a několik dalších, nečíslovaných objektů podobného charakteru; tento pás je přitom součástí urbanistického celku, k němuž patří též objekty če. 422 a čp. 422 na ploše, která již patří k městské části Praha-Kunratice.\n\nOd roku 1990 bylo v obci zamýšleno vybudování nového centra obce – návsi. Nakonec bylo realizováno mezi rok 2017 až 2018 mezi ulicemi K Hrnčířům a V Ladech, poblíž Kostela sboru církve bratrské a budovy Špejchar. Vzniklo tak parkoviště, velké dlážděné náměstí, v budoucnu poblíž vyroste také dům pro seniory.\n\nPrakticky jedinou zachovanou, ale historicky velmi cennou památkou je hrnčířský gotický kostel sv. Prokopa ze 13. století. Dříve se zde také nacházela tvrz (v poplužním dvoře K Hrnčířům čp. 2).\n\nV dnešním Šeberově je k dispozici základní škola, stanice městské policie, lékárna a obchody s potravinami. V jižní části se nachází Sportovní areál Šeberov.\n\nV roce 1927 získal Šeberov (odříznutý od železniční dopravy) autobusové spojení na lince Vršovice-Spořilov-Chodov-Průhonice.\n\nV roce 1976 se objevily v obci první městské autobusy, na provizorní lince X vedené v trase Kunratice-Šeberov-Chodov (bez připojení na síť metra nebo tramvají). Později byly zavedeny linky 165 a 226, stále existovaly linky příměstské, provozované ČSAD, na kterých ale neplatil městský tarif.\n\nMěstskou hromadnou dopravu zajišťuje autobusová linka 165, která z Hájů a Opatova pokračuje přes Šeberov na Kunratice, Libuš, Modřany, Komořany a Zbraslav. Velmi důležité jsou kromě linky 165 také příměstské linky 326, 327 a 385 vedené od stanice metra Opatov, a které za Šeberovem pokračují na Jesenici, Vestec, Průhonice nebo Čestlice.\n\nOd 12. července 1971 vedla přes šeberovský katastr dálnice D1. V roce 1981 došlo ale k úpravě hranic Šeberova s Chodovem, Kunraticemi a Újezdem a od té doby již dálnice na území Šeberova nezasahuje (hranice mezi Šeberovem a Újezdem teď vede podél západního okraje dálnice).\n\nV průběhu 70. a 80. let byla v okolí Šeberova rozsáhle přestavěná silniční síť. Nejvýzamnější křižovatku najdeme v Hrnčířích u hřbitova. Křižují se tam silnice směrem k dálnici a do Jižního Města, směrem na Vestec a Zdiměřice, směrem na Průhonice a Modletice a směrem na Kunratice. V roce 2004 byl na této křižovatce vybudován kruhový objezd.\n\nKolem roku 2019 byla plánována výstavba Vestecké spojky, která měla výrazně zlepšit dopravní situaci v Šeberově a Hrnčířích, neboť by sloužila jako obchvat městské části. Očekával se pokles intenzity dopravy ze současných 13 tisíc aut/den na 7-8 tisíc aut/den. Realizace této stavby byla pro protesty okolních obcí odložena.\n\n\n\n"}
{"id": "39315", "url": "https://cs.wikipedia.org/wiki?curid=39315", "title": "Antihmota", "text": "Antihmota\n\nAntihmota je druh látky, která je složena z antičástic k běžným částicím, tzn. například pozitronů místo elektronů. \n\nObecně antičástice je částice, která má všechny své náboje, například elektrický náboj, vůni či barvu, opačné než daná částice. Protože však např. mezony (tvořené kvarkem a antikvarkem) nelze jednoznačně přiřadit ani k \"normální\" hmotě, ani k antihmotě, rozumí se zpravidla v užším smyslu antihmotou pouze antičásticová obdoba klasické \"atomární\" hmoty, tedy látka tvořená jádry z antiprotonů a antineutronů a obalem z pozitronů (případně rozšířená o antihyperjádra a obdobu mioatomů s antimionem v obalu). \n\nProjevy antihmoty lze studovat ve vesmíru nebo ve specializovaných experimentech. Dnes je dokonce možné ji vyrobit (např. v urychlovači částic LHC, ale podle novodobých studií se také tvoří v blesku), přičemž se otevírají nové možnosti fyzice, chemii a technice.\n\nExistenci antihmoty předpověděl v roce 1928 britský fyzik Paul Dirac. Brzy poté (v roce 1932) Američan Carl David Anderson antihmotu skutečně objevil ve srážkách vysokoenergetických částic kosmického záření. Pokud víme, žádná volná antihmota dnes ve vesmíru neexistuje. Vědci se domnívají, že těsně po velkém třesku, kdy vesmír vznikl, hmota a antihmota existovaly zároveň, ale hmoty bylo více. A to při vzájemné anihilaci způsobilo, že zbyla pouze hmota. Dnešní popis částic hmoty a částic – nosičů síly, se nazývá standardní model; tento model není bez slabin a ačkoli už po více než 20 let úspěšně prochází všemi experimentálními testy, není standardní model úplným popisem přírody. Anihilace hmoty a antihmoty v minulosti zničila velkou část vesmíru, a proto dnes pozorujeme jen malý zbytek vesmíru.\n\nKdyby se antihmota střetla s běžnou hmotou, došlo by k velké explozi. Antihmota má opačný elektrický náboj a spin než běžná hmota, ale má stejnou hmotnost a její chování (např. vůči gravitaci). Obecnou teorií relativity se předpokládá, že antihmota se bude gravitačně přitahovat a totéž platí pro interakci hmoty a antihmoty. Teorie však připouští i možnost, že hmota a antihmota se mohou vzájemně gravitačně odpuzovat, zahrne-li se do teorie princip CPT symetrie, mohlo by tím být alternativně vysvětleno zrychlené rozpínání vesmíru bez hypotézy temné energie. Experimentální rozhodnutí dosud nebylo možné, první indicie o gravitační interakci protonů a antiprotonů by měl poskytnout experiment AEGIS připravovaný v Evropské organizaci pro jaderný výzkum (CERN).\nJádro je stejné jako u běžné hmoty. Jinými slovy: Všechna vnitřní kvantová čísla jsou u antičástice opačná než u částic. To ovšem neznamená, že je antihmota s hmotou vyjma „opačných znamének“ identická. Ve skutečnosti se antihmota v mnoha případech chová od hmoty odlišně. Např. při anihilaci je mezi potomky reakcí vždy o něco více hmoty než antihmoty. Hovoříme o porušení symetrie.\n\nFoton, intermediální částice elektromagnetické interakce, je zároveň i svou antičásticí. Při setkání hmoty s antihmotou nastává anihilace, při které obě formy hmoty zaniknou a přemění se na jiné formy energie (polní částice).\n\nPři anihilaci elektronu a pozitronu dojde k uvolnění jejich klidové energie. Jednalo by se o nejúčinnější metodu získávání energie, kdyby se tato energie během anihilace neuvolnila ve formě jen těžko využitelného záření gama (záření γ). Energie vzniklých fotonů je dána rovnicí E=mc².\n\nTedy při setkání elektronu s pozitronem vznikají 2 fotony o energii přibližně 0,511 MeV (megaelektronvoltů). Pokud se elektron s pozitronem navzájem pohybují téměř rychlostí světla, nebo při anihilaci těžších fermionů, vznikají navíc další částice, např. mezony.\n\nAntičástice vznikají v přírodě běžně materializací kosmického záření (např. při vzájemných kolizích s hmotou). Mají však zpravidla krátkou životnost, neboť rychle anihilují s ostatní ve vesmíru běžnou hmotou. Hvězdy, galaxie, ani jiné objekty tvořené z antihmoty zatím nebyly pozorovány. Anihilace hmoty s antihmotou je považována za jednu z možných příčin vzniku záblesků gama záření (GRB). V počátečních stádiích Velkého třesku vznikala velká množství hmoty i antihmoty. Nicméně veškerá vzniklá antihmota anihilovala s většinovou částí hmoty. Vědci dodnes neumí přesně vysvětlit, proč tehdy došlo k nesymetrii při interakcích hmoty s antihmotou a proč převážila hmota. Díky této nesymetrii se zřejmě ve vesmíru nachází pouze hmota.\n\nAntihmotu je možné vyrobit i uměle s pomocí urychlovačů částic. V Evropské organizaci pro jaderný výzkum CERNu v Ženevě a ve Fermiho laboratoři v Chicagu se podařilo z antičástic vytvořit atomy antivodíku. V jejich jádrech jsou záporné antiprotony, které jsou obíhány kladně nabitými pozitrony.\n\nAntihmota se v běžných pozemských podmínkách nevyskytuje v atomární podobě (antiatomy jsou známy pouze jako vzácný výsledek jaderných experimentů), to však neznamená, že se nemohou v těchto podmínkách vyskytovat její stavební částice – tedy antičástice. Nejběžnějšími částicemi antihmoty v běžných pozemských podmínkách jsou antineutrina. Jejich původem jsou radioaktivní záření beta (významným pozemským zdrojem jsou jaderné elektrárny, produkující štěpením mnoho β-radioaktivních nuklidů). Antineutrina mohou vznikat také jako produkt reakcí kosmického záření s atmosférou. Vzhledem k velmi nízké schopnosti interakce antineutrina prakticky nejsou zachycována hmotou.\n\nV běžných pozemských podmínkách vznikají také pozitrony, a to při radioaktivních rozpadech β a jako produkt reakcí kosmického záření s atmosférou. Protože se jedná o nabité částice, jsou ionizačními ztrátami v prostředí zpomalovány a rychle anihilují s elektrony atomových obalů.\n\nDružice Fermi objevila, že pozitrony mohou za určitých podmínek vznikat i v pozemské přírodě během prudkých atmosférických bouří v tropickém podnebném pásu Země. Jde o unikátní přírodní jev.\n\nPři současných znalostech lidstva ji zatím nelze využít jako nejúčinnější ze známých zdrojů energie, i když při reakci s hmotou uvolňuje energii se stoprocentní účinností, jaderné reakce jsou účinné pouze na 1,5 %. Je to dáno naprosto zanedbatelnou účinností lidstvu doposud známé metody výroby antihmoty v laboratorních zařízeních typu Fermilab. Antihmotu je možné uchovávat v tzv. Penningově pasti, která ve vakuu udržuje elektricky nabité částice v soustavě magnetických polí v bezpečné vzdálenosti od standardní hmoty. Takto lze ovšem uchovávat pouze samostatně antiprotony, anebo pozitrony. Uchování kompletně sestavené antihmoty (jádro s obalem) není tímto způsobem s ohledem na její celkovou elektrickou neutralitu možné.\n\nDalší zajímavostí je, že na rozdíl od hmoty mají atomy antihmoty částice kladně nabité v obalu a částice záporně nabité v jádru. Může být vytvořen protiklad na jakýkoliv prvek, na jakoukoliv látku, z antihmoty by mohl být zkonstruován celý vesmír. Problémem antihmoty je, že může zreagovat s hmotou, což může mít fatální následky. Kdyby totiž reagovala s hmotou, nastala by exploze.\n\nReakce antihmoty a hmoty má praktické využití v zobrazovací technice v medicíně v pozitronové emisní tomografii. Během beta plus rozpadu ztrácejí nuklidy nadbytek protonů vyzářením pozitronů (protony se stávají neutrony a neutrony zůstávají v jádře). Nuklidy s nadbytkem protonů jsou vyrobitelné v cyklotronu a jsou převážně vyráběny pro medicínské účely.\n\nHypoteticky lze uvažovat o využití antihmoty jako zásoby energie přeměnitelné anihilací s hmotou na kinetickou energii při pohonu vesmírných lodí. Koncepty přeměny jsou různé. Například společnost Hbar technologies zpracovala koncept antihmotou podporované solární plachetnice, které by při cestě ze Země k trpasličí planetě Pluto podobnou rychlostí jako u sond Voyager údajně postačovalo 30 miligramů antihmoty.\n\n"}
{"id": "39318", "url": "https://cs.wikipedia.org/wiki?curid=39318", "title": "Střelkový mys", "text": "Střelkový mys\n\nStřelkový mys ( , ) je mys, který je nejjižnějším místem afrického kontinentu (34° 49′j. š.). Poledník, který jím prochází (20° 00′v. d.), zároveň představuje pomyslnou hranici mezi Atlantským a Indickým oceánem.\n\nJedná se o nevýrazný skalnatý úsek pobřeží, vzdálený vzdušnou čarou 170 km jihovýchodně od Kapského Města a sužovaný za bouřlivého zimního počasí mohutnými vlnami (moře v okolí Střelkového mysu patří k nejčastějším místům výskytu tzv. obřích vln). Stojí zde maják, postavený roku 1848, a je zde umístěna i pamětní deska, připomínající nejjižnější místo Afriky. Oblast mysu je od 1. března 1999 chráněna jako Národní park Agulhas. Hlavním důvodem ochrany je výskyt mnoha endemických druhů rostlin.\n\nOd Střelkového mysu se směrem k Antarktidě ještě 250 km táhne kontinentální šelf, na němž hloubka oceánu dosahuje stěží 100 m. Oblastí probíhá od severovýchodu k jihozápadu z Indického do Atlantského oceánu proud Střelkového mysu, který se u mysu Dobré naděje střetává s proudem Benguelským. Zdejší vody jsou bohatým lovištěm ryb.\n\nJméno dali mysu Portugalci kolem roku 1500, portugalské jméno je cabo das Agulhas, tedy mys jehly/střelky. V době objevu se magnetický severní pól shodoval s pravým severem v tomto regionu a střelka kompasu ukazovala přesně na sever.\n\n\n\n"}
{"id": "39320", "url": "https://cs.wikipedia.org/wiki?curid=39320", "title": "Pouzdřany", "text": "Pouzdřany\n\nPouzdřany (německy \"Pausram\") jsou obec v okrese Břeclav v Jihomoravském kraji. Leží nedaleko řeky Svratky, zhruba 13 km od Hustopečí a 12 km od Pohořelic mezi dálnicemi D2 a D52. Obec sousedí na severu s Vranovicemi, na východě s Popicemi a na jihu se Strachotínem. Jedná se o vinařskou obec v Mikulovské vinařské podoblasti (viniční tratě Kolby, Stará hora, Grunty). Žije zde obyvatel.\n\nNázev se vyvíjel od varianty Puzrams (1244), Puzdran (1252), Pausramb (1382), Puzdran (1393), Pouzdrany (1447), Pausram (1553, 1556, 1575), Paussdram (1673), Paussramb (1718), Pausram a Pauzdřan (1846), Pouzdřany (1881), Pouzdřany a Pausram (1924). Místní jméno pravděpodobně pochází z osobního jména Púzdro a znamenalo ves lidí Púzdrových.\n\nPrvní písemná zmínka pochází z roku 1244, kdy obec patřila herburskému klášteru v Brně. Roku 1581 císař Rudolf II. povýšil ves na městečko. V roce 1393 byla v obci postavena fara. Roku 1865 byla v Pouzdřanech postavena nynější škola, na které se vyučuje nižší stupeň základní školy a sjíždějí se sem i děti z okolních obcí.\n\nPodle sčítání 1930 zde žilo v 279 domech 1184 obyvatel. 303 obyvatel se hlásilo k československé národnosti a 863 k německé. Žilo zde 1170 římských katolíků a 7 evangelíků.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec má dvě části. Druhá část obce ve směru na Vranovice je izolovaná od centra obce a jmenuje se Malé Pouzdřany.\n\n\nSeverovýchodně od obce leží národní přírodní rezervace Pouzdřanská step-Kolby, kde můžeme najít řadu chráněných rostlin a živočichů.\n\n\n"}
{"id": "39323", "url": "https://cs.wikipedia.org/wiki?curid=39323", "title": "Gottfried Wilhelm Leibniz", "text": "Gottfried Wilhelm Leibniz\n\nGottfried Wilhelm von Leibniz (1. července 1646 Lipsko – 14. listopadu 1716 Hannover, jeho jméno se někdy uvádí jako Leibnitz) byl německý filosof, vědec, matematik a teolog píšící převážně v latině a francouzštině. Je považován za polyhistora a univerzálního génia.\n\nZaujímá důležité místo v dějinách filozofie a dějinách matematiky. Nezávisle na Isaacu Newtonovi objevil integrální kalkulus a jeho způsob zápisu se používá dodnes. Spolu s René Descartem a Baruchem Spinozou byl jedním ze tří největších racionalistů 17. století a předchůdců moderní logiky a analytické filosofie. Jeho filosofie se však zároveň odkazovala na scholastickou tradici, ve které logika hrála důležitou roli.\n\nVýrazně také přispěl k rozvoji fyziky a techniky a předznamenal myšlenkové pochody, které se později projevily v biologii, medicíně, geologii, teorii pravděpodobnosti, psychologii, jazykovědě či informatice. Věnoval se i politice, právu, etice, teologii a historii.\n\nJeho práce na tuto pestrou škálu témat jsou roztroušeny v mnoha knihách, odborných článcích a desetitisících dopisů.\n\nJe známý svým výrokem: \"Svěřte mi výchovu a změním tvářnost Evropy“.\n\nNarodil se v Lipsku. Jeho otec byl notářem a později i profesorem morálky na univerzitě. Již v brzkém věku ovládal latinu a řečtinu a četl antické autory (především Platóna a Aristotela).\nStudoval práva a filozofii na univerzitě v Lipsku pod vedením Jakuba Thomasia. V sedmnácti letech získal bakalářský titul. Jeho práce nesla název „O principu individuace“ (De principio individuationis). Poté studoval v Jeně u profesora matematiky Eduarda Weigela. Zde napsal roku 1666 práci „Rozprava o umění kombinatoriky“ (Dissertatio de arte combinatoria). Ve dvaceti letech se stal doktorem práv na univerzitě v Altdorfu. Na téže univerzitě odmítl nabízenou profesuru, protože se chtěl věnovat více činnostem a profesura by ho omezovala.\n\nNejdříve vykonával diplomatické a knihovnické služby u mohučského kurfiřta a poté na hannoverském dvoře. Toto povolání mu umožňovalo hojně cestovat a seznamovat se s díly dalších autorů. Žil v Norimberku, kde se věnoval revizi právních předpisů. V roce 1672 přesídlil do Paříže, kde se seznámil s mnoha matematiky a fyziky. Matematice se tam také většinu svého času věnoval. Roku 1676 objevil diferenciální počet současně s Isaacem Newtonem.\n\nFunkci knihovníka vykonával u vévody Johanna Friedricha z Brunšviku-Lüneburku. V této době psal další matematické práce a snažil se o sjednocení křesťanských církví. Tento pokus ztroskotal kvůli nesourodosti Francie a Německa. Roku 1700 se zasloužil o zřízení první německé společnosti věd v Prusku, která byla roku 1701 přejmenována na Královskou pruskou akademii věd (Königlich-Preußische Akademie der Wissenschaften). V Hannoveru setrval až do roku 1716, kdy zemřel. Byl pochován v místním kostele 'Neustädter Hof- und Stadtkirche St. Johannis'.\n\nCelý život se věnoval psaní filozofických a matematických pojednání (především latinsky a francouzsky), publikoval mnoho článků a napsal desetitisíce dopisů.\n\nZákladní pojem jeho filosofie je monáda. Navazuje na Reného Descarta, který soudil, že všechny přírodní jevy lze vyložit pojmy rozlehlosti a pohybu a že základem světa jsou dvě substance – materiální a duchovní. Naproti tomu tvrdí, že je pohyb něco čistě relativního, závisí pouze na stanovisku pozorovatele, které těleso se jeví v pohybu a které ne. Descartovo pojetí substancí kritizuje ještě v druhém ohledu, z hlediska kontinuity a dělitelnosti. Matematický prostor je kontinuum a je nekonečně dělitelný. Kontinuum ve smyslu matematiky je ideální představa, nemá skutečné části. Skutečná látka není totožná s pouhou rozlehlostí. Skutečnost může sestávat jen z pravých částí a ty nemohou být libovolně dělitelné. Toto pojetí hmoty je velice podobné staré teorii atomů, jak ji vytvořili atomisté.\n\nSpojuje mechanický pojem atomu s aristotelovským pojmem entelechie, oduševňující a formující síly, a dospívá tak ke svému pojmu monády (vlastní výraz pravděpodobně má význam „jednota“, vypůjčil si ho od Giordana Bruna).\n\nProblém předzjednané harmonie se vyskytuje i u Descarta, který uznával dvě substance (myšlení a rozprostraněnost).\nPodle Leibnize je nejmenší ontologickou jednotkou monáda (viz výše). Složeniny se skládají z většího množství jednoduchých monád. Všechny dohromady tvoří harmonický celek světa, ale každá zvlášť má svůj svět představ. Navzájem se nepřeměňují, nespojují a neovlivňují. Zachovávají energii. Monády na sobě navzájem percipují. Nicméně nedochází ke komunikaci mezi nimi. Zrcadlí celý vesmír. Jak je tedy možné, že všechny fungují, tak jak mají? Tuto otázku vysvětluje nauka o předzjednané harmonii. Bůh stvořil všechny monády tak, aby jejich percepce vzájemně souhlasily a aby vše fungovalo tak, jak má. V monádách je dáno vše, co se bude dít.\n\nČlověk je živý organismus díky tomu, že je ovládán ústřední monádou (entelechií), duší, která nemá materiální podobu. Tělo tedy podléhá působícím příčinám, kdežto duše je účelovou příčinou těla.\n\nSi Deus est, unde malum? Si non est, unde bonum? (Jestliže je Bůh, odkud je zlo? Jestliže není, odkud je dobro?)\n\nJe přesvědčen, že Bůh stvořil náš svět jako nejlepší ze všech možných světů, plyne to přímo z představy Boha. Jak je ale potom možné, že v tomto nejdokonalejším ze všech možných světů je tolik utrpení, nedokonalosti a hříchu?\n\nTuto otázku si položili již staří Sumerové a Egypťané. Později problém znovu vyvstává u Epikura. David Hume ve svém díle Dialogues Concerning Natural Religion uvádí tzv. Epikurův paradox. „Epicurus's old questions are yet unanswered. Is he willing to prevent evil, but not able? then is he impotent. Is he able, but not willing? then is he malevolent. Is he both able and willing? whence then is evil?“ (David Hume, Dialogues Concerning Natural Religion. 1779) Volně lze tento paradox přeložit takto: „Epikurovy otázky jsou stále nezodpovězeny. Chce (Bůh) předejít zlu, ale nemůže? Potom je bezmocný. Je schopen, ale nechce? Potom je zlovolný. Je schopen a chce? Odkud se tedy bere zlo?“\n\nTuto otázku hlouběji rozpracoval až on sám, kdy rozlišuje tři druhy zla: „Zlo lze chápat metafyzicky, fyzicky a morálně. Metafyzické zlo záleží v pouhé nedokonalosti, fyzické zlo v utrpení a morální zlo v hříchu. Fyzické zlo a morální zlo sice není nutné, stačí však, že je na základě věčných pravd možné.“ (Leibniz: Theodicea, 1. část, 21.)\nFyzické zlo (bolest) pochází ze zla metafyzického. Lidé jsou stvořené bytosti, tedy nedokonalí (dokonalý je pouze Bůh). Jejich pocity jsou tedy též nedokonalé. To platí i pro zlo morální. Nedokonalá bytost chybuje a hřeší.\n\nLeibniz usiloval o převedení veškerého poznání na jednoznačné pojmy (žádná mnohoznačnost, nejasnost, vágnost) a posléze vyjadření těchto pojmů pomocí odpovídajících symbolů (\"characteristica universalis\", neboli univerzální charakteristika, univerzální symbolická řeč). Nicméně už za svého života dospěl Leibniz k tomu, že vytvoření jednotného a jasného univerzálního systému není možné.\n\nLeibniz rozlišoval mezi pravdami faktu \"(vérités de fait)\" a pravdami rozumu \"(vérités de raison)\". Pravdy faktu, neboli nahodilé pravdy, platí pouze v některých možných světech (předchůdci Kantových syntetických soudů nebo Hobbesova sčítání). Kdežto pravdy rozumu, neboli nutné pravdy, platí ve všech možných světech (předchůdci Kantových analytických soudů nebo Hobbesova odčítání).\n\nPrincip identity nerozlišeného \"(identitas indiscernibilium)\", neboli Leibnizův princip, tvrdí, že všechny metafyzické rozdíly jsou esenciální. Nemohou existovat dvě nerozlišitelné věci. Existují jen individua a všechny obecné pojmy, jak je známe, jsou pouze abstraktní. Tím Leibniz došel k tomu, že prostor a čas jsou relativní (v rozporu s Newtonem).\n\nV jeho rozsáhlém díle nacházíme celou řadu rozporů, které dokumentují, jak se vyvíjelo a měnilo myšlení tohoto všestranného a neobyčejně plodného autora.\n\n\n\n"}
{"id": "39328", "url": "https://cs.wikipedia.org/wiki?curid=39328", "title": "As I Lay Dying", "text": "As I Lay Dying\n\nAs I Lay Dying je americká metalcorová hudební skupina původem ze San Diega. Kapela byla založena v roce 2000 Timem Lambesisem a již v roce 2001 vydala své první album. Její zpěvák byl 7. května 2013 zatčen za plánování vraždy své manželky, s níž se tehdy rozváděl, za což byl o rok později odsouzen k šestiletému vězení. V roce 2014 skupina přerušila svoji činnost. Zbylí členové se nyní angažují v novém projektu s názvem Wovenwar.\n\nVšichni členové kapely jsou křesťany. Jejich texty však neobsahují prakticky žádné explicitně náboženské motivy. Zpěvák skupiny navíc po vraždě své manželky přiznal, že je ve skutečnosti ateistou a předstíral svoji víru kvůli svým fanouškům, aby se nahrávky skupiny lépe prodávaly.\n\nNázev skupiny je převzat z románu Williama Faulknera (v českém překladu Josefa Škvoreckého \"Když jsem umírala\"), ačkoli mezi tématem románu a hudbou skupiny žádný vztah není.\n\nPodepsáni pod Metal Blade Records vydali As I Lay Dying pět studiových, jedno rozdělené a jedno kompilační album.\n\nČtvrté studiové album skupiny As I Lay Dying, \"An Ocean Between Us\", se vyšplhalo na osmou příčku v žebříčku Billboard 200 a na první příčku v žebříčku Top Rock. Skupina vystupovala na Wacken Open Air, With Full Force, Soundwave Festival, Sounds of the Underground, Warped Tour a Taste of Chaos. V roce 2007 vyhráli As I Lay Dying ocenění \"Ultimate Metal God\" od MTV2 na prvním ročníku \"All That Rocks\", v roce 2008 získali ocenění \"Umělec roku\" na hudebních oceněních v San Diegu a v roce 2008 byli nominováni na ocenění Grammy za písničku \"Nothing Left\". Skupina napsala a nahrála své poslední album \"The Powerless Rise\" během tříletého procesu. Toto album vyšlo v květnu 2010 a je považováno za jejich zatím nejlepší dílo.\nOd doby svého vzniku As I Lay Dying neustále koncertují a většinu času strávili mimo domov. V roce 2005 vedli second stage na Ozzfestu a na konci září zavítali i do pražského klubu Black Pes.\n\nKapela se rozpadla 16. května 2014 po tom, co byl zpěvák Tim Lambesis uvězněn na 6 let za objednání vraždy své ženy. Zbývající členové kapely založili skupinu Wovenwar.\n\n17. prosince 2016 byl Lambesis předčasně propuštěn z vězení s podmínkou. Následně oznámil, že pracuje na nové hudbě.\n\n1. června 2018 skupina na svých sociálních sítí zveřejnila krátké video, s novou hudbou skupiny.\n\n8. června 2018 skupina zveřejnila videoklip k nové skladbě \"My Own Grave\" a tím se také potvrdil návrat ostatních členů.\n\nV létě 2005 hráli As I Lay Dying na druhém pódiu na Ozzfestu dohromady například s kapelami Killswitch Engage, Trivium, Rob Zombie, The Black Dahlia Murder, It Dies Today, Bur Your Dead a Arch Enemy.\n\nV létě 2006 se As I Lay Dying účastnili turné Sounds of the Underground,kde hráli s kapelami In Flames, Cannibal Corpse, The Black Dahlia Murder, Shadows Fall, It Dies Today, Gwar, Trivium, Evergreen Terrace, The Chariot, Terror, Behemoth, Job for a Cowboy a Through the Eyes of the Dead.\n\nV létě 2007 se As I Lay Dying objevili na Warped Tour. Na podzim roku 2007 uspořdali turné \"An Ocean Between Us Tour\" s podporou od kapel All That Remains, Haste the Day a Through the Eyes of the Dead.\n\nV roce 2008 se \"As I Lay Dying\" připojili k akci Soundwave během únoru a března v Austrálii, kde hráli spolu s kapelami Killswitch Engage, Shadows Fall, Bleeding Through, Haste the Day a Carpathian.\n\nV létě 2008 se také kapela na jeden měsíc od 20. června do 18. července opět objevila na turné Warped Tour. K tomu navíc hráli na festivalech Cornerstone, Sonshine a Revelation Generation Festival. Objevili se také na festivalech Lifelight, Wacken Open Air, Bloodsock Open Air, Ichthus, a Dubai Desert Rock.\n\nKromě těchto akcí vystupovali ke konci léta As I Lay Dying spolu s kapelami jako Evergreen Terrace, August Burns Red a Misery Signals.\n\nNa podzim roku 2008 počínajíc 8. listopadem hráli As I Lay Dying na turné Rockastar Taste of Chaos v Singapuru s kapelami Story of the Year a A Vacant Affair. As I Lay Dying také vystupovali na koncertu v Anaheimu 21. listopadu s kapelami Bring Me The Horizon, Terror a Born of Osiris. Koncert byl natáčen pro použití v prvním DVD As I Lay Dying. Kapela uzavřela turné koncertem na Jakartě 30. listopadu.\n\nSkupina realizovala turné po Spojených státech spolu s kapelami Protest the Hero, The Human Abstract a MyChildren MyBride.\nAs I Lay Dying se poprvé objevili na Alive Music Festivalu v Canal Fultonu v Ohiu. Sdíleli zde pódium s kapelami The Devil Wears Prada, Haste the Day a Norma Jean. Toto bylo také poprvé, kdy Alive Music Festival uváděl metalové kapely.\n\nV říjnu měli turné s kapelami Senses Fail, Closure a Fact v Moskvě. V říjnu se také uvolnili ze studia aby se mohli objevit na Self Destruct v Jacketu.\n\nSkupina vyrazila na turné po Evropě, aby podpořila své album The Powerless Rise. Mezi doprovodné kapely patří Suicide Silence, Heaven Shall Burn a Sylosis.\n\n2016 - Současnost\n\nPo tom, co byl Tim Lambesis puštěn z vězení se kapela dává zpět dohromady a začíná pracovat na novém materiálu. Po tom, co se vztahy se členy kapely zacelují začínají As I Lay Dying psát nový materiál. \"Shaped by Fire\" bude brzy vydáno jako oficiální album a společně s tím plánovat i následující turné.\n\n\n\n\n\n\n\n\n"}
{"id": "39330", "url": "https://cs.wikipedia.org/wiki?curid=39330", "title": "Ardašír I.", "text": "Ardašír I.\n\nArdašír I. (řecky \"Artaxarés\" či \"Artaxerxés\"; cca 180 – 240/241) byl perský král, který v letech 224 – 228 vyvrátil parthskou říši Arsakovců a na jejích troskách založil nový státní útvar – říši sásánovskou neboli novoperskou. Ardašírovým otcem byl Pápak, pozdější král ve Stachru (zemř. kol. 213), dědem pravděpodobně Sásán (zemř. kol. 200), velekněz bohyně Anáhity ve Stachru. Ardašír měl četné bratry, z nichž jmenovitě známe pouze Šápúra, krále stachrského.\n\nMezi starověkými vojevůdci a dobyvateli – snad s výjimkou Kýra II. Velikého a Alexandra Makedonského – lze jen stěží nalézt muže, který dosáhl tak výrazných úspěchů jako Ardašír, syn Pápaka a jeho ženy Rótak. Ačkoli není zcela pravdivé tvrzení kronikáře Tabarího, že Ardašírovo vojsko „nebylo nikdy poraženo“, historická fakta mluví sama za sebe. V době, kdy se Ardašír narodil, byl jeho rod jen lokálním mocenským hráčem ve Stachru, jednom z mnoha měst parthské říše, v době, kdy umíral, mu příslušela svrchovaná vláda nad Íránem a Mezopotámií, tj. nad celým prostorem někdejší parthské říše.\n\nPodle perských pramenů přišel Ardašír na svět ve vsi Tírúdeh v kraji stachrském a již v sedmi letech byl poslán na vychování k eunuchovi jménem Tíré, který spravoval okrsek Dárábgerd ve východní části Persidy. Tuto výsadu vyjednal Ardašírovi otec Pápak u stachrského krále Gózihra, s jehož rodem Bázrangíovců byl po matce spřízněn. Jak dlouho byl Ardašír pod Tíréovým poručnictvím, kronikáři nesdělují, jisté je jen to, že po Tíréově smrti na něj přešla funkce dárábgerdského správce, v níž si prý počínal „moudře a obezřetně“.\n\nMladý Ardašír se od počátku soustředil na posilování svého drobného údělu v Persidě, zejména na úkor sousedních vládců, kteří často jen formálně uznávali moc parthského krále králů. Při výpadech do okolí prokázal jako velitel rychle své vůdcovské kvality, postupně porazil tři lokální krále (Pásína, Manóčihra a Dáru) a posílen rozšířeným územím vyzval svého otce Pápaka (působícího již několik let v kněžské funkci ve Stachru), aby svrhl krále Gózihra a sám převzal vládu ve Stachru. Pápak Ardašíra uposlechl, zahubil Gózihra a kolem roku 213 požádal parthského velkokrále Artabana IV., aby udělil uprázdněný trůn jeho druhému synu Šápúrovi. Artabanos žádosti nevyhověl, na mocenských poměrech v Persidě se toho však mnoho nezměnilo.\n\nPápak zemřel krátce po neúspěšném vyjednávání s Artabanem a ve Stachru po něm nastoupil jeho syn Šápúr. Ten viděl v Ardašírovi z celkem pochopitelných důvodů konkurenta, vyzval bratra, aby se k němu dostavil, a když to opatrný Ardašír všelijak odsouval, vypravil se proti němu do pole. Měření sil mezi oběma Sásánovci se nicméně nekonalo, neboť za pochodu na Dárábgerd postihla Šápúra podivná nehoda – podle Tabarího se na něj zřítil „kus budovy a zabil ho“. Právem se současní dějepisci domnívají, že toto vysvětlení nezní důvěryhodně a že v Šápúrově smrti měl spíše prsty Ardašír.\n\nArdašírova cesta nyní vedla do Stachru, kde byl se souhlasem svých bratrů nastolen na trůn. Přestože prý ihned projevil mimořádnou energii při organizování dvora, bratři mu začali strojit úklady, což vyvolalo okamžitou reakci – jejich pobití. Když se krátce nato podařilo potlačit i nebezpečnou vzpouru v Dárábgerdu, domácí opozice prakticky utichla a Ardašír se mohl soustředit na výboje.\n\nV příštích několika letech kráčela vojska stachrského krále od vítězství k vítězství. Ardašír dobyl Kermán a dosadil tam svého stejnojmenného syna jako místodržitele, podnikl výpravu k pobřeží Perského zálivu a ovládl kraj kolem dnešního Šírázu, kde založil město Ardašír Chvarrah. Za své úspěchy zčásti vděčil vnějším okolnostem – v parthské říši probíhala od roku 213 občanská válka mezi dvěma nápadníky trůnu, Artabanem IV. a Vologaisem VI., takže centrum mělo jiné starosti než se zabývat poměry v Persidě. Po roce 216, kdy se jako parthský velkokrál víceméně prosadil Artabanos, pak vypukla válka s římskou říší, jež dále odváděla pozornost Parthů od událostí v Íránu.\n\nArtabanos IV. se mohl stachrským rebelem intenzivněji zabývat až po roce 218, kdy v říši zavládl relativní klid. Napsal mu prý velmi tvrdý dopis, v němž ho označil za „Kurda“ a ostře se ho zeptal, kdo mu dovolil dobývat okolní krajiny a vložit si na hlavu korunu. Za tyto činy, přesahující všechnu míru, proti němu vytáhne do boje král ahvázský, aby ho spoutaného přivedl před trůn krále králů. Ardašír prý na tento list odpověděl, že jedná podle rozkazů božích.\n\nAčkoli vojska krále ahvázského na Ardašíra opravdu v krátkém čase udeřila, pozice Sásánovců to neohrozilo a parthské oddíly musely naopak ustoupit. Ardašír nato dobyl oblast u hranic dnešního Chúzistánu, čímž dostal do své moci v podstatě celou Persidu, jádro parthské říše. Jeho sebevědomí natolik vzrostlo, že nyní sám napsal dopis Artabanovi IV., v němž ho vyzval, aby si zvolil místo pro rozhodující bitvu. Artabanos navrhl planinu Óhrmazdakán, ležící mezi dnešními městy Isfahán a Nihávand v Íránu.\n\nBitva svedená 28. nisanu roku 535 seleukovské éry (28. dubna 224) skončila naprostou porážkou parthské armády a smrtí Artabana IV. Vyznamenal se při ní Ardašírův syn Šápúr, který osobně zabil královského písaře, jenž kdysi sestavil potupný dopis jeho otci. Sám Ardašír byl prý ještě na bojišti prohlášen králem králů.\n\nVítězství na planině Óhrmazdakán ještě neznamenalo, že Ardašír plně ovládl prostor rozlehlého parthského státu. Íránské kraje na východě, Mezopotámie na západě a Arménie a Ázerbájdžán na severozápadě nebyly ještě v jeho rukou a v Ktésifóntu, hlavním městě Parthů, pravděpodobně vládl jeden z členů rodu Arsakovců. Ardašíra tedy rozhodně nečekalo poklidné užívání plodů vítězství, nýbrž tvrdý boj o moc.\n\nSoudí se, že Ardašír nejprve opanoval oblast Hamadánu a Raj, pak dobyl Ázerbájdžán a přilehlé kraje a nakonec se vypravil proti Mezopotámii. Tradice klade jeho královskou korunovaci v Ktésifóntu do 26. září 226, a je-li toto datum pravdivé, byla by většina Mezopotámie již po dvou letech v sásánovských rukou. Poslední parthské mince však pocházejí až z roku 228, takže trvalo ještě nějaký čas, než bylo zlomeno i poslední ohnisko odporu. S výjimkou Arménie, kde od 1. století n. l. vládla postranní větev Arsakovců, získal Ardašír pro svůj rod všechny državy Parthů jednu po druhé.\n\nTomuto úspěchu zčásti napomohla skutečnost, že Ardašír svůj převrat prezentoval jako pouhou změnu dynastie a dokázal si naklonit četné parthské šlechtické rody, zejména Súrény a Aspahbady, spřízněné s Arsakovci. Připočteme-li k tomu jeho organizační zdatnost na poli správy, vojenství a kultu, je rychlá konsolidace královské moci více než pochopitelná.\n\nPostavení sásánovské dynastie dále upevnila Ardašírova ofenzivní politika vůči římské říši, i když při ní zprvu nedosáhl valných úspěchů. Již jeho první tažení do severní Mezopotámie, kde bezvýsledně obléhal město Hatru poblíž hranic impéria, dalo Římanům na srozuměnou, že nově vzniklá monarchie se nezalekne ani konfliktu s císařskou vládou. V roce 231 si pak jeho poslové při vyjednávání s římskými úřady počínali tak sebevědomě, že válce už nešlo zabránit.\n\nKonflikt probíhající v letech 232 – 233 skončil v podstatě na mrtvém bodě. Římané pod vedením císaře Alexandra Severa utrpěli sice určité ztráty, ale nikoli takové, aby Ardašír mohl hovořit o vítězství. Bylo jasné, že boje s Římany budou mnohem těžší než potyčky s drobnými vládci v Persidě či nepříliš ukázněnými parthskými oddíly. Přesto Ardašír ve své politice vytrval a kolem roku 238 se mu podařilo dobýt strategicky významná římská města Nisibis a Karrhy ležící severně od toku Eufratu. Vzhledem k tomu, že římská říše nedávno prošla značně nestabilním obdobím („rok šesti císařů“), nemusel se Ardašír obávat brzké odvety a navenek jeho politika začala nést své plody.\n\nPoslední léta panování krále Ardašíra patří k nejméně známým obdobím jeho života. Neví se přesně, kdy zemřel, a dokonce není ani jisté, zda před smrtí ještě vládl – existují náznaky, že se dobrovolně zřekl koruny ve prospěch syna Šápúra. V každém případě stihl ještě zahájit nový útok na Hatru, který pak dovedl do konce jeho nástupce.\n\nArdašír I. se stal ještě za života legendou – mužem opěvovaným pro své vojenské schopnosti a vladařskou moudrost. I když je sporné, zda skutečně od něj pochází výrok, že „náboženství a vláda jsou dvě sestry“, minimálně to dokládá, že v něm pozdější generace viděly nejen zakladatele říše, jež existovala více než čtyři sta let, ale také bystrého pozorovatele věcí lidských.\n\n\n\n"}
{"id": "39331", "url": "https://cs.wikipedia.org/wiki?curid=39331", "title": "Andělská Hora (okres Bruntál)", "text": "Andělská Hora (okres Bruntál)\n\nAndělská Hora (německy \"Engelsberg\", polsky \"Aniełska Góra\") je město ležící v okrese Bruntál. Skládá se z částí Andělská Hora a Pustá Rudná. Žije zde obyvatel.\n\nAndělská Hora byla založena roku 1540 jako horní město podle jihlavského městského práva. V okolí města se těžilo zlato. Pokusy obnovit rýžování zlata ve 2. polovině 19. století skončily neúspěšně. Významný byl textilní průmysl zejména lnářský a bavlnářský. Působily zde firmy J. Brosig k roku 1863 a 1902, O. Kühnel k roku 1863 a 1902, R. Zabel od roku 1886, M. Wolfová od roku 1920 a filiálka bruntálské továrny J. Plischke a synové a vrbenské továrny E. Grohmann. Z města pocházel i skladatel Eduard Schön. Vyráběly se zde provazy, štětce, drátěné kartáče a dřevěné a železné zboží. K roku 1925 zde byla městská elektrárna a k roku 1930 vodárna. Roku 1876 vznikla městská spořitelna, k roku 1908 se připomíná záložna a od roku 1899 zde působil konzum. Pošta připomínána roku 1848. Město mělo od roku 1842 chudobinec a k roku 1900 i nemocnici.\n\nObecná škola připomínána roku 1848, roku 1900 měla tři třídy. K roku 1848 připomínána i dívčí klášterní škola, která měla roku 1900 taktéž tři třídy. V letech 1935 až 1938 česká menšinová škola. Byla zde také k roku 1888 živnostenská pokračovací škola. V obci existovaly kláštery sester Řádu německých rytířů od roku 1842 a sester sv. Karla Boromejského od roku 1885.\nRoku 1938 se stalo město součástí Německa. Město bylo obsazeno Rudou armádou 7. května 1945 a opět připojeno k Československu. Po válce vysídleno německé obyvatelstvo. V sídle starosty se nachází Městské mini muzeum s historickými předměty a dokumenty. U obce se nachází sjezdovka.\n\nOd roku 1961 do 23. listopadu 1990 byla Andělská Hora částí obce Světlá Hora a teprve roku 1990 získala samostatnost. Od 23. dubna 2008 byl obci obnoven status města.\n\nObě části leží na katastrálním území \"Andělská Hora ve Slezsku\".\n\nPočet obyvatel celé obce Andělská Hora podle sčítání nebo jiných úředních záznamů:\nV celém městě Andělská Hora je evidováno 165 adres : 149 čísel popisných (trvalé objekty) a 16 čísel evidenčních (dočasné či rekreační objekty). Při sčítání lidu roku 2001 zde bylo napočteno 136 domů, z toho 100 trvale obydlených.\n\nPočet obyvatel samotné Andělské Hory podle sčítání nebo jiných úředních záznamů:\nV samotné Andělské Hoře je evidováno 153 adres : 138 čísel popisných (trvalé objekty) a 15 čísel evidenčních (dočasné či rekreační objekty). Při sčítání lidu roku 2001 zde bylo napočteno 123 domů, z toho 97 trvale obydlených.\n\n\n\n\n"}
{"id": "39332", "url": "https://cs.wikipedia.org/wiki?curid=39332", "title": "Bohušov", "text": "Bohušov\n\nBohušov (do roku 1950 Fulštejn, německy \"Füllstein\") je obec ležící v okrese Bruntál. Má obyvatel a její území má rozlohu 2 073 ha.\n\nLeží ve středu Osoblažska, v údolí kolem říčky Osoblahy. Obec je tvořena místními částmi \"Dolní Povelice\", \"Karlov\", \"Ostrá Hora\" a \"Kašnice\". K občanskému vybavení patří základní škola, mateřská škola, obecní úřad s informačním centrem, obchod a pohostinství s kulturním domem, kostel a rekreační areál. Katastrem obce vede mezinárodní cyklotrasa Opavice, na kterou se napojují regionální cykloturistické stezky. Obec má ve vlastním rekreačním areálu 20 chatek. V areálu jsou tenisové kurty, fotbalové hřiště s občerstvením a rybník.\n\nPrvní písemná zmínka o obci pochází z roku 1255.\n\nNarodil se tu a působil Anton Seidel (1855-1925), českoněmecký a rakouský politik, na přelomu 19. a 20. století poslanec Moravského zemského sněmu a Říšské rady.\n\nObec Bohušov sousedí na severu s Osoblahou, na severovýchodě s Polskem (gmina Głubczyce), na jihovýchodě s Rusínem, na jihu se Slezskými Rudolticemi, na jihozápadě s Liptaní a na severozápadě s Dívčím Hradem. Od okresního města Bruntál je vzdálena 55 km a od krajského města Ostrava 90 km.\n\nGeomorfologicky patří Bohušov k provincii Středoevropská nížina, subprovincii Středopolské nížiny, oblasti Slezská nížina (geomorfologický celek Opavská pahorkatina, podcelek Osoblažská nížina); jen západní část (Dolní Povelice) patří k provincii Česká vysočina, subprovincii Krkonošsko-jesenické (Sudetské), oblasti Jesenické (Východosudetské) (geomorfologický celek Zlatohorská vrchovina, podcelek Jindřichovská pahorkatina). Nejvyššími místy obce jsou kopec \"V Pekle\" (318 m n. m.) na katastru Nové Vsi a \"Červený vrch\" (308/307 m n. m.) u Dolních Povelic, dále \"Dubský kopec\" (284 m n. m.) a kopec s hradem Fulštejnem (270 m n. m.) nad Bohušovem.\n\nÚzemí Bohušova patří do povodí Odry, resp. řeky Osoblahy, která obcí protéká v četných záhybech ze západu na sever. Přitom postupně přijímá četné přítoky: \"Liptaňský potok\", \"Povelický potok\", \"Lužnou\", \"Karlovský potok\", \"Hrozovou\" a \"Pomezní potok\". Na území obce se nacházejí také \"Bohušovský\" a \"Fulštejnský rybník\".\n\nÚzemí obce pokrývá z 73,5 % zemědělská půda (65 % orná půda, 7 % louky a pastviny), z 19 % les a z 5 % zastavěné a ostatní (např. průmyslové) plochy.\n\n\n\nPočet obyvatel celé obce Bohušov podle sčítání nebo jiných úředních záznamů:\n\nV celé obci Bohušov je evidováno 198 adres : 197 čísel popisných (trvalé objekty) a 1 číslo evidenční (dočasné či rekreační objekty). Při sčítání lidu roku 2001 zde bylo napočteno 172 domů, z toho 107 trvale obydlených.\n\nPočet obyvatel samotného Bohušova (včetně Kašnice) podle sčítání nebo jiných úředních záznamů:\nV samotném Bohušově je evidováno 102 adres, vesměs čísla popisná. Při sčítání lidu roku 2001 zde bylo napočteno 89 domů (87 v Bohušově, 2 v Kašnici), z toho 60 trvale obydlených.\n\n\nJihozápadně od obce se v lese nachází Křížová cesta.\n\n"}
{"id": "39333", "url": "https://cs.wikipedia.org/wiki?curid=39333", "title": "Břidličná", "text": "Břidličná\n\nBřidličná (dřívější český název Frýdlant nad Moravicí, německy \"Friedland\") je město ležící v okrese Bruntál, východně od Rýmařova. Má obyvatel a její katastrální území má rozlohu 2 577 ha.\n\nMěsto Břidličná se dříve jmenovalo \"Frýdlant nad Moravicí\" (1869 \"Fridland\", 1880–1890 \"Frídlant nad Moravicí\", 1900 \"Frýdlant nad Moravicí\", 1910 \"Fridland nad Moravicí\", 1921–1950 \"Frýdlant nad Moravicí\"), německy \"Friedland an der Mohra\".\n\nPrvní písemné zmínky o osadě Skalka (520 m n. m.), snad umístěné na území dnešní Břidličné se objevily roku 1320. Od roku 1492 se vesnice objevuje v soupisech sovineckého panství pod názvem Frýdlant (německy \"Friedland\"). V třicátých letech 20. století, kdy měl Frýdlant 1 654 obyvatel, koupila místní přádelnu lnu firma Franke & Scholz, která ji přebudovala na válcovnu hliníkových plechů. Později z této firmy vznikl podnik Kovohutě Břidličná později přejmenovaný na HZB a nejnověji Al Invest Břidličná, a. s.\n\nV roce 1950 je Frýdlant nad Moravicí přejmenován na Břidličnou, v září 1973 byl Břidličné navrácen status města.\n\nBřidličná má ve znaku hlavu andělíčka (serafína) s překříženými křídly a pod nimi překřížený špičák s mlátkem..\n\n\nPočet obyvatel celého města Břidličná podle sčítání nebo jiných úředních záznamů:\n\nV celém městě Břidličná je evidováno 535 adres: 533 čísel popisných (trvalé objekty) a 2 čísla evidenční (dočasné či rekreační objekty). Při sčítání lidu roku 2001 zde bylo napočteno 449 domů, z toho 396 trvale obydlených.\n\nPočet obyvatel samotné Břidličné podle sčítání nebo jiných úředních záznamů:\n\nV samotné Břidličné je evidováno 443 adres : 441 čísel popisných (trvalé objekty) a 2 čísla evidenční (dočasné či rekreační objekty). Při sčítání lidu roku 2001 zde bylo napočteno 371 domů, z toho 341 trvale obydlených.\n\n\n\n\n\n"}
{"id": "39335", "url": "https://cs.wikipedia.org/wiki?curid=39335", "title": "Dětřichov nad Bystřicí", "text": "Dětřichov nad Bystřicí\n\nDětřichov nad Bystřicí (německy \"Dittersdorf\" nebo \"Dittersdorf a. d. Feistritz\") je obec ležící v okrese Bruntál. Má obyvatel a její katastrální území má rozlohu 2 831 ha. Obcí prochází železniční trať číslo 310 z Olomouce do Opavy.\n\n\nPrvní písemná zmínka o obci pochází z roku 1317. Historie obce se datuje přibližně k letům 1317–1318 jako lenní ves spadající pod správu olomouckého biskupa Bruna ze Schauenburgu, rádce českého krále Přemysla Otakara II. Před rokem 1410 připadl Dětřichov ke šternberskému panství až do zrušení vrchnostenské správy v polovině 19. století. V latinském originálu se uvádí jako \"Ditrichowa Lhota\", německy \"Dittersdorf\".\n\nDětřichovem nad Bystřicí ležícím v nadmořské výšce 628 m protéká říčka Bystřice, která pramení severně od obce a dosahuje rozhraní mezi Dunajem a Odrou, hlavním evropským předělem vod. Dětřichov byl původně uhlířskou a dřevařskou osadou. Lesy poskytovaly kromě otopu též stavební materiál a materiál pro výrobu dřevěného uhlí. Vykácené dřevo se splavovalo ke zpracování. Do dnešní doby se zachovala jedna z pil, která zabezpečovala obživu místním obyvatelům. Do roku 1948 bylo v obci rovněž několik živností např. pekařství, zámečnictví, holičství a kovárna. V roce 1770 byla založena první zemědělská společnost a prosazovalo se pěstování nových plodin, zejména brambor, jetelovin, krmné a cukrové řepy.\n\nK historickým budovám patří kostel, zasvěcený sv. Jiří, původně dřevěný, nahrazen 1766–1767 kamennou stavbou s oltářním obrazem od Jana Amlera ze Šternberka, vybaven pozdně barokními varhany v šesti mutacích, které postavil A. Steinunger z Andělské Hory počátkem 19. století. Narodil se zde teolog Josef Malý. Ostatní materiály a podklady, jež by mohly sloužit pro zdokumentování poměrů byly zničeny požárem na počátku 20. století, kdy lehl popelem celý obecní archiv.\n\nOd roku 1954 byla severně od obce dislokována vojenská posádka až do roku 1996, kdy byla zrušena. Lokalita Dětřichov-Krahulčí je zejména zajímavá svými přírodními krásami a hojně využívána pro pěší turistiku i cykloturistiku a v zimním období pro běhy na lyžích. Dne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu Poslanecké sněmovny udělení vlajky obce.\n\nPočet obyvatel celé obce Dětřichov nad Bystřicí podle sčítání nebo jiných úředních záznamů:\nV celé obci Dětřichov nad Bystřicí je evidováno 190 adres: 189 čísel popisných (trvalé objekty) a 1 číslo evidenční (dočasné či rekreační objekty). Při sčítání lidu roku 2001 zde bylo napočteno 164 domů, z toho 102 trvale obydlených.\n\nPočet obyvatel samotného Dětřichova nad Bystřicí podle sčítání nebo jiných úředních záznamů:\nV samotném Dětřichově nad Bystřicí je evidováno 166 adres, vesměs čísla popisná. Při sčítání lidu roku 2001 zde bylo napočteno 144 domů, z toho 100 trvale obydlených.\n\nZ šedesátých let 17. stol. je v obci dochovaný příběh o kořenářce Barbaře Springerové. Byla to dle legendy úspěšná léčitelka, byla však nařčena ze spolku s ďáblem a soudem v Břidličné odsouzena k upálení. Rozsudek byl vykonán na louce nad Rýžovištěm, které se říkalo „louka u Barbary“.\n\nPodle tradované pověsti dokázala zmařit sušení prádla přivoláním deště, proto se v kraji při dešti říkávalo „Barbara věší prádlo“.\n\n\n"}
{"id": "39336", "url": "https://cs.wikipedia.org/wiki?curid=39336", "title": "Dívčí Hrad", "text": "Dívčí Hrad\n\nDívčí Hrad (německy \"Maidelberg\", polsky \"Dziewczęcy Gród\") je obec ležící v okrese Bruntál. Území obce bylo součástí tzv. moravských enkláv ve Slezsku. Žije zde obyvatel a její území má rozlohu 1198 ha.\n\nObec Dívčí Hrad sousedí na severozápadě s Polskem (gmina Lubrza), na severovýchodě s Hlinkou a Osoblahou, na jihovýchodě s Bohušovem, na jihu s Liptaní a na západě s Vysokou. Od okresního města Bruntál je vzdálena 31 km a od krajského města Ostrava 65,5 km.\n\nGeomorfologicky patří Dívčí Hrad k provincii Česká vysočina, subprovincii Krkonošsko-jesenické (Sudetské), oblasti Jesenické (Východosudetské) (geomorfologický celek Zlatohorská vrchovina, podcelek Jindřichovská pahorkatina). Nejvyššího bodu dosahuje území obce na severní hranici (\"Hraniční kopec\" 352 m n. m.), výraznějším útvarem je též kopec \"Peklo\" (320 m n. m.) nad rybníkem.\n\nÚzemí Dívčího Hradu patří do povodí Odry, resp. řeky Osoblahy, která obcí protéká ze západu na jihovýchod. Na jejím bezejmenném přítoku se nachází nádrž \"Pitárno\", níže po toku Osoblahy pak rybník \"Dívčí Hrad\". Jižní hranici území obce vymezuje \"Liptaňský potok\", severovýchod katastru odvodňují \"Sádecký potok\" a \"Karlovský potok\".\n\nÚzemí obce pokrývá z 70 % zemědělská půda (60,5 % orná půda, 9 % louky a pastviny), z 19,5 % les a z 7,5 % zastavěné a ostatní (např. průmyslové) plochy.\n\nObec se nečlení na části, ale má tři katastrální území:\n\nPrvní zmínka o hradu, pod kterým ves později vznikla, pochází z roku 1267, kdy byl uváděn jako \"Deuzíz\". V roce 1539 byla ves poprvé uvedena jako \"Diwezij\". V letech 1869–1890 je ves uváděna jako \"Dívčí Hrady\", příp. též \"Děvice\" nebo \"Děvčice\". Od 30. dubna 1976 do 23. listopadu 1990 byla dnešní obec Dívčí Hrad částí obce Osoblaha.\n\nPočet obyvatel Dívčího Hradu (včetně Sádku a Životic) podle sčítání nebo jiných úředních záznamů:\n\nV Dívčím Hradě je evidováno 68 adres, vesměs čísla popisná (trvalé objekty). Při sčítání lidu roku 2001 zde bylo napočteno 59 domů (36 v Dívčím Hradě, 17 v Sádku, 6 v Životicích), z toho 40 trvale obydlených.\n\n\nNa návrší severně od obce se nachází kaple zasvěcená sv. Hubertovi a Panně Marii, ke které vedla Křížová cesta.\n\n"}
{"id": "39337", "url": "https://cs.wikipedia.org/wiki?curid=39337", "title": "Dlouhá Stráň", "text": "Dlouhá Stráň\n\nDlouhá Stráň (německy \"Langenberg\") je obec ležící v okrese Bruntál. Žije zde obyvatel a její katastrální území má rozlohu 222 ha.\n\nObec se nachází v pohoří Nízkého Jeseníku na kraji severního výběžku vodní nádrže Slezská harta v nadmořské výšce 517 metrů. Samotnou obcí protéká Stráňský potok.\n\nPrvní písemná zmínka o obci pochází z roku 1524. V listinách z roku 1224 jsou uvedeny jen okolní obce Mezina, Razová, Leskovec. Ze starých dokladů lze dokázat, že údolí řeky Moravice bylo starodávnou hranicí osidlování, a to z jihu a ze severu. V té době nabylo osidlování českým obyvatelstvem velkého rozmachu. Hranice panství Bruntál vedla po Opavici dolů – dnešní Oborná a po Černém potoku – dříve Kalná voda, až po jeho vtok do Moravice. Panství města Horní Benešov sahalo až k branám města Bruntálu. Jihovýchodně od Bruntálu byla obec Lučina a nad současnou obcí Dlouhá Stráň byla obec Žárnice. Obě vesnice již neexistují a taktéž dnešní obec Dlouhá Stráň stojí na místě, kde dřív byla ves s názvem Týlov u Bruntálu a tyto obce i s obcí Razovou patřily pod panství Horní Benešov. V období let 1241 až 1253 hrabata z Vrbna, kterým patřilo panství Bruntál, odebrala sporem dnešní území Dlouhé Stráně a Jelení.\n\nVznik obce Dlouhá Stráň není přesně datově doložen. První zmínky o Dlouhé Stráni se objevují v období třicetileté války, kdy se uvádí, že roku 1631 byl Bruntál a okolní vesnice Mezina, Dlouhá Stráň, Oborná a Staré Město shromaždištěm a odvodním místem Dunajského pluku o síle 2000 mužů. V ústředním archívu řádu německých rytířů ve Vídni, kde je soupis obyvatelstva panství Bruntál z 30. srpna 1642, je uváděn počet obyvatel tohoto panství 5 062 osob, z toho obec Dlouhá Stráň 73 osob. Soupis je pořízen z období třicetileté války, kdy Bruntál byl od roku 1621 napaden pětkrát a po roce 1642 ještě Švédy třikrát. Tím byla lidnatost okolních vesnic velmi poznamenána a nejvíce v tomto směru utrpěla Dlouhá Stráň.\n\nV roce 1777 byl v obci Dlouhá Stráň dostavěn kostel, který byl zasvěcen svaté Anně. 17. března 1849 vyšlo nové nařízení, že v čele obce stojí starosta s obecní radou, kteří jsou voleni ze zastupitelstva. Volby podle nového volebního zákona byly v obci Dlouhá Stráň dne 1. července 1850. V roce 1907 byla postavena silnice z Jelení do Dlouhé Stráně. Z období před druhou světovou válkou je znám zápis o obci Dlouhá Stráň z archívu v Bruntále, kde se uvádí, že v obci žilo celkem 241 obyvatel a z toho 230 německé národnosti a 11 cizí národnosti. V té době obec vlastnila školu, hospodu, 22 hektarů polí a 4 hektary lesa. V obci byla jednotřídní obecná škola, obchod se smíšeným zbožím, hospoda s trafikou.\n\nPo skončení druhé světové války v roce 1945 bylo německé obyvatelstvo z obce odsunuto a do obce se nastěhovaly rodiny převážně z Moravy z okresů Kroměříž a Uherské Hradiště a později ze Slovenska. Obyvatelstvo se zabývalo převážně zemědělskou činnosti, a to 21 rodin, zbytek dojížděl za prací do Bruntálu do textilních továren. Obec měla samostatný místní národní výbor (MNV), který řídil obec až do roku 1964, kdy přešla pod MNV Mezina. Dlouhá Stráň byla v tomto orgánu zastoupena třemi zástupci. V roce 1979 byla obec Dlouhá Stráň integrována k městu Bruntál a správně řízena jeho městským národním výborem, formou občanského výboru, který byl však bez rozhodovacích pravomocí. V této době byla část majetku obce MěNV Bruntál rozprodána (škola, hasičská zbrojnice a některé stavební pozemky). V zemědělství sedláci hospodařili soukromě do roku 1951, kdy bylo politickou mocí státu tlačeno na založení JZD. Od roku 1965 zemědělskou činnost prováděly státní statky, které ukončily své hospodaření v obci v červnu 1993. K soukromému hospodaření se vrátily dvě rodiny.\n\nOd 1. ledna 1979 do 23. listopadu 1990 byla Dlouhá Stráň částí města Bruntál.\n\nPočet obyvatel Dlouhé Stráně podle sčítání nebo jiných úředních záznamů:\nV Dlouhé Stráni je evidováno 58 adres : 46 čísel popisných (trvalé objekty) a 12 čísel evidenčních (dočasné či rekreační objekty). Při sčítání lidu roku 2001 zde bylo napočteno 35 domů, z toho 22 trvale obydlených.\n\nObec Dlouhá Stráň je zastoupena i vlastním znakem a praporem. Znak je tvořen třemi oblouky snížený modro-stříbrný dělený štít. Nahoře vykračující býk a dole lílie opačných barev. Prapor má podobu listu, který tvoří tři vodorovné pruhy, a to modrý, bílý a modrý. Jejich poměr se uvádí na 6:1:1. V žerďové polovině horního modrého pruhu vykračuje bílý býk. Poměr jeho šířky k délce listu je 2:3.\n\nSousedství obce odkrývá vodní nádrž Slezská Harta. Nedaleko se rozkládá přírodní památka Lávový proud u Meziny nebo také lidově řečeno Venušina sopka, Lom u Meziny, sopky Velký Roudný a Malý Roudný.\n\n\nPro volnočasové aktivity se nabízí otevřený tenisový kurt s umělým trávníkem nacházející se v obci, dětské hřiště, místní hospůdka anebo prostory Obecního úřadu Dlouhá Stráň pro různé zábavné programy. Krajina v okolí obce Dlouhá Stráň kromě přírodních památek, turistických a běžkařských tras nabízí i cyklistické využití, kempování, houbaření, zábavné a sportovní využití spojené s vodní nádrží Slezskou Hartou.\n\n"}
{"id": "39338", "url": "https://cs.wikipedia.org/wiki?curid=39338", "title": "Dolní Moravice", "text": "Dolní Moravice\n\nDolní Moravice (německy \"Nieder Mohrau\", dříve \"Gross Mohrau\") je obec ležící v okrese Bruntál. Má obyvatel a její katastrální území má rozlohu 2 221 ha.\n\nPrvní písemná zmínka o obci pochází z roku 1258, kdy náležela k panství Sovinec. Obyvatelé Dolní Moravice se zabývali především zemědělstvím a výrobou děl. V roce 1712 zde byla vybudována pila a papírna. Existence školy je uváděna od roku 1599.\n\nOd roku 1949 je součástí obce i Horní Moravice a roku 1961 se její součástí stala i Nová Ves, původně hornická obec založená v roce 1604.\n\n\nPočet obyvatel celé obce Dolní Moravice podle sčítání nebo jiných úředních záznamů:\n\nV celé obci Dolní Moravice je evidováno 283 adres : 182 čísel popisných (trvalé objekty) a 101 čísel evidenčních (dočasné či rekreační objekty). Při sčítání lidu roku 2001 zde bylo napočteno 162 domů, z toho 83 trvale obydlených.\n\nPočet obyvatel samotné Dolní Moravice podle sčítání nebo jiných úředních záznamů:\n\nV samotné Dolní Moravici je evidováno 110 adres : 88 čísel popisných a 22 čísel evidenčních. Při sčítání lidu roku 2001 zde bylo napočteno 76 domů, z toho 54 trvale obydlených.\n\n\n\n"}
{"id": "39339", "url": "https://cs.wikipedia.org/wiki?curid=39339", "title": "Hlinka (okres Bruntál)", "text": "Hlinka (okres Bruntál)\n\nHlinka (německy \"Glemkau\") je obec ležící v okrese Bruntál. Má obyvatel a její katastrální území má rozlohu 877 ha.\n\nObec Hlinka sousedí na severozápadě s Polskem (gmina Lubrza), na severovýchodě se Slezskými Pavlovicemi, na východě a jihovýchodě s Osoblahou a na jihozápadě s Dívčím Hradem. Od okresního města Bruntál je vzdálena 35,5 km a od krajského města Ostrava 66,5 km.\n\nGeomorfologicky patří Hlinka ve své východní části k provincii Středoevropská nížina, subprovincii Středopolské nížiny, oblasti Slezská nížina (geomorfologický celek Opavská pahorkatina, podcelek Osoblažská nížina); západní část patří k provincii Česká vysočina, subprovincii Krkonošsko-jesenické (Sudetské), oblasti Jesenické (Východosudetské) (geomorfologický celek Zlatohorská vrchovina, podcelek Jindřichovská pahorkatina). Nejvyšší nadmořské výšky dosahuje katastr obce v západním cípu na svahu \"Hraničního kopce\" (352 m n. m.), jehož vrchol však již leží na území Dívčího Hradu.\n\nÚzemí Hlinky patří do povodí Odry, resp. řeky Osoblahy. Severní hranici obce a současně státní hranici tvoří z větší části \"Sádecký potok\". V severovýchodním cípu území obce, na hranici se Slezskými Pavlovicemi a u soutoku Sádeckého potoka s bezejmenným potokem pramenící v samotné vsi Hlinka, se nachází rozsáhlý Pavlovický rybník I.\n\nÚzemí obce pokrývá z 79,5 % zemědělská půda (76 % orná půda, 2,5 % louky a pastviny), z 12 % les a z 5,5 % zastavěné a ostatní (např. průmyslové) plochy.\n\n\nPrvní písemná zmínka o obci pochází z roku 1267. Od 1. ledna 1980 do 23. listopadu 1990 byla dnešní obec Hlinka částí města Osoblaha.\n\nPočet obyvatel Hlinky (včetně Rylovky a Nového Vrbna) podle sčítání nebo jiných úředních záznamů:\n\nV Hlince je evidováno 69 adres, vesměs čísla popisná (trvalé objekty). Při sčítání lidu roku 2001 zde bylo napočteno 64 domů, z toho 50 trvale obydlených.\n\n\n"}
{"id": "39341", "url": "https://cs.wikipedia.org/wiki?curid=39341", "title": "Janov (okres Bruntál)", "text": "Janov (okres Bruntál)\n\nJanov (německy \"Johannestal\", polsky \"Janów\") je město ležící v okrese Bruntál. Má obyvatel a jeho katastrální území má rozlohu 1 102 ha.\n\nMěsto Janov sousedí na severu s Polskem (gmina Głuchołazy), na východě s Jindřichovem, na jihu s Městem Albrechticemi a na západě s Petrovicemi. Od okresního města Bruntál je vzdáleno 28,5 km a od krajského města Ostrava 74 km.\n\nGeomorfologicky patří Janov k provincii Česká vysočina, subprovincii Krkonošsko-jesenické (Sudetské), oblasti Jesenické (Východosudetské) (geomorfologický celek Zlatohorská vrchovina, podcelek Hynčická hornatina na západě). Nejvyšších poloh dosahuje území města na jihu bezprostředně pod \"Solnou horou\" (868/867 m n. m.) nacházející se však již na území Petrovic a Města Albrechtic. Na jihu se nacházejí také \"Hřebeny\" (777 m n. m.), na severu je nejvyšší horou hraniční \"Velká Stříbrná\" (785 m n. m.) a dále \"Malá Stříbrná\" (649/626 m n. m.).\n\nÚzemí Janova patří do povodí Odry, resp. řeky Osoblahy, která městem protéká ze západu na východ pod názvem \"Petrovický potok\". Na jihu území obce pramení rovněž \"Svinný potok\", který ústí do Osoblahy v Jindřichově.\n\nÚzemí města pokrývá z 32,5 % zemědělská půda (0,5 % orná půda, 29,5 % louky a pastviny), z 62 % les a z 5 % zastavěné a ostatní (např. průmyslové) plochy.\n\nÚdolí na horním toku říčky Osy bylo až do poloviny 13. století pustým, souvisle zalesněným územím, které protínaly jen řídce ojedinělé horské stezky a které mohl obývat jen nepatrný počet lidských bytostí, snad několik osamělých dřevorubců pálících zde dřevěné uhlí. Možná zde nacházeli úkryt před zákonem i někteří provinilci či loupežníci.\n\nZ přítmí dějin se tento kraj vynořuje až v období kolonizace osoblažského výběžku. Osoblažský újezd patřil k državě olomouckého biskupství od nepaměti. Přesněji určit od kdy dnes nelze. Iniciátorem jeho kolonizace, jež probíhala v 13. století ve dvou vlnách, byl olomoucký biskup. V první vlně (od 11. až do poloviny 13. století) se uskutečňovala prakticky plynule tzv. vnitřní kolonizace z vlastních lidských zdrojů, většinou slovanských. Kolonizována byla nejprve východní část osoblažského výběžku, nížina s úrodnější půdou, zhruba do nadmořské výšky 300 – 400 m. Výše položená místa zůstávala mimo oblast zájmů a hlavně mimo technické možnosti tehdejších slovanských zemědělců. V tomto období zde vznikly obce Osoblaha, Hlinka, Dívčí Hrad, Sádek, Dolní Povelice, Vysoká a Horní Povelice.\nPrvní kolonizační vlna byla přerušena vpádem tatarských hord zvítězivších v bitvě u Legnice roku 1241 a jejich následným pustošivým tažením napříč Moravou, při němž bylo vybito značné množství původního slovanského obyvatelstva. V dalších letech 1248-1249, když stanul Přemysl v čele odboje proti svému otci Václavu I., přišlo olomoucké biskupství o svrchovanost nad územím osoblažského výběžku. Kolonizace uvázla na mrtvém bodě. Místní lidské zdroje potenciálních kolonistů byly vyčerpány. Pro další rozvoj kolonizace bylo nutné hledat osadníky za hranicemi českého státu.\n\nByla zahájena druhá, vnější kolonizační vlna, německá. Hlavní jejím iniciátorem na Moravě byl Bruno ze Šaumburku - Holštýna. Aby si v nejistých dobách pojistil držení této oblasti, ihned zahájil kolonizaci jeho dosud pusté západní části. Jak uvádí ve své závěti z roku 1267, dal zde založit 9 nových obcí: Petrovice, Janov, Jindřichov, Arnultovice, Bartultovice, Pitárné, Liptaň, Třemešná a Piskořov a to pravděpodobně už v roce 1251.\n\nNově založené obce pak byly pojmenovány jménem lokátora, který se stal za své zásluhy v obci fojtem s četnými smluvně zaručenými výsadami. Lze se právem domnívat že prvním fojtem janovským byl jistý Jan, jehož jméno se dochovalo díky Brunově závěti, která obsahuje nejstarší písemně zaznamenaný název obce (Janesdorf - Janova ves). Pro zúrodnění a osídlení byly zprvu vybrány méně příkré pozemky. Původní založení, jež mělo tvar podkovy, je patrné ještě dnes na leteckém snímku obce. Tento typ sídliště, tzv. lesní lánová obec (Waldhufendorf) je charakteristický řadou jednotlivých stavení podél potoka či komunikace, z nichž každé má pak svůj lán pole za humny.\n\nJanov se stal spolu s mnohými dalšími obcemi osoblažského výběžku až do roku 1588 vlastním majetkem olomouckého biskupství, tzv. stolním zbožím spravovaným úřadujícím osoblažským hejtmanem. Veškeré poplatky a dávky plynuly do biskupské pokladnice.\n\nV 15. století propůjčovali biskupové přechodně některé z obcí i s jejich výnosy jiným majitelům panství na určitý čas do zástavy, když po husitských válkách byli nuceni odměnit věrné služby nebo uhradit dluhy své vojenské družině. Tak se roku 1433 dostává zástavou pánům ze Zvole na 8 let, v roce 1448 Štěpánu Malému z Vítkovic a později opět Zvolským. V letech 1245-1535 v obci platila stará německá vesnická ústava s dědičným soudcem a volenými přísedícími. Složitější právní rozhodnutí prováděl úřad v Osoblaze. Většina obyvatel obdělávala půdu dvojpolním, později i trojpolním systémem. Pastva dobytka se prováděla společně na ladech a na dosud nezúrodněných pozemcích. Robota nebyla požadována, jen dávky a daně z pozemků. V polovině 16. století převládlo přesvědčení, že zdejší kopce, Malý a Velký Stříbrný, ukrývají bohatá ložiska vzácných kovů. Předpokládalo se, že sem zasahují z nedaleko, na sever odtud, ležící Zamkowe Gory. Této okolnosti vděčil Janov za to, že ho olomoucký biskup Stanislav I. Thurzo v roce 1535 povýšil na svobodné horní městečko.\n\nVíra v perspektivnost janovského horního díla byla tak velká, že olomoucký biskup Jan XIII. řečený Dubravius (vlastním jménem Jan Skála z Doubravky) vydal 6. června 1546 Horní řád pro město Janov.\n\nPovýšení na město přineslo obci další četné výhody a privilegia. V roce 1577 jí udělil biskup Jan Mezoun z Telče právo pořádat dva výroční trhy. K nim pak později (1773) přibyl i trh třetí. V roce 1581 získal Janov právo založit si cechy a lávky. Předpoklady o nerostném bohatství se však docela nenaplnily, a tak spíše než zlato a stříbro založila blahobyt a bohatství obce zmíněná privilegia. Městský znak a pečeť byly pak vnějším vyjádřením vážnosti a výhod, kterých obec dosáhla.\n\nKdy byl v Janově postaven první kostel, není známo. Ví se jen, že nejstarší sakrální stavbou v obci byl malý dřevěný kostelík se hřbitůvkem, umístěný zhruba na stejném místě jako kostel dnešní. Pravidelné bohoslužby v něm konal kněz, který docházel z Jindřichova, kam byl Janov od nepaměti přifařen. Jak se obec vzmáhala a bohatla, usilovali její obyvatelé po třeba malém, ale pevném kostele a samostatné farnosti, nebo alespoň lokálii s jedním kaplanem, který by bydlel v místě. V roce 1580 se jim jejich přání vyplnilo. Olomoucký biskup Stanislav Pavlovský stavbu povolil a nechal obci vyměřit staveniště. Ale stavba pro nedostatek prostředků se vlekla, ještě v roce 1588 pořád nebyla dokončena.\n\nV tomto roce však v životě svobodného hornického městečka nastala zásadní změna. Biskup Stanislav Pavlovský přeměnil biskupské stolní zboží Janov na léno a přidělil ho svému bratru Václavovi, pánu Jindřichova a Petrovic výměnou za jeho lenní statek Rumberk, který přičlenil ke statkům biskupským. Zároveň mu uložil, aby neprodleně stavbu kostela v Janově dokončil, což se také stalo. Tak se Janov stal součástí jindřichovského panství rodu Pavlovských. Svobodné hornické městečko se proměnilo na městečko poddanské. Toto podřízení přineslo Janovu zprvu nějaké výhody (nový majitel panství osvobodil obyvatele od veškerých robot), ale v budoucnosti brzdilo jeho rozvoj a stalo se zdrojem častých sporů s pozdějšími majiteli panství.\n\nPo smrti Václava Pavlovského z Pavlovic se ujal panství jeho nejstarší syn Bohuslav. Byl ženat s Annou Wachtlovou, děti však spolu neměli. Také on se snažil rozšířit panství, získal Velké Heraltice (v Opavském knížectví) a Stubendorf (Studnice, dnes součást Osoblahy), ale nedařilo se mu a proto je musel zase v roce 1612 prodat městu Osoblaze, za 7796 Tolarů moravských kvůli dluhům. Zklamaný bezdětným manželstvím přenechal v roce 1614 jindřichovské panství svému bratrovi Janovi ještě za svého života. Umřel roku 1618, pochován je v kryptě jindřichovského kostela, vlevo od oltáře.\n\nŽe Jan převzal správu Jindřichovského panství v roce 1614, dokazuje listina, kterou téhož roku v srpnu osobně potvrdil janovským všechny jejich výsady. Listina je dochovaná v obecním archivu městečka. Byl dvakrát ženat. Jeho první manželkou byla Barbora Wachtlová z Grotkovského knížectví, která je pochovaná v kryptě jindřichovského kostela po levé straně oltáře a nápis na její rakvi praví, že se vdala 19. června 1606, žila s mužem 17 roků a zemřela 26. ledna 1624. Dala mu 2 syny a 1 dceru, jejichž jména se nedochovala.\n\nDruhou jeho ženou byla Marie Alžběta, rozená purkrabínka z Donína, se kterou zplodil 2 dcery a syna Erdmana Ferdinanda, narozeného 22. ledna 1629.\n\nAni Janu Pavlovskému z Pavlovic se nesnáze nevyhnuly. Aby mohla být důstojně zajištěna výchova a výživa všech jeho dětí, prodal roku 1635 Jindřichov za 39600 fl svobodnému pánu, později hraběti Janu Jiřímu Max. z Hodic a odstěhoval se do Briegu, kde zemřel roku 1654.\n\nOvdovělá Marie Alžběta, roz.purkrabínka z Donína, se později za hraběte Jana Jiřího Max. z Hodic provdala. Tak skončila doba panování Pavlovských na Jindřichově a začíná éra Hodiců.\n\nPro poddanské městečko Janov s novými pány přicházely i horší časy. Především třicetiletá válka, která se do té doby odehrávala jen v Čechách, vtrhla po roce 1635 i na Moravu a bolestně zasáhla i Janov, přestože bitvy a válečné střety se neodehrávaly v jeho nejbližším okolí. Obec však trpěla kvartýrováním vojsk, zejména dvou švédských armád: armády generála Jana Krištofa Königsmarka a armády generála Arvida Wittenberga. Zachovala se žádost starosty (asi z roku 1657, datum na ní schází), ve které poníženě prosí vrchnost o úlevu na válečných kontribucích. V ní najdeme autentické vylíčení tehdejších útrap obyvatelstva. Purkmistr, rychtář a obec (Janov) součást biskupského lenního statku Jindřichova si stěžuje u biskupa arcivévody, jak za švédské války \" „mnoho trpěl ubytováním nepřátelských vojsk armády witenberské a königsmarské, že byl úplně vydrancován a o všecku potravu oloupen tak, že jeho obyvatelé při takovém tyranství lidu švédského museli domky své a dvorce několikrát opustiti v divokých horách se skrývati a denní chléb vyžebrávati. V následujících pak letech že museli posádku švédskou pod vyhrožováním ohněm a mečem dlouho vydržovati. Nechtěli-li, aby manství to v popel obráceno bylo, jak se to stalo mnohým jiným, museli tyto útrapy snášeti a na zaplacení kontribucí přátelské velké dluhy dělati, tak že každý z nich byl až do krve vymořen a nejen v městečku Johanestalu (Janovu), ale i v jiných vesnicích k tomuto manství náležitých mnoho domů opustošeno bylo, které posud namnoze pusté jsou. Přes všecko to nebyl statek ten (při popisu lánu) vzat do třídy jiných zpustošených statků, nýbrž byla nám ubohým a zničeným poddaným císařská kontribuce zemská uložena, mnoho set tolarů obnášející, která exekucí rozličnou se vymáhá. Tak že my ubozí poddaní v takové bídě postavení příjdeme úplně na mizinu, vždyť posud mnozí z nás musejí si vyžebrávati každodenní chléb…“\"\n\nV poslední fázi se třicetiletá válka postupně proměnila v nekonečný sled loupeživých tažení za kořistí. Armády všech zúčastněných států se naučily „živit se samy“ (Válka živí válku), totiž udržovat svou bojeschopnost pleněním zabraného území, lhostejno zda nepřátelského či vlastního. Obyčejný sedlák už nevěděl, kdo je kdo. Každý chlap v uniformě byl prostě nepřítel a vrahoun. V očích prostého člověka ztratila válka jakýkoliv smysl a cíl. Byla jen strašným božím trestem.\n\nAni vestfálský mír, podepsaný 24. října 1648, který ukončil třicetiletou válku, nepřinesl obyvatelům Janova konec bídy a útrap. Šlechta nahrazovala úbytek poddaných jejich postupným znevolňováním a zvyšováním míry jejich poddanských povinností.\n\nNa jindřichovském zámku se vystřídaly čtyři generace Hodiců. Zakladatelem jindřichovské větve byl Johan Maxmilián Jiří sv.p. z Hodic, za vojenské zásluhy byl roku 1641 povýšen na říšského hraběte a obdařen četnými vysokými úřady. V hodnosti zemského hejtmana knížectví niského se angažoval v smutně proslulých čarodějnických procesech. Jeho podíl na upalování čarodějnic dokazují jím podepsané rozsudky z roku 1651, na jejichž podkladě bylo jen v Jeseníku upáleno 102 osob, ve Zlatých Horách na 85 osob, většinou žen. Přesná čísla o počtech obětí nejsou k dispozici, poněvadž když dosedl na olomoucký biskupský stolec rakouský arcivévoda Leopold Vilém (biskupem 1637-1662), vystoupil proti čarodějnickým procesům a pohnal zemského hejtmana hraběte Jiřího Hodice k zodpovědnosti a zbavil ho jeho úřadu. Hejtman ze strachu před trestem zničil všechna procesní akta, která choval u sebe.\n\nHrabě Jiří z Hodic umírá těsně před rokem 1666. Pochován je pravděpodobně v Jindřichově.\n\nV roce 1666 se jeho synové Ludvík Maxmilián, Maxmilián Jiří a Julius Leopold hlásí o jeho pozůstalost. Jindřichov a Janov připadl Ludvíku Maxmiliánovi. I on je mimo řadu jiných hodností a titulů zemským hejtmanem knížectví nisského jako byl jeho otec. Na biskupském stolci v Olomouci je tou dobou už jiný biskup, Karel II. z Lichtensteina (biskupem 1664-1695) a ve Zlatých Horách se zvedla nová vlna čarodějnických procesů. Opět rozsudky podepsal jindřichovský pán, tentokrát hrabě Ludvík Maxmilián Hodic.\n\nPo jeho smrti (1689) převzal jindřichovské léno jeho syn František Antonín. Za něho vyvrcholil dlouhotrvající spor Janova s Hodici o stará privilegia obce. Týkal se výše daní a dluhů a způsobů úhrady. Sporem se musel dokonce zabývat i sám císař. Ukončit ho musela až v roce 1718 císařská vyšetřovací komise.\n\nPosledním jindřichovským pánem byl pravnuk zakladatele jindřichovské větve rodu Hodiců, syn Antonína Hodice (= 1731) Josef Tadeáš Hodic. Ani on však neměl mužských dědiců a když zemřel (před rokem 1768), spadlo léno zpět na biskupství olomoucké.\n\nTím skončila v Janově i v Jindřichově éra Hodiců. Vyznačovala se útiskem poddaných, který vyvrcholil v čarodějnických procesech. Úlevu přineslo až zrušení nevolnictví v roce 1781. Některá omezující ustanovení se však uplatňovala až do roku 1848.\n\nDržiteli Jindřichova byli vesměs významní příslušníci šlechty. Zastávali důležité úřady v moravské enklávě, v nisském knížectví, v tehdejších armádách nebo při biskupských či zemských soudech. V roce 1739 se stal pánem jindřichovského panství dokonce muž, který stál v mocenském žebříčku na stupních nejvyšších. Jan Kryštof z Bartensteina byl rakouským státníkem, říšským kancléřem. Byl oblíbencem císaře Karla VI. (otce Marie Terezie) a získal velký vliv na řízení zahraniční politiky. Po jeho smrti zůstal Bartenstein vlivným člověkem i za vlády Marie Terezie. Ostatně díky svým rozsáhlým vědomostem historickým a právnickým byl též pověřen, aby vedl výchovu jejího syna Josefa II.\n\nShromáždil značné jmění, které nabyl hlavně štědrostí Karla VI. a sňatkem s Marií Kordulou Hollerovou z Doblhoffu. V roce 1739 koupil od biskupa Jakuba Arnošta, hraběte Lichtensteina, za sumu 60 000 zlatých rýnských odumřelé jindřichovské léno. 1. dubna 1740 pak přikoupil též odumřelé léno Matějovice za 11 000 zlatých.\n\nBartenstein byl jindřichovským pánem v těžkých dobách. V třicátých letech pronásledovala Slezsko trvalá nepřízeň počasí. Dlouho trvající deště v roce 1736 způsobily v následujícím roce v celém Slezsku velký hlad, doprovázený nemocemi. Tato kalamita si vyžádala četné oběti na lidských životech.\n\nDalší pohromu přinesly války o dědictví rakouské. Ty Bartensteina naplňovaly starostmi nejenom jako státníka jedné z válčících mocností, ale i jako majitele panství, které leželo v oblasti bojů. Tyto války byly zvláště pro Janov nevýslovným neštěstím a zdrojem bezbřehé bídy a utrpení. 18. ledna 1741 obsadil pruský polní maršál Schwerin Nové Město (Prúdnik). Během válečného běsnění obracel zbožný a trápený lid svou mysl k Bohu a prosil o přímluvu světce. Pomník Neposkvrněné Panny Marie, který dodnes stojí na náměstí v Janově, tam dali v roce 1739 umístit janovští občané v naději, že odvrátí od obce epidemie, požáry a hlad.\n\nPo dvou letech (6. března 1741) byl slavnostně vysvěcen páterem Christiánem Schwantznerem. Komando husarů, kterým velel poručík Neuszander, pak na počest Panny Marie vypálilo dvojitou salvu. Pomník však Janov od pohromy neuchránil. Už za 10 dní poté byl do základů vypálen Prusy.\n\nRakouská vojska utábořená v údolích Zlatých Hor a Janova podnikala začátkem března pod velením polního maršála Browna výpady proti Prusům a tím je vyprovokovala k odvetě. 15. března byly vypáleny Zlaté Hory, jejichž obyvatelé se postavili na odpor, a 16. března postihl stejný osud Janov, který, podle slov Schwereina, „byl také loupežnickým hnízdem.“ V dalších měsících se k tomu přidalo další neštěstí: střídavé ubytovávání rakouských a pruských vojsk. Obě armády, jak přátelská, tak i nepřátelská, znamenaly pro postižené obce stejné neštěstí. Ze všech obcí jindřichovského panství trpěl Janov tímto „kvartýrováním“ nejvíce, proto mu, podle jednoho výnosu, musely obce Arnultovice, Petrovice a Bartultovice v roce 1742 vyplatit odškodné ve výši 157 zlatých a 35 krejcarů.\n\nRevoluce roku 1848 přinesla nové pořádky i na jindřichovské panství. Lidé přestali být poddanými a pomalu se učili svobodě. V Janově v tom roce vznikla Občanská garda, avšak k žádným vážnějším výstřelkům nedošlo. Pouze nenáviděnému vrchnostenskému úředníkovi Bekárkovi uspořádali bývalí poddaní pod okny takový kočičí koncert, že se polekal a úprkem z Jindřichova utekl. I ostatní akce v té době tu měly poklidný ráz.\n\nVypuknutí prusko-rakouské války v květnu 1866 probudilo v lidech strach z nových válečných útrap, takže mnozí začali zakopávat svůj majetek a někteří i uprchli. Ale postupující Prusové, kteří se na nějaký čas utábořili v Janově, se chovali tak přívětivě, že strach byl brzy vystřídán důvěrou. Obec (jež se k roku 1869 nazývala \"Johanestál\") musela pouze poskytnout odcházejícím pruským vojskům v srpnu potahy a proviant, což jí stát nahradil.\n\nČtyři generace Bartensteinů byly pro obyvatele Janova vrchností. Poslední mužský potomek jindřichovské větve Josef svobodný pán z Bartensteina se oženil se svou sestřenicí. Nemaje žijících mužských dědiců odkázal své panství svému nezletilému vnukovi, malému chlapci s předlouhým jménem, Maxmiliánu Antonu Karlu Maria Adamovi Skrbenskému z Hříště. Poručníci čtrnáctiletého dědice pak panství prodali Albertu Kleinovi z Vízmberka (dnes Loučná nad Desnou) za 310 000 guldenů rakouské ražby. Kupní smlouvu podepsali na Štědrý den 24. prosince 1868 ve Vídni Josefina Skrbenská, roz. Bartensteinová a její manžel Felix Skrbenský z Hříště na jedné straně a Albert Klein na straně druhé. Pro Janov a ostatní obce na jindřichovském panství se tím započala éra Kleinů.\n\nKonec 19. a začátek 20. století přinesl mír, který trval celou jednu generaci, až do roku 1914. Umožnil rychlý rozvoj tohoto regionu. V Janově byl na žádost obecního zastupitelstva v roce 1869 otevřen poštovní úřad. Zprvu obstarávali poštovní provoz jedenkrát denně poslové do Zlatých Hor a vozy do Albrechtic. V letech 1830-1869 museli lidé na nejbližší poštovní úřad jít až do Albrechtic, před tím (1701-1830) dokonce až do Krnova.\n\nTaké spojení se světem bylo v minulých časech problematické. Dříve totiž, chtěl-li někdo použít železnici, musel jít pěšky do Albrechtic, odkud se mohl koňským omnibusem svézt do Opavy, a tam teprve mohl nasednout na železnici Opava – Svinov. Na opačnou stranu byla nejbližší železniční stanicí Olomouc. Teprve zahájením provozu na moravskoslezské centrální dráze v roce 1872 byl tento region propojen s ostatním světem. Přípojka do Jindřichova byla dokončena a zprovozněna v roce 1873 a 1874 prodloužena do Ziegelhals (Głuchołazy). Kvůli úseku trati Jindřichov – Jeseník se jednalo s Pruskem. Rakousko chtělo získat polskou obec Głuchołazy výměnou za některou rakouskou obec stejného významu. Uvažovalo se o tom, že v případě, že jednání neskončí dohodou, povede trať přes Petrovice tunelem do Zlatých Hor, jak se to už kdysi dávno projektovalo. Na uskutečnění těchto plánů bylo stanoveno 5 let.\n\nAni Janov nechtěl zůstat pozadu. Na náměstí byl položen v roce 1888 vodovod. V letech 1910-1911 zde byla postavena i nová škola. Řada lidí z Janova a Petrovic se živila obchodováním se střižným zbožím, které na svých krytých formanských vozech vozila přes hranice do Pruska. Říkalo se jim Schlesighändlers. O tom, že lidem přinášel vydatné příjmy, svědčí i fakt, že v Janově dobře prosperovala od roku 1910 obecní spořitelna, která se těšila výborné pověsti v blízkém i vzdáleném okolí.\n\nZde končí stará historie obce a začíná nová doba, která dvěma světovými válkami zcela změnila nejen tento region, ale i celý svět.\n\nOd roku 1961 do 23. listopadu 1990 byla dnešní obec Petrovice částí obce Janov. Od 23. ledna 2007 byl obci vrácen status města.\n\nPočet obyvatel Janova podle sčítání nebo jiných úředních záznamů:\n\nV Janově je evidováno 196 adres: 195 čísel popisných (trvalé objekty) a 1 číslo evidenční (dočasné či rekreační objekty). Při sčítání lidu roku 2001 zde bylo napočteno 183 domů, z toho 115 trvale obydlených.\n\n\n\n"}
{"id": "39342", "url": "https://cs.wikipedia.org/wiki?curid=39342", "title": "Jindřichov (okres Bruntál)", "text": "Jindřichov (okres Bruntál)\n\nJindřichov (německy \"Hennersdorf\") je obec ležící v okrese Bruntál. Má obyvatel a její území má rozlohu 3 470 ha.\n\nObec Jindřichov sousedí na severu s Polskem (gminy Głuchołazy, Prudnik a Lubrza a město Prudnik), na východě s Vysokou, na jihu s Liptaní, Třemešnou a Městem Albrechticemi a na západě s Janovem. Od okresního města Bruntál je vzdálena 29,5 km a od krajského města Ostrava 72 km.\n\nGeomorfologicky patří Jindřichov k provincii Česká vysočina, subprovincii Krkonošsko-jesenické (Sudetské), oblasti Jesenické (Východosudetské) (geomorfologický celek Zlatohorská vrchovina, podcelky Jindřichovská pahorkatina na východě a Hynčická hornatina na západě). Nejvyšších poloh dosahuje území obce na jihu bezprostředně pod vrchem \"Na Valštejně\" (751 m n. m.) nacházejícím se však již na území Města Albrechtic. Výrazné vrchy na jihu jsou \"Pohár\" (624 m n. m.) a \"Kozinec\" (526 m n. m.), na severu je nejvyšší vrch \"Svatý Roch\" (472 m n. m.).\n\nÚzemí Jindřichova patří do povodí Odry, resp. řeky Osoblahy, která obcí protéká ze západu na východ pod názvem \"Petrovický potok\". Z jihu přijímá \"Svinný potok\". Na území obce pramení dále \"Hraniční potok\", který v Bartultovicích tvoří státní hranici a odtéká do Polska, kde se vlévá do říčky \"Prudník\".\n\nÚzemí obce pokrývá z 57 % zemědělská půda (34 % orná půda, 21 % louky a pastviny), z 36 % les a z 6 % zastavěné a ostatní (např. průmyslové) plochy.\n\n\n\nPrvní písemná zmínka o obci pochází z roku 1256. Byl založen podle magdeburského práva jako \"Henrikestorp.\" Jméno obec přejímala po svém lokátorovi Jindřichovi. Podnět k jeho založení dal olomoucký biskup Bruno ze Schauenburku, který se snažil kolonizovat oblast Osoblažska. Jednalo se o druhou vlnu kolonizace, z důvodu nedostatku lidských zdrojů se jednalo o kolonizaci německou z oblastí Frank, Durynska a Saska. V roce 1288 udělil panství Jindřichov olomoucký biskup Dětřich z Hradce v léno bratrům Jindřichovi, Dětřichovi a Erkenbertovi pánům ze Stange.\n\nPanství Jindřichov se postupně rozšířilo během 16 až 18. století o okolní obce Janov, Petrovice, Arnultovice,Životice, Matějovice, Pavlovice a Třemešnou.\n\nBěhem Vánoc roku 1556 zde několik dní strávil před svou cestou do Vratislavi Vilém z Rožmberka.Průběh a účel cesty zaznamenal v životopise Viléma z Rožmberka Václav Břežan, který byl archivářem jeho bratra Petra Voka z Rožmberka. Jméno obce Jindřichov se český psalo v 16. století Henrichow.\n\nPanství Jindřichov vlastnili významné šlechtické rody: Pavlovští z Pavlovic(1580–1635), hrabata z Hodic(1635–1739), páni z Bartensteina(1739–1866) a Kleinové von Wiesenberg(1868–1945).\n\nRoku 1808 byla založena osada Kraví Hora z podnětu Emanuela z Bartensteina, který potřeboval v hustě zalesněném lese více mýtin.\n\nDne 4. října 1844 postihl Jindřichov velký požár, který zanechal značné škody na majetku místních obyvatel, požár zasáhl rovněž kostel a zámek.\n\nRokem 1869 byla v obci zprovozněna pošta.\n\nV roce 1872 byla zprovozněna železniční trať Krnov-Jindřichov. Následně rokem 1875 pokračuje trať do Hlucholaz.\n\nV obci roku 1885 vznikl spolek dobrovolných hasičů.\n\nVznikem Československa jsou zde v roce 1918 zřízeny instituce okresní soud, berní, celní a důchodový úřad, četnická stanice a notářství. Následný rok bylo započato s elektrifikací obce, která byla dokončena v letech 1927–1931. V roce 1920 byla zprovozněna pokračovací škola. Pro českou menšinu zde byla v roce 1923 otevřena samostatná škola včetně mateřské. Následkem Mnichovské dohody se stal Jindřichov v roce 1938 součástí nacistického Německa. Po skončení II. světové války dochází odsunu původního německého obyvatelstva. Z původního obyvatelstva zde v obci zůstalo jen 10 antifašistů.\n\nV roce 1945 došlo k dosídlení pohraničí Čechy z oblastí okresu Frýdek-Místek, Zlín a také Slováky a Řeky.\n\nPo roce 1945 došlo vlivem odsunu původního německého obyvatelstva k opuštění osady Kraví Hora. Přitom ještě v roce 1890 zde žilo 65 obyvatel ve 12 domech. Během času nezůstalo v osadě téměř žádné stavení. V současnosti jsou zde již jen torza některých staveb, jako je například kaplička.\nCharakterem zástavby se Jindřichov řadí mezi lesně-lánové vsi.\n\nPočet obyvatel celé obce Jindřichov podle sčítání nebo jiných úředních záznamů:\n\nV celé obci Jindřichov je evidováno 501 adres, vesměs čísla popisná (trvalé objekty). Při sčítání lidu roku 2001 zde bylo napočteno 415 domů, z toho 329 trvale obydlených.\n\nPočet obyvatel samotného Jindřichova (včetně Kraví Hory) podle sčítání nebo jiných úředních záznamů:\nV samotném Jindřichově je evidováno 451 adres. Při sčítání lidu roku 2001 zde bylo napočteno 365 domů, z toho 302 trvale obydlených.\n\n\n\n\n\n"}
{"id": "39343", "url": "https://cs.wikipedia.org/wiki?curid=39343", "title": "Jiříkov (okres Bruntál)", "text": "Jiříkov (okres Bruntál)\n\nObec Jiříkov (německy \"Girsig\") se nachází v okrese Bruntál v Moravskoslezském kraji, zhruba 9 km jižně od Rýmařova a 20 km jihozápadně od Bruntálu. Žije zde obyvatel. Jiříkov leží v severozápadním cípu Nízkého Jeseníku.\n\nPrvní písemná zmínka o obci pochází z roku 1264. Jiříkov vznikl zřejmě v rámci kolonizační činnosti olomouckého biskupa Bruna ze Schauenburku. Roku 1494 patřil k sovineckému panství. Z původní řadové zástavby zůstaly po roce 1945 jen ojedinělé domy, dnes jsou zde především novostavby v severní části historické obce. Jiříkov měl ve znaku vždy svatého Jiří.\n\nPočet obyvatel celé obce Jiříkov podle sčítání nebo jiných úředních záznamů:\n\nV celé obci Jiříkov je evidováno 210 adres: 170 čísel popisných (trvalé objekty) a 40 čísel evidenčních (dočasné či rekreační objekty). Při sčítání lidu roku 2001 zde bylo napočteno 158 domů, z toho 73 trvale obydlených.\n\nPočet obyvatel samotného Jiříkova podle sčítání nebo jiných úředních záznamů: \n\nV samotném Jiříkově je evidováno 48 adres: 45 čísel popisných (trvalé objekty) a 3 čísla evidenční (dočasné či rekreační objekty). Při sčítání lidu roku 2001 zde bylo napočteno 38 domů, z toho 27 trvale obydlených.\n\n\nObec Jiříkov a její obyvatelé hrají hlavní roli ve filmu Bohdana Slámy \"Divoké včely\".\n\n\n"}
{"id": "39344", "url": "https://cs.wikipedia.org/wiki?curid=39344", "title": "Karlova Studánka", "text": "Karlova Studánka\n\nKarlova Studánka (německy \"Karlsbrunn\" nebo \"Bad Karlsbrunn\", polsky \"Studzienka Karola\") je lázeňská obec ležící v okrese Bruntál. Má obyvatel, se svou nadmořskou výškou 800 m n. m. je nejvýše položenou obcí bruntálského okresu. Jen kousek odsud leží nejvyšší vrchol Moravy a Slezska – Praděd. Do roku 1949 byla Karlova Studánka osadou obce Suchý Zejf (dnes Světlá Hora-Suchá Rudná). Obec je tvořena jediným, stejnojmenným katastrálním územím a nečlení se na evidenční části. Uváděnou rozlohou 0,46 km² byla po nějakou dobu druhou nejmenší obcí v České republice, aktuálně je uváděna rozloha obce 1,551 183 km². Sousedí s obcemi Malá Morávka, Ludvíkov a katastrálním územím Suchá Rudná obce Světlá Hora.\n\nObec Karlova studánka se jmenuje podle Karla Ludvíka, který v bitvě u Aspern porazil Napoleona.\n\nPrvní historická zpráva pochází z roku 1554, jedná se o spisy o soudní při mezi městem Opavou a pány z Vrbna, kteří odváděli vodu z povodí Bílé Opavy do prostoru Suché Rudné kvůli těžbě zlata. Po porážce stavovského povstání roku 1620 připadl celý zdejší kraj řádu německých rytířů. Z doby krátce poté pocházejí první zprávy o využívání zdejších pramenů za účelem léčby. Roku 1778 si bruntálský měšťan K. Riedel, který již delší dobu trpěl bolestmi nohou, zkoušel úspěšně léčit svou chorobu zdejší ohřívanou kyselkou. Díky tomu se tento způsob léčení na radu bruntálského lékaře začal šířit mezi nemocnými. Ve stejné době byly prameny vyčištěny a ohrazeny zídkou.\nAž v 18. století byly provedeny na popud velmistra řádu Maxmiliána II. Františka profesorem von Welle první rozbory zdejší vody, ve kterých bylo objeveno velké množství minerálních látek. Tehdy byly vývěry vod zachytávány na zdejších rašeliništích. Prameny byly znovu upraveny (Maxmiliánův pramen) a roku 1785 došlo k založení lázní, když byly u pramenů postaveny dřevěné domky s vanami pro léčbu pomocí koupelí. Nově vzniklá obec, založená Maxmiliánem II. Františkem, byla pojmenována Hin und wieder, což v překladu znamená „tam a zase zpět“. První pacienti totiž museli do lázní docházet z nejbližších obcí, protože v místě nebyla možnost ubytování. Hosté se mohli ubytovat v nedalekém Ludvíkově a Malé Morávce. Nejdříve byly využívány ty prameny, které pramení v blízkosti dnešního hotelu Džbán. Postupně však byla zahájena stavba lázeňských domů. V roce 1780 byl objeven Maxmiliánův pramen, který byl pojmenován po velmistru řádu Maxmiliánu II. Františkovi, který byl nejmladším potomkem Marie Terezie. Jeho objev rozpoutal rozsáhlou stavební činnost. V letech 1782 – 1785 byl postaven správní dům, což je v současnosti nejstarší dochovaný objekt známý pod jménem Odra. Další dva domy byly postaveny v letech 1795 – 1800 a jednalo se o Věžový dům a Panský dům, dnešní Praděd.\n\nV roce 1802 byl objeven další pramen, který byl po vnukovi Marie Terezie Karlu Ludvíkovi pojmenován Karlův. V letech 1802 – 1803 byl postaven Starý koupelový dům, kde je dnes pošta, do této budovy byla vedena ohřátá kyselka dřevěným potrubím. Roku 1803 byly lázně pojmenovány Karlova Studánka. Lázně se velmi rychle rozrůstaly a do Karlovy Studánky přijíždělo stále více pacientů. Přispěl k tomu také objev Antonínova pramene roku 1812. Jeho název je odvozen od jména dalšího vnuka Marie Terezie. V 1. polovině 19. století bylo proto zbudováno několik budov. Roku 1824 to byl Hostinský dům, dnešní Bezruč, v letech 1824 – 1825 Pruský dům, kde dnes sídlí obecní úřad a škola, v letech 1832 – 1833 Knížecí dům, který slouží jako vyšetřovací ústav a roku 1834 Hinnewiederhaus, který se stal také sídlem národního výboru. V letech 1836 – 1837 byl postaven Lázeňský salón, který dnes slouží jako hudební hala, v letech 1842 – 1844 Nový koupelový dům, což je dnešní dům Opava, a v roce 1844 také Sloupový dům, ze kterého je nyní hotel Džbán. Lázně byly natolik proslulé, že se zdejší kyselka plnila do lahví a rozesílala do okolí. Původně se láhve plnily z Maxmiliánova pramene a od roku 1862 i z Vilémova pramene. Kvůli vysokému tlaku oxidu uhličitého však lahve praskaly a proto bylo od rozvozu upuštěno. Polovina 19. století znamenala největší rozvoj lázní. Proto byly dále stavěny domy. Budova současné mateřské školky byly postavena roku 1859 pod názvem Švýcarský dům. Rok 1862 přinesl objev Vilémova pramene. Také tento pramen má souvislost s Marií Terezií, protože byl pojmenován podle jejího pravnuka. V letech 1862 – 1863 byl postaven Struskový domek, později nazývaný Skleněný. Od roku 1870 se začalo v lázních užívat koupelí s přísadou odvaru ze smrkových větviček. Roku 1890 byla postavena vila Eugen, což je dnešní Šárka, vila Paula a Terasový dům, který je dnes nazýván Kamzík. V letech 1891 – 1893 byl postaven další lázeňský dům, který v současnosti slouží jako letní lázně. Ten byl ve své době jednou z nejmodernějších lázeňských staveb. Původně v něm bylo 21 kabin pro uhličité a rašelinové koupele, dvě odpočívárny, inhalatorium, 2 místnosti pro vodoléčbu, sluneční lázně a bazén. Bazén byl později zrušen a až v roce 2007 obnoven. Na stavbu letních lázní navázala v letech 1893 – 1894 stavba vily Wilhelm, dnešní Vlasty. Koncem 19. století byla postavena budova U lesa a také pavilon Wilhelmsquelle, tedy dnešní Pitný pavilon, který je skutečným symbolem Karlovy Studánky. Roku 1905 byla postavena vodní elektrárna s náhonem a umělým vodopádem.\nV letech 1909 – 1913 byl ještě postaven Lotrinský, dnešní Slezský dům. V roce 1914 vyhořela vila Paula. Později bylo objeveno několik pramenů. Roku 1928 to byl pramen Bezejmenný, o rok později Trubačův nebo také Trubkový, který byl nalezen v padlém stromu, a o další rok později Norbert. Ve všech případech se jednalo o prameny z šachet hlubokých 10 – 20 metrů. V letech 1929 – 1931 vznikl Lázeňský hotel dnes nazývaný Libuše, který ukončil výstavbu zdejších budov. Poté co byla Karlova Studánka roku 1938 připojena na základě mnichovských událostí k Německu byl majetek řádu německých rytířů uloupen nacionálními socialisty. Během 2. světové války byly lázně často navštěvovány nacionálně socialistickými představiteli. Konaly se zde konference a porady. Až do konce války bylo území obydleno z velké většiny Němci, kteří byli po válce vystěhováni. 50. a 60. léta přinesla hydrogeologické průzkumy a velmi hluboké vrty. Do současnosti je z těchto vrtů využíván 126 metrů hluboký vrt S2A, ze kterého vyvěrá pramen Petr a také vrt S7 s pramenem Vladimír a hloubkou 117,8 metru. V roce 1987 byl zbořen Skleněný domek. V letech 1995 – 2001 prošly lázeňské budovy rozsáhlými rekonstrukcemi. V současnosti lázně patří státu a specializují se na léčbu onemocnění cest dýchacích a plic. K léčbě hojně napomáhá také zdejší horské klima. Dále se zde léčí pacienti s cévními nemocemi, s kloubními a páteřními obtížemi a pacienti po onkologických nemocech.\n\nŘád německých rytířů, nyní podniká kroky k navrácení Karlovy Studánky. V případě, že by došlo k navrácení, nadále by sloužila ke svému účelu a byla by přístupná veřejnosti.\n\nV první polovině března 2016 vláda rozhodla o vyjmutí státních Horských lázní Karlova Studánka z privatizace. Majetek, který stát nepotřebuje k lázeňské péči, by se měl pravděpodobně prostřednictvím ministerstva financí privatizovat, zbytek má být vrácen ministerstvu zdravotnictví. Obec chce od státního lázeňského podniku získat do svého vlastnictví například pozemky a komunikace kolem budovy úřadu a školky. Nadále ovšem probíhaly spory s Německým řádem, který se soudně domáhá vydání lázní i nemovitostí v obci. Mediální zástupce Německého řádu Mikoláš Černý řekl ČTK, že řád by se v případě získání majetku určitě snažil s těmi, kdo jej dosud využívají, domluvit a postupovat humánně, nechce nic blokovat nebo komplikovat. Pro veřejnost by se prý po změně majitele nic nezměnilo. Starostka obce trvá na tom, že obci patří základní škola, úřad, mateřská škola a kaple svatého Huberta, které obec nabyla řádně dle zákona. Stát majetek konfiskoval podle Benešových dekretů, příčemž řád argumentuje tím, že majetek sice nebyl konfiskován řádu, ale nacistům, kteří Německý řád zrušili jako nepřátelský říši.\n\nPočet obyvatel Karlovy Studánky podle sčítání nebo jiných úředních záznamů:\nV Karlově Studánce je evidováno 77 adres : 76 čísel popisných (trvalé objekty) a 1 číslo evidenční (dočasné či rekreační objekty). Při sčítání lidu roku 2001 zde bylo napočteno 55 domů, z toho 44 trvale obydlených.\n\nObec Karlova Studánka vznikla jako samostatná obec s vlastním katastrem k 1. lednu 1953 vyčleněním části území z katastru obcí Suchá Rudná, Ludvíkov a Malá Morávka. Rozloha nového katastru byla poměrně velmi malá (přibližně 54 ha) a zahrnovala pouze bezprostřední okolí lázeňského osídlení.\n\nPo svém vzniku začala obec usilovat o územní rozšíření a získala k tomu podporu jak od okresního národního výboru v Bruntále, tak od orgánů či organizací provozujících rekreační zařízení v této zájmové oblasti (chaty Ovčárna a Barborka a Kurzovní chata). Protože Malá Morávka byla mezitím přeřazena do okresu Rýmařov, požadavky se musel zabývat krajský národní výbor v Olomouci, protože změnami hranic obcí by došlo i ke změně hranic okresů. Změna hranic obcí a tím i okresů, tj. odpojení severní části katastru obce Malá Morávka o rozloze kolem 400 ha (okolí Pradědu s rekreačními chatami Barborka a Ovčárna) byla s účinností od 1. ledna 1955 po předchozím souhlasu dotčených obcí schválena plenárním zasedáním KNV v Olomouci dne 5. února 1955. K realizaci nově stanovených hranic v terénu a v katastrální mapě však nikdy nedošlo, přestože změna hranic byla publikována v tehdejším Úředním listu ve smyslu vládního nařízení č. 16/1954 Sb. Podle textu usnesení KNV v Olomouci mělo být od katastru obce Malá Morávka odloučeno území o rozloze přibližně 400 ha, zatímco později sporné území mělo rozlohu 1034 ha, což znamená, že slovní znění tohoto usnesení je v rozporu s deklarovaným elaborátem Oblastního ústavu geodézie a kartografie v Opavě, které tak je spíše jen zobrazením požadavků a nároků obce Karlova Studánka, nikoli promítnutím skutečného či domnělého právního stavu.\n\nV roce 1987, když obě obce již spadaly do okresu Bruntál, plenární zasedání ONV v Bruntále dne 17. června 1987 pod čj. vnitř. 28/1987 schválilo se souhlasem národních výborů dotčených obcí (Karlova Studánka dala souhlas na plenárním zasedání 27. října 1986) změny hranic katastrálních území obcí Vrbno pod Pradědem, Karlova Studánka, Karlovice, Heřmanovice, Malá Morávka, Holčovice, Světlá Hora a Široká Niva. Podle této změny hranic spadá podstatná část sporného území do katastru obce Malá Morávka a liší pouze v detailech od hranice z roku 1953. Toto rozhodnutí o změně hranic bylo realizováno v katastrálních mapách i vyznačením v terénu.\n\nFakticky si však výkon správy ve sporném území atrahovala obec Karlova Studánka, a to zejména tím, že vyměřovala a vybírala místní poplatky.\nPo roce 1989 se obec Karlova Studánka úspěšně domáhala legalizace tohoto stavu, přednosta Okresního úřadu v Bruntále zaslal dne 18. března 1991 zainteresovaným obecním úřadům i na orgány geodézie dopis, v němž tvrdí, že rozhodnutí ONV v Bruntále z roku 1987 je nicotné. Obec Malá Morávka se proti tomuto názoru ohradila podáním Ministerstvu vnitra ČR. Ministerstvo odmítlo „deklaraci nicotnosti“, avšak podle pozdějšího nálezu ústavního soudu nedostatečně rozlišovalo mezi nesprávným či nezákonným správním aktem a aktem nicotným. Následně se obec Karlova Studánka obrátila na Okresní soud v Bruntále s žalobou na určení katastrálních hranic mezi oběma obcemi. Okresní soud v Bruntále však řízení zastavil pro nedostatek pravomoci soudu.\n\nRozhodnutí z let 1955 i 1987 byla vydána oprávněným státním orgánem při respektování tehdy platných právních předpisů, tedy pozdějším rozhodnutím bylo derogováno předchozí rozhodnutí, avšak obec Karlova Studánka tvrdila, že rozhodnutí KNV z roku 1955 nebylo žádným dalším rozhodnutím zrušeno ani změněno. Na sporné území si však činily nárok obě obce, na což stavební úřad ve Vrbně pod Pradědem reagoval tak, že ke stavebním řízením zval jako dotčené instituce obě obce. Obě obce rovněž trvaly na tom, že na daném území mají komptetence ve vztahu k záležitostem veřejného pořádku.\n\nMinisterstvo vnitra ČR svým přípisem z 1. července 1998 odmítlo v celé záležitosti rozhodovat a ztotožnilo se se stanoviskem ředitele odboru všeobecné správy vyjádřeným v dopise ze dne 11. června 1998. Obec Malá Morávka podala ústavní stížnost proti nečinnosti Ministerstva vnitra ČR i Okresního úřadu v Bruntále. Z korespondence vedené s Okresním úřadem v Bruntále plynulo, že tento úřad se ztotožňoval s právním názorem obce Karlova Studánka, že katastrální hranice byly dosud určeny usnesením KNV v Olomouci ze dne 21. 12. 1954, a proto okresní úřad odmíl učinit jakákoli opatření proti nesprávným či nezákonným aktům této obce. Obec Malá Morávka v ústavní stížnosti hodnotila nečinnost okresního úřadu v této věci jako nezákonný zásah okresního úřadu do práv zastupitelstva obce Malá Morávka. Protože jde o kompetenční spor mezi orgány dvou samosprávných celků, rozhodnutí přísluší ústavnímu soudu. Ústavní soud rozhodl ve prospěch obce Malá Morávka. Podle soudce zpravodaje Vladimíra Čermáka Ústavní soud v tomto případě vůbec poprvé řešil kompetenční spor mezi orgány územní samosprávy. Na daních a místních poplatcích obec Karlova Studánka z tohoto rekreačního území získávala údajně kolem 100 000 Kč ročně, tedy územní ztráta rozpočet ve výši kolem 4 miliónů korun neohrozila.\n\n28. března 2007 zastupitelstvo obce Karlova Studánka schválilo změny katastrálních území, které pro Karlovu Studánku představují přírůstek o výměře 0,889 374 2 m² z katastrálních území Suchá Rudná, Podlesí pod Pradědem, Stará Voda v Jeseníkách a Malá Morávka v souvislosti s územními změnami obcí Světlá Hora, Karlova Studánka, Malá Morávka. V programu jednání byl bod nazván „Změny katastrálního území – Ovčí vrch“, pravděpodobně však tato změna nakonec nebyla realizována.\n\nV obci se nachází bazénový komplex s vodoléčbou a termoterapií, tělocvična a fitcentrum Orlík, dva tenisové kurty (v zimě kluziště), v zimě můžete využít 600 metrů dlouhou sjezdovku. Známým a navštěvovaným místem v lázních je také uměle vybudovaný vodopád na řece Bílá Opava. V horní, tedy západní, části obce se nachází geologická expozice kamenů z Jeseníků a ještě dále dřevěná Kaple sv. Huberta a naproti ní bývalý lovecký zámeček Hubertov. Věřící můžou navštívit kostel Panny Marie Uzdravení Nemocných. Většina kulturních akcí se zde koná v lázeňském domě Libuše.\n\nZ Karlovy studánky směrem k Pradědu vede naučná stezka Bílé Opavy, po které můžete dojít až k chatě Barborka. V okolí je také mnoho cyklostezek. 33 kilometrů daleko od obce se nachází hrad Sovinec.\n\nPramenů je v Karlově studánce celkem 8. Některé jsou pojmenovány po známých osobnostech jako např. pramen \"Maxmilián\" po Maxmiliánu, synovi Marie Terezie, který nařídil prohledat okolí obce a nalezl tak ony léčivé vody. Všechny zdejší prameny mají vysoký podíl oxidu uhličitého díky rašeliništím, které zabraňují odvětrávání. Prameny je možno stočit např. v \"Pitném pavilonu\", kde je pramen Vilémův, nebo v domě \"Libuše\".\n\n"}
{"id": "39345", "url": "https://cs.wikipedia.org/wiki?curid=39345", "title": "Krasov", "text": "Krasov\n\nKrasov (dříve Korunov, německy \"Kronsdorf\", polsky \"Krasów\") je obec ležící v okrese Bruntál. Žije zde obyvatel.\n\nObec Krasov sousedí na severu s Hošťálkovy, na východě s Branticemi, na jihu s Čakovou a Širokou Nivou a na severozápadě s Karlovicemi. Od okresního města Bruntál je vzdálena 12,5 km a od krajského města Ostrava 61 km.\n\nGeomorfologicky patří Krasov k provincii Česká vysočina, subprovincii Krkonošsko-jesenické (Sudetské), oblasti Jesenické (Východosudetské) (geomorfologický celek Nízký Jeseník, podcelek Brantická vrchovina). Nejvyšším bodem obce – 693 m n. m. – je bezejmenný kopec na hranici s Hošťálkovy; dále jsou zde např. \"Svoboda\" (663 m n. m.), \"Obecní vrch\" (683 m n. m.), \"Kozí vrch\" (679 m n. m., na hranici s Hošťálkovy), na jih od obce pak \"Vysoká\" (628 m n. m.) nebo \"Kopřivná\" (638 m n. m.).\n\nÚzemí Krasova patří do povodí Odry, resp. Opavy. Obcí protéká ze západu na východ potok Krasovka pramenící v západním cípu katastru a do něj se vlévá z obou stran několik drobných toků, z nichž největší je levobřežní \"Kozí potok\", pramenící pod Kozím vrchem.\n\nÚzemí obce pokrývá z 36 % zemědělská půda (13,5 % orná půda, 21,5 % louky a pastviny), z 58,5 % les a z 5 % zastavěné a ostatní (např. průmyslové) plochy.\n\nObec nesla dříve název Korunov (něm. \"Kronsdorf\"), název obce Krasov se začal používat od roku 1935, samotné založení je datováno do roku 1450. První písemná zmínka o obci pochází z roku 1502 a v tomto období již stála v obci dědičná rychta. V 16. století byla obec součástí majetku krnovské komory. V této době byl na území obce postaven mlýn a pivovar.\n\nV roce 1523 bylo krnovské panství včetně Krasova prodáno Jiřímu z Hohenzollemu. Za účast na protihabsburském povstání přišel tento rod o svůj majetek a krnovské panství získal rod Lichtenštejnů.\n\nPočet obyvatel Krasova podle sčítání nebo jiných úředních záznamů:\nV Krasově je evidováno 210 adres : 193 čísel popisných (trvalé objekty) a 17 čísel evidenčních (dočasné či rekreační objekty). Při sčítání lidu roku 2001 zde bylo napočteno 173 domů, z toho 92 trvale obydlených.\n\nDominantu obce tvoří barokní kostel svaté Kateřiny postavený v roce 1677. V letech 1867 až 1878 prodělal kostel rozsáhlou rekonstrukci. V obci byl ve třicátých letech 20. století postaven ještě jeden kostel, a to českobratrský. V obci jsou chráněny jako kulturní památka dva domy postavené ve stylu lidové architektury.\n\n\nVýznamným místním rodákem je biskup Josef Schinzel (1869–1944), kterého v roce 1922 papež Pius XI. jmenoval světícím olomouckým biskupem a titulárním biskupem Alese. Na místním hřbitově se nachází biskupova hrobka.\n\nDalším známým rodákem je Otto Kittel (1917–1945), jenž se stal během druhé světové války ve službách německé Luftwaffe s 267 vítězstvími čtvrtým nejúspěšnějším leteckým esem všech dob.\n\n"}
{"id": "39347", "url": "https://cs.wikipedia.org/wiki?curid=39347", "title": "Liptaň", "text": "Liptaň\n\nLiptaň (německy \"Liebenthal\", od r. 1943 \"Großliebental\") je obec ležící v okrese Bruntál, je vstupní bránou osoblažského výběžku. Je tvořena třemi sídly – Liptaň, Bučávka, Horní Povelice a její území má rozlohu 2 024 ha. Má odlišný charakter podhorské obce s nadmořskou výškou od 300 do 500 m, kterou má Strážný vrch, na jehož severovýchodním svahu je lyžařský vlek v délce 250 m. Žije zde obyvatel, v sezóně se tento počet značně zvyšuje, neboť je zde 75 rekreačních objektů, sloužících k individuální rekreaci.\n\nObec Liptaň sousedí na severozápadě s Jindřichovem, na severu s Vysokou, na severovýchodě s Dívčím Hradem, na jihovýchodě se Slezskými Rudolticemi a na jihozápadě s Třemešnou. Od okresního města Bruntál je vzdálena 28 km a od krajského města Ostrava 65,5 km.\n\nGeomorfologicky patří Liptaň k provincii Česká vysočina, subprovincii Krkonošsko-jesenické (Sudetské), oblasti Jesenické (Východosudetské) (geomorfologický celek Zlatohorská vrchovina, podcelek Jindřichovská pahorkatina). Nejvyššími body jsou \"Kobyla\" (574 m n. m.) na hranici s Třemešnou a \"Stráž\" (494 m n. m.) na hranici s Vysokou a dále \"Strážný vrch\" (487 m n. m.) nad západním koncem vsi.\n\nÚzemí Liptaně patří do povodí Odry, resp. řeky Osoblahy. Obcí protéká několik pravobřežních, přibližně východně směřujících přítoků Osoblahy. \"Liptaňský potok\" se Liptaně dotýká jen na východním konci vsi, kde přijímá drobný bezejmenný přítok zvaný „Pastviny“ protékající středem vsi. O něco jižněji Bučávkou a Horními Povelicemi teče \"Povelický potok\". Severozápadním cípem katastru protéká potok \"Mušlov\".\n\nÚzemí obce pokrývá z 64 % zemědělská půda (44,5 % orná půda, 17,5 % louky a pastviny), z 29 % les a z 7 % zastavěné a ostatní (např. průmyslové) plochy.\n\n\n\nPrvní zmínka o Liptani je z roku 1256, kdy ji její zakladatel rytíř Helembert de Turri postoupil olomouckému biskupu. Olomoucká kapitula prodala roku 1262 Liptaň osoblažskému rychtáři. Dále byla Liptaň biskupským lénem, ale v 16. stol. drželi ji biskupové s panstvím osoblažským přímo. Biskup Vilém Prusinovský z Víckova stanovil roku 1570 Liptani roboty a biskup Stanislav II. Pavlovský pustil roku 1581 Liptaňským roboty pod plat. Roku 1480 se v obci připomíná dědičně fojtsví. Roku 1882 vyhořela horní a v letech 1846 a 1847 dolní část vsi.\n\nV roce 1938 došlo ve vsi k události, která je zapsána v historii obce jako Liptaňská tragédie. Dne 22. září 1938, ještě před Mnichovskou dohodou, napadli zradikalizovaní němečtí obyvatelé vesnice četnickou stanici v domě č. 261 a po odzbrojení všech 6 českých členů Stráže obrany státu zavraždili.\n\nRoku 1834 měla Liptaň 240 domů a 1883 obyvatel, roku 1930 262 domů a 1125 obyvatel. Poutní farní kostel byl vystavěn v letech 1867-70.\n\nPočet obyvatel celé obce Liptaň podle sčítání nebo jiných úředních záznamů:\nV celé obci Liptaň je evidováno 277 adres, vesměs čísla popisná (trvalé objekty). Při sčítání lidu roku 2001 zde bylo napočteno 246 domů, z toho 128 trvale obydlených.\n\nPočet obyvatel samotné Liptaně podle sčítání nebo jiných úředních záznamů:\nV samotné Liptani je evidováno 185 adres. Při sčítání lidu roku 2001 zde bylo napočteno 159 domů, z toho 99 trvale obydlených.\n\n\n"}
{"id": "39348", "url": "https://cs.wikipedia.org/wiki?curid=39348", "title": "Lichnov (okres Bruntál)", "text": "Lichnov (okres Bruntál)\n\nLichnov je obec ležící v okrese Bruntál. Má obyvatel a její území má rozlohu 2 728 ha.\n\nObec Lichnov sousedí na severozápadě se Zátorem a Branticemi, na severovýchodě s Býkovem-Láryšovem, na východě s Brumovicemi, na jihovýchodě se Sosnovou, na jihu s Horním Benešovem a Razovou a na západě s Miloticemi nad Opavou. Od okresního města Bruntál je vzdálena 12 km a od krajského města Ostrava 51,5 km.\n\nGeomorfologicky patří Lichnov k provincii Česká vysočina, subprovincii Krkonošsko-jesenické (Sudetské), oblasti Jesenické (Východosudetské) (geomorfologický celek Nízký Jeseník, podcelek Brantická vrchovina). Nejvyšších poloh – přes 630 m n. m. – dosahuje území obce na západě na svahu \"Velkého Tetřeva\" (674 m n. m.) již v Miloticích nad Opavou; výraznějšími kopci jsou například \"Kukačka\" (517 m n. m.), \"Burdák\" (505 m n. m.), \"Na hranici\" (514 m n. m., u Brantic).\n\nÚzemí Lichnova patří do povodí Odry, resp. Opavy. Lichnovem protéká směrem z jihozápadu na severovýchod říčka Čižina, která ve vsi přibírá především zleva několik menších toků, zejména \"Tetřevský potok\" pramenící pod Velkým Tetřevem a \"Lichnovský potok\". Pod Dubnicí pramení a na severovýchod odtéká \"Hájnický potok\".\n\nÚzemí obce pokrývá z 56,5 % zemědělská půda (28 % orná půda, 27 % louky a pastviny), z 35,5 % les a z 7,5 % zastavěné a ostatní (např. průmyslové) plochy.\n\n\n\nPrvní písemná zmínka o obci pochází z roku 1289. Nacházela se zde vodní tvrz, která byla zničena za třicetileté války. Od roku 1755 se zde nachází kostel sv. Mikuláše.\n\nPočet obyvatel celé obce Lichnov podle sčítání nebo jiných úředních záznamů:\nV celé obci Lichnov je evidováno 357 adres, vesměs čísla popisná (trvalé objekty). Při sčítání lidu roku 2001 zde bylo napočteno 326 domů, z toho 245 trvale obydlených.\n\nPočet obyvatel samotného Lichnova podle sčítání nebo jiných úředních záznamů:\nV samotném Lichnově je evidováno 307 adres. Při sčítání lidu roku 2001 zde bylo napočteno 282 domů, z toho 213 trvale obydlených.\n\nV obci se nachází Muzeum vidlí a muzeum historie obce v Obecním domě s výstavními prostory, herna bowlingu, tenisový kurt, multifunkční hřiště s umělým trávníkem v areálu TJ Sokol Lichnov a tělocvična v rámci budovy Základní školy.\n\nV roce 2014 byl v obci obnoven minerální pramen, který vyvěrá na místní komunikaci východně od Kulturního domu čp. 378. Aktuální rozbory vody lze nalézt na stránkách obce www.obeclichnov.cz.\n\n\n\n\n"}
{"id": "39349", "url": "https://cs.wikipedia.org/wiki?curid=39349", "title": "Lomnice (okres Bruntál)", "text": "Lomnice (okres Bruntál)\n\nLomnice (1869–1910 \"Měrotín\", německy \"Lobnig\") je obec ležící v okrese Bruntál. Má obyvatel a její katastrální území má rozlohu 2 722 ha.\n\nObcí prochází železniční trať číslo 310 z Olomouce do Opavy. Její zastávka pak nese změněné jméno, a to podle katastrálního území Lomnice u Rýmařova. Lomnice měla ve znaku sv. Jiří.\n\nPrvní písemná zmínka o obci pochází z roku 1317. Za druhé světové války byl mezi Lomnicí a Dětřichovem nad Bystřicí zajatecký tábor sovětských vojáků.\n\nPočet obyvatel celé obce Lomnice podle sčítání nebo jiných úředních záznamů:\nV celé obci Lomnice je evidováno 215 adres, vesměs čísla popisná (trvalé objekty). Při sčítání lidu roku 2001 zde bylo napočteno 190 domů, z toho 127 trvale obydlených.\n\nPočet obyvatel samotné Lomnice podle sčítání nebo jiných úředních záznamů:\nV samotné Lomnici je evidováno 171 adres. Při sčítání lidu roku 2001 zde bylo napočteno 149 domů, z toho 109 trvale obydlených.\n\n\n\n"}
{"id": "39350", "url": "https://cs.wikipedia.org/wiki?curid=39350", "title": "Ludvíkov", "text": "Ludvíkov\n\nLudvíkov (německy \"Ludwigsthal\", polsky \"Ludwików\") je obec ležící v okrese Bruntál. Má obyvatel a její katastrální území má rozlohu 2 221 ha. Je součástí mikroregionu Sdružení obcí Vrbenska.\n\nObec vznikla v údolí Bílé Opavy při železárnách, které byly zřízeny v roce 1672 řádem německých rytířů. Provoz železáren si žádal velké množství dřeva a to musel někdo vytěžit a zpracovat, proto v letech 1687-1732 nastal příliv nových osadníků. Jako zakladatel obce je označován velmistr řádu Franz Ludwig, falckrabě z Neuburgu. Franz Ludwig zde nechal postavit jednu vysokou pec, dva železné hamry, jednu kovárnu, jeden dům pro hamrovního správce, jeden dům pro hamrovního písaře a ještě 15 domů, které byly podmíněně postoupeny dělníkům. Roku 1701 jsou založeny dvě slévárny, tři hutě a hamr s pohonem vodním kolem. K roku 1819 se připomíná jedna tavící pec, dva hamry na železo, přibyl jeden hamr na plech a kovárna. Roku 1795 zde bylo vyrobeno během 22 týdnů 550 tun surového železa. Roku 1823 to bylo 875 tun surového železa a roku 1833 684 tun surového železa a 109 tun výrobků z litiny. Litina se zde začala vyrábět od roku 1818. Na této výrobě se podílel i známý sochař z Horního Údolí Bernard Kutzer. Byly zde vyráběny kříže, medaile, plakety, litinové vany, umyvadla, kotle, nářadí pro laboratoře a lékárnictví, kování fvěří, mříže, ozdobná zábradlí, těžítka, domovní znamení, zdobné vázy i hřbitovní plastiky Roku 1734 měla obec 30 stavení, roku 1780 62 stavení, roku 1805 82 stavení a 485 obyvatel a roku 1879 100 stavení a 847 obyvatel. \nK roku 1850 měly železárny dvě pece a těžila se zde železná ruda, k roku 1855 zde bylo 120 zaměstnanců. Roku 1879 železárny zanikly a byly nahrazeny dřevoprůmyslem. K roku 1930 měla pila a dřevoprůmysl 280 zaměstnanců. K roku 1910 a 1939 se připomíná výroba kovového zboží a roku 1925 výroba razítek. .\n\nFirma Adolf Grohmann a syn z Vrbna pod Pradědem zde roku 1880 vyrábí drát, lana, řetězy, hřebíky a začíná zde i výroba pletiv. Začátkem 20. století bylo provedeno několik pokusů o obnovu těžby rud, ale malá výtěžnost další pokračování nornické činnosti ukončila. Ludvíkov byl původně přifařen pod město Andělská Hora od roku 1723 pod Vrbno. V okolí obce se těžilo i zlato. V 19. století se od jeho těžby pro nerentabilnost upustilo. Při hledání zlata byly objeveny měděné rudy. Ve střední části údolí se necházejí šachty, štoly a zářezy po jejich těžbě. Tato těžba zde probíhala až do roku 1918 s výtěžkem kolem 20 tun ročně. Těžbu dnes připomíná hornická naučná stezka Vysoká – Hláska, která se nachází na svazích Vysoké hory a vrcholu Hláska. Zde se nachází důlní pole, šachty, štoly a pinky. Od roku 1892 zde byla pošta, v letech 1872 až 1879 konzum (znovu k roku 1930) a v roce 1852 bratrská pokladna, která zanikla roku 1884 zřejmě z důvodu zániku hutí. K roku 1853 obecná škola, která měla k roku 1900 dvě třídy. \n\nK roku 1860 se připomínají dodnes funkční železité minerální prameny. Až do roku 1945 byla obec převážně německá (pod názvem Ludwigsthal – česky Ludvíkovo údolí). Obsazena Rudou armádou 8. května 1945. Po odsunu německého obyvatelstva sem přicházeli lidé z jiných oblastí, a to především ze Slovenska. Od roku 1961 do 23. listopadu 1990 byl Ludvíkov částí obce Vrbno pod Pradědem.\n\nPočet obyvatel Ludvíkova podle sčítání nebo jiných úředních záznamů:\nV Ludvíkově je evidováno 204 adres : 249 čísel popisných (trvalé objekty) a 55 čísel evidenčních (dočasné či rekreační objekty). Při sčítání lidu roku 2001 zde bylo napočteno 121 domů, z toho 86 trvale obydlených.\n\n\n\n"}
{"id": "39352", "url": "https://cs.wikipedia.org/wiki?curid=39352", "title": "Malá Štáhle", "text": "Malá Štáhle\n\nMalá Štáhle (1869–1880 \"Malá Stohla\", 1890 \"Malé Stáhle\" nebo \"Malá Štola\", německy \"Klein Stohl\") je obec ležící v okrese Bruntál. Má obyvatel a její katastrální území má rozlohu 281 ha.\n\nMalá Štáhle byla založena okolo roku 1540 Josefem Pňovským na Sovinci – patřila tedy jako Velká Štáhle k panství sovineckému. Osídlenci přicházeli většinou ze severních Čech, pak ze Slezska a něco také z jižních částí našeho okresu. Byl tudíž mezi osídlenci zastoupen i živel český, který však v pozdějších pohromách a v německém živlu zanikl. Za třicetileté války odešlo mnoho obyvatel z důvodů náboženských do sousedního Slezska. Mírem vestfálským neskončila válka pro zdejší kraj. Ještě v letech 1649–1652 procházela tudy vojska, která drancovala a ochuzovala obyvatelstvo. Mnohé vesnice – mezi nimi i Malá Štáhle – byly zcela vylidněny a trpěly nedostatkem i nemocemi. Teprve roku 1653 prošel zdejším krajem poslední oddíl švédských vojsk. Jen pomalu se vesnice zotavovala. A sotva se zotavila, přišel v letech 1661–1663 zhoubný mor a pak hrozný hlad. Obyvatelstvo nemělo ani dostatek otrub na zápražky na polévky, tím méně na chléb. Živelní pohromy a časná zima dokonaly zkázu. Obyvatel zůstalo ve vesnici poskrovnu.\n\nTeprve později přicházejí léta poklidu a ozdravení Malé Štáhle. Dík dlouhému pokoji vesnice roste a obyvatelstvo se přibližuje i jakémusi blahobytu. Proto roku 1759 může dáti dědičný rychtář postaviti kapli – zasvěcenou 14 Pomocníkům (dnes s obrazem křtu Krista Pána). Kaple byla postavena z dobrého staviva. Ještě dnes – co venkovský kostelík – vévodí vesnici. V kostelíku zachovala se lidová malba na skle – 13 obrázků křížové cesty, z nichž jeden je prasklý. Škola v Malé Štáhli je mladá. Do roku 1873 docházel sem vyučovat učitel z Dolní Moravice (v některých letech také z Velké Šťáhle). Teprve toho roku stává se samostatnou jednotřídní školou. Do roku 1880 byla umístěna v různých soukromých staveních. V letech 1879–1880 byla postavena nynější školní budova, která zcela vyhovovala svému poslání.\n\nVesnice byla výlučně zemědělská. Za neúrodných let obyvatelstvo trpělo hladem a různými nemocemi. V roce 1865 bylo postaveno bělidlo na přízi, které bylo stále rozšiřováno, až vzniklo bělidlo a barvírna. V důsledku toho chudší obyvatelé nalezli zde trvalé zaměstnání a jejich blahobyt se velmi zvedl. Roku 1879 byl starý most přes Moravici stržen a nový most místními občany postaven. Železobetonový most na státní silnici přes Moravici byl pak zřízen roku 1924.\n\nDalší léta ubíhala v poklidu, až roku 1914 přišla první světová válka. Vesnice ji přečkala v celkovém klidu. Zřejmě její těžkosti však doléhaly na lid stejně jako v jiných krajích. Státním převratem bylo zdejší obyvatelstvo překvapeno. Nejdříve doufalo, že pohraniční oblasti (Sudety) budou přivtěleny k nově se rodící republice rakouské. Nestalo se tak a obyvatelstvo se jen těžce smířilo (z pouhé nenávisti) s faktem, že se stává součástí mladého, ale životného, Československa. A opět léta ubíhala v poklidu. Občas bylo obyvatelstvo tiskem vedeno k zápornému postoji, ba, až k nenávisti vůči Československé republice. Dá se zjistit jen málo případů, kdy bychom mohli mluvit u tehdejšího obyvatelstva o kladném poměru k našemu státu – ač celkem nepřízeň státu vůči obyvatelstvu nikdy by se nedala zjistiti. Snad špatně řešené sociální otázky prohlubovaly propast mezi námi a zdejším živlem. Tento rozpor vyvrcholil (též v důsledku lživé agitace ze sousedního Německa) roku 1938. Rozpory se stupňovaly – jejich ohlas ve vesnici byl stále větší a větší. Po Mnichově, 8. října 1938 byla Malá Štáhle obsazena německou armádou.\n\nPočet obyvatel Malé Štáhle podle sčítání nebo jiných úředních záznamů:\nV Malé Štáhli je evidováno 47 adres : 39 čísel popisných (trvalé objekty) a 8 čísel evidenčních (dočasné či rekreační objekty). Při sčítání lidu roku 2011 zde bylo napočteno 34 domů, z toho 31 trvale obydlených.\n\n"}
{"id": "39355", "url": "https://cs.wikipedia.org/wiki?curid=39355", "title": "Bitva o Wesnoth", "text": "Bitva o Wesnoth\n\nBitva o Wesnoth (anglicky \"Battle for Wesnoth\") je otevřená počítačová hra typu multiplatformní tahové fantasy strategie. Je nabízena jako svobodný software pod licencí GNU GPL. Hra má jednoduchý vzhled a je snadno pochopitelná pro začátečníky.\n\nPři hře pro jednoho hráče lze projít patnácti taženími, které jsou obsaženy ve hře samotné. Hra disponuje poměrně silnou umělou inteligencí. Ke hře je možno na internetu nalézt řadu dalších tažení přímo v prostředí hry, také je možno vytvořit si vlastní tažení pomocí editoru map.\nArmádu tvoří rozmanité jednotky – pěchota, lučištníci, jezdectvo, mágové, hrdinové a další. Každá z nich má své unikátní vlastnosti; hra používá jednoduchý RPG systém, v němž jednotky během boje získávají zkušenosti. Rychlost a bojeschopnost je ovlivněna i terénem a denní dobou. Jedinou surovinou je zlato, které dodávají obsazené vesnice.\n\nPrvní vývojovou verzi uvolnil vedoucí programátor David White 18. června 2003. Hra je naprogramovaná v C++ a je multiplatformní. Funguje na systémech AmigaOS 4, BeOS, FreeBSD, Linux, Mac OS X, Microsoft Windows, MorphOS, NetBSD, OpenBSD, RISC OS, iOS, Syllable a Solaris.\n\nBitva o Wesnoth je snadno lokalizovatelná, kromě angličtiny je přímo součástí instalačního balíčku i 35 překladů do národních jazyků (mezi kterými je i čeština). Český překlad patří mezi jeden z nejkompletnějších vůbec.\n\nHra je od 2. května 2018 dostupná ve službě Steam.\n\nV základní verzi hry Battle for Wesnoth jsou tyto frakce:\n\nTyto frakce se dále mohou dělit na další rasy, např. Knalgánská aliance se dělí na Bandity a Trpaslíky.\n\nBitva o Wesnoth (základní verze) obsahuje přes 200 jednotek dělících se do různých úrovní. Většina jednotek má 3 úrovně. Jednotka postoupí na další úroveň, dosáhne-li určitého počtu zkušeností, které získává bojem. Při boji s jednotkou dostane tolik zkušeností, kolikátá je její úroveň, ovšem při zabití jednotky dostává zkušenosti v násobcích osmičky – při zabití jednotky na úrovni 0 to jsou 4 zkušenosti, při úrovni 1 8 zkušeností, při úrovni 2 16 zkušeností atd.\n\nKaždá jednotka dostane během najímání do vínku dvě vlastnosti (řazeno dle typu).\n\n\n\n\n\n\n\nNěkteré jednotky mají i své vlastní speciální schopnosti (jejich účinek závisí na verzi hry), mezi něž patří:\n\nKaždá jednotka může za jedno kolo zaútočit pouze jednou. Útokům se však za jedno kolo brání pokaždé bez omezení. Boj probíhá většinou prvním úderem útočníka, následně vede útok obránce. Takhle pokračují, dokud nespotřebují všechny své údery (většinou 1 až 5, ale může jich být i více).\n\nExistují 2 typy boje – na blízko a na dálku. Jednotky při konkrétním boji používají vždy stejný typ útoku.\n\nDenní doba může ovlivnit útok jednotek. Denní jednotky mají ve dne +25% poškození, v šeru (rozednívání, stmívání) 0% a v noci -25%. Neutrální jednotky vždy 0%. Noční ve dne -25%, v šeru 0% a v noci +25% poškození.\n\nHra rozeznává 6 typů útoků – čepel, bodnutí, úder, oheň, chlad a svaté. Každá jednotka má proti různým typům útoků jinou odolnost, ta určuje, jak zraňující útok bude.\n\nTyp pole, na kterém jednotka stojí, ovlivňuje šanci na vyhnutí se útoku. Hlavní typy pole jsou louka, les, písek, kopce, hory, mělká a hluboká voda, vesnice, hrad. Ve hře se však vyskytují i další typy krajiny, které mohou být i neprostupné.\n\n\nZákladní\nUživatelské:\nPlně dokončené nebo téměř dokončené kampaně uživatelů. Zde je jich pouze zlomek – existují jich stovky.\n\n\n"}
{"id": "39357", "url": "https://cs.wikipedia.org/wiki?curid=39357", "title": "CFA frank", "text": "CFA frank\n\nCFA frank (francouzsky: \"franc CFA\", nebo jen hovorově \"franc\" v afrických zemích) je měna, kterou používá 14 afrických států, 12 bývalých francouzských afrických kolonií, Guinea-Bissau (bývalá kolonie Portugalska) a Rovníková Guinea (bývalá španělská kolonie), které společně tvoří měnovou unii. Měna je pevně navázána na euro v poměru 100 CFA franků = 0,152449 euro. Stabilitu eura to příliš neovlivňuje, protože HDP všech 14 států dohromady je nižší než HDP Slovenska.\n\nCFA do roku 1958 znamenalo \"Colonies françaises d'Afrique\" (Francouzské kolonie v Africe), poté \"Communauté française d'Afrique\" (Francouzské africké společenství – francouzská obdoba Commonwealthu). Nyní má dva významy (viz níže).\n\nZápadoafrický CFA frank (XOF), ve kterém CFA znamená \"Communauté financière d'Afrique\". Vydává ho BCEAO (Banque Centrale des États de l'Afrique de l'Ouest, „Centrální banka západoafrických států“), která sídlí v Dakaru v Senegalu, pro 8 států UEMOA (Union Économique et Monétaire Ouest Africaine, „Západoafrická měnová a ekonomická unie“):\n\nStředoafrický CFA frank (XAF), ve kterém CFA znamená \"Coopération financière en Afrique centrale\". Vydává ho BEAC (Banque des États de l'Afrique Centrale, „Banka středoafrických států“), která sídlí v Yaoundé v Kamerunu, pro 6 států CEMAC (Communauté Économique et Monétaire de l'Afrique Centrale, tj. „Středoafrické měnové a ekonomické společenství“):\n\n"}
{"id": "39360", "url": "https://cs.wikipedia.org/wiki?curid=39360", "title": "R 34", "text": "R 34\n\nBritská vzducholoď R 34 byla prvním letadlem, které překonalo nonstop letem Atlantik ve směru východ-západ. Bylo to v roce 1919.\n\nVzducholoď byla vyrobena firmou \"Beardmore Inchinnan Airship factory\". Stavba začala v roce 1917 ještě během první světové války. První zkušební let absolvovala 14. března 1919. Let byl provázen mnoha problémy, ale závady byly odstraněny.\n\nJednalo se o ztuženou vzducholoď o délce 196 m, objemu 55 218 m³ a největším průměru tělesa 24,08 m. Podobně jako její sesterská loď R 33 vycházela z konstrukce německého zepelínu L 33. Byla poháněna pěti motory Sunbeam Maori IV o výkonu po 250 hp (186 kW). Vztlak vzducholodi byl 59 tun, nosnost užitečného zatížení 26 tun.\n\nKe svému transatlantickému letu vystartovala vzducholoď R 34 brzy ráno 2. července 1919 ze skotského East Fortune. Velitelem byl major Herbert Scott. Na palubě byl i komodor Edward Maitland, vedoucí odboru vzducholodí britského ministerstva letectví. První problém se objevil hned po startu, kdy při přeletu nad skotskou vysočinou musela vzducholoď upustit část vodíku, který se rozepnul vlivem větší letové výšky. To bylo třeba kompenzovat aerodynamickým vztlakem, dokud se nespálilo dost benzínu, aby se ztráta nosnosti vyrovnala. Vzducholoď musela tuto část letu letět s přídí zdviženou vysoko vzhůru, což snižovalo rychlost a zvyšovalo spotřebu paliva.\n\nPo dvou dnech doletěla vzducholoď k pobřeží Newfoundlandu, ale narazila na silný protivítr. Bojovala s ním ještě další den, teprve pak se vítr otočil a vzducholoď doplula nad Roosevelt Field na Long Islandu. Její let trval 108 hod 12 min. Při přistání jí zbývalo palivo už jen na několik málo hodin letu. Zpáteční cestu díky příznivému větru zvládla za 75 hod. 3 min. V tomto směru letěla jako druhé letadlo v historii – 2 týdny před tím překonala oceán posádka letounu Vickers Vimy.\n\nJejí úspěch inspiroval americkou vládu k objednávce vzducholodi R 38.\n\n"}
{"id": "39362", "url": "https://cs.wikipedia.org/wiki?curid=39362", "title": "Rastislav Druga", "text": "Rastislav Druga\n\nRastislav Druga (* 4. listopadu 1940) je český lékař – anatom a pedagog.\n\nEmeritní přednosta Anatomického ústavu 2. lékařské fakulty Univerzity Karlovy v Praze.\n\nSpoluautor několika učebnic anatomie (např. Série Základy Anatomie).\n"}
{"id": "39363", "url": "https://cs.wikipedia.org/wiki?curid=39363", "title": "R 38", "text": "R 38\n\nVzducholoď R 38 (podle amerického označení ZR-2) byla ve své době největší postavenou vzducholodí na světě. Její katastrofa v roce 1921 na deset let prakticky zastavila britský vzducholodní program.\n\nVzducholoď R 38 byl ambiciózní britský projekt, který měl ale být v rámci poválečných úspor zrušen. Zachránila jej zakázka amerického námořnictva, které si za tehdy obrovskou sumu 300 000 liber tuto vzducholoď objednalo. Byl to následek přesvědčivého výkonu vzducholodě R 34 při přeletu Atlantiku, po němž se americké námořnictvo rozhodlo zavést vzducholodě do výzbroje.\n\n24. srpna 1921 proběhl čtvrtý ze série zkušebních letů. Vzducholoď se při prudkém manévrování nad městem Kingston upon Hull roztrhla a poté explodovala. Ze 49 členů posádky přežilo katastrofu pouze pět lidí. V troskách zemřela velká část špičkových britských vzducholodních odborníků (například komodor Edward Maitland) i americká posádka, která se během letu zacvičovala.\n\n"}
{"id": "39364", "url": "https://cs.wikipedia.org/wiki?curid=39364", "title": "Andělská Hora", "text": "Andělská Hora\n\nNázev Andělská Hora má více obcí:\n\n\n… nebo částí obcí:\n\na také:\n\n"}
{"id": "39365", "url": "https://cs.wikipedia.org/wiki?curid=39365", "title": "Lípa u Podlešáků", "text": "Lípa u Podlešáků\n\nLípa u Podlešáků je památný strom ve vsi Jetenovice, severně od Horažďovic. Dožívající Lípa malolistá (\"Tilia cordata\") roste u č. p. 25 v nadmořské výšce 480 m. Obvod jejího kmene měří 735 cm a koruna stromu dosahuje do výšky 35 m (měření 1998). Lípa je chráněna od roku 1992 pro svůj vzrůst a věk.\n"}
{"id": "39368", "url": "https://cs.wikipedia.org/wiki?curid=39368", "title": "Fridrich II. Štaufský", "text": "Fridrich II. Štaufský\n\nFridrich II. Štaufský (někdy podle německého jména také \"Friedrich\", ve starší literatuře \"Bedřich\", plným jménem \"Friedrich Roger\", 26. prosince 1194 Jesi u Ancony – 13. prosince 1250 hrad Fiorentino) byl římský císař, král německý, sicilský a titulární král jeruzalémský.\n\nNarodil se jako syn římského císaře Jindřicha VI. z dynastie Štaufů a dědičky království obojí Sicílie, normanské princezny Konstancie. Snažil se obnovit původní antické římské impérium a chtěl spojit Německo s Itálií a Sicilským královstvím. Obě snahy však skončily nezdarem a Sicílie se stala centralizovanou monarchií, v níž vládl panovník pověstný svým despotismem. Vyrůstal na sicilském normanském dvoře, kde se dostal do styku s učeností arabskou, židovskou i řeckou. Fridrichova náklonnost k islámské kultuře a její znalost roku 1229 značně dopomohla ke znovuzískání Jeruzaléma diplomatickou cestou, se svými muslimskými protějšky si pravidelně korespondoval. Podporoval rozvoj umění a věd, založil v Neapoli univerzitu, jež měla vzdělávat nové státní úředníky – jde o první státní univerzitu, jež nebyla podřízena církvi. V roce 1227 se dostal do dlouhodobého sporu s církví, která jej nazývala Antikristem, byl opakovaně exkomunikován. Tento spor pramenil z Fridrichova přesvědčení, že je univerzálním vládcem celého křesťanského světa, církevní hierarchie si však tento nárok osobovala rovněž. Fridrich se považoval být na zemi tím, čím je Bůh na nebesích.\n\nV polovině roku 1194 zahájil císař Jindřicha VI. své vojenské tažení na Sicílii po moři přes Janov a Pisu. Jeho manželka Konstancie s ohledem na své těhotenství zvolila delší (ale bezpečnější) cestu po souši. Cesta pokračovala pomalu, a tak jí porodní bolesti zastihly u středoitalského městečka Jesi. Zde se 26. prosince narodil Fridrich II.\n\nProtože matce dítěte bylo v době porodu už čtyřicet let a narození syna předcházelo osm let bezdětného manželství, což obojí od počátku vyvolávalo určité pochybnosti, začaly se o okolnostech Fridrichova narození šířit legendy. Zatímco jedni oslavovali Fridrichovo narození jako zázrak a dar z nebe, jiní pronášeli pochybnosti o legitimitě kojence. Podle legendy se Fridrich narodil v nádherném stanu na tržišti před očima vdaných žen z Jesi. Postupně byl okruh přítomných porodu stále zvětšován. Konstancie také měla údajně veřejně Fridricha kojit s odhalenými ňadry, aby vyvrátila pochybnosti o svém mateřství. Pochybnosti o Fridrichově legitimitě se později přesto objevovaly a byly šířeny především v proticísařských kruzích. Několik let po Fridrichově smrti je shrnul františkánský kronikář Albert ze Stade.\n\nPodle Alberta ze Stade si Konstancie přála dítě pokřtít jménem Konstantin s odkazem na prvního křesťanského císaře Konstantina a také na své vlastní jméno. Jiné prameny uvádějí, že měl dostat jméno \"Fridrich Roger\" po svých dědečcích Fridrichu Barbarossovi a Rogeru II. Sicilském. Nejpravděpodobněji byl na přelomu let 1194 a 1195 pokřtěn v Assissi jen jménem Fridrich po dědovi z otcovy strany. Krátce po svém narození byl Fridrich předán pěstounce vévodkyni ze Spoleta, manželce Konráda z Urslingenu. První léta svého života tak strávil na vévodském dvoře ve Folignu. Když jeho otec 28. září 1197 zemřel, nechala jej jeho matka převézt do Palerma. Dne 17. května 1198 byl korunován sicilským králem. Ještě za života otce v roce 1196 byl sice Fridrich zvolen římskoněmeckým králem, ale jeho matka se později tohoto titulu za něho vzdala. V necelých čtyřech letech přišel Fridrich i o matku, která zemřela 27. listopadu 1198. Ve své závěti jej Konstancie svěřila do poručnické péče papeže Inocence III. Na starší závěť císaře Jindřicha VI. se odvolával i otcův bývalý důvěrník Markvart z Annweileru, který ovládl v listopadu 1201 palermské Castello a Mare, místo Fridrichova pobytu. Po smrti Markvarta se Ludvík stal součástí tahanic o regentství mezi Walterem z Pagliary, Vilémem Capparonem a Diepoldem ze Schweinspeuntu. Z omezeného množství informací se dozvídáme, že se Fridrichovi v této době dostalo rytířského vzdělání. V den Fridrichových čtrnáctých narozenin skončilo papežovo poručnictví a Fridrich se ujal vlády. Ještě před nástupem na trůn byl současníky považován za předčasně vyspělého a přes svůj nízký věk schopného vlády. Pravděpodobně v říjnu 1208 uzavřel Fridrich manželství s asi o deset let starší Konstancií, dcerou aragonského krále Alfonsu II. a vdovou po uherském králi Emerichovi. V témže roce (1208) byl v Bambergu zavražděn Fridrichuv strýc římskoněmecký král Filip Švábský, což uvolnilo cestu k plnému prosazení se v německé říši jeho protivníkovi Otovi Brunšvickému. Ten byl 4. října 1209 v Římě korunován císařem Svaté říše Římské. Jako císař Ota neuznal Fridrichovo panování v sicilském království a začal připravovat válečné tažení proti jižní Itálii a Sicílii. Jihoitalští šlechtici mezitím přešli na Otovu stranu. Mezi zrádci byli i Diepold ze Schweinspeuntu a Petr z Celana, švagr Fridrichova kancléře Waltera z Pagliary. Situace využil Fridrich k tomu, aby se zbavil starého kancléře a vykázal jej od dvora. Zatímco Ota obsadil jižní Itálii a připravoval invazi na Sicílii, část sicilské šlechty dávala najevo, že je připravena Otu přijmout za svého vládce.\n\nV době největšího ohrožení se Fridrich dočkal pomoci z nečekané strany. Otovo obnovování říšské správy v Itálii zaskočilo papeže Inocence III., který jej 18. listopadu 1210 exkomunikoval a vyzval říšská knížata k nové volbě. Papežovým vlivem začalo na jaře 1211 vznikat „společenství“ Otových nepřátel. V samém jádru tohoto společenství stál český král Přemysl Otakar I., dále pak mohučský arcibiskup Sigfried a durynský lantkrabě Heřman. V létě téhož roku se přidal rakouský vévoda Leopold a bavorský vévoda Ludvík. Všichni zde uvedení se začátkem září sjeli do Norimberku, kde zvolili (či spíše předběžně vyvolili) sicilského krále Fridricha za německého císaře. Na začátku roku 1212 přivezl Fridrichovi tuto zprávu vyslanec německých knížat Anselm z Justingenu. Zároveň Fridricha vyzval, aby se dostavil do Německa a naplnil svou novou hodnost. Nabídka se na Fridrichově královském dvoře nesetkala se všeobecným nadšením. Proti byla především jeho manželka a také mnozí z jeho rádců se jej snažili od přijetí nabídky odradit. Fridrich si však uvědomoval, že cesta k trvalému zabezpečení sicilských dědičných území vede jen přes úspěch v boji o říšskoněmeckou korunu. Proto se přes nesouhlas svého okolí rozhodl výzvu přijmout. Před odjezdem však ještě složil před papežským legátem Řehořem lenní přísahu papeži a v březnu nechal korunovat sicilským králem svého sotva ročního syna Jindřicha. Poté se s malým doprovodem nalodil a odplul do Říma. Z Říma pokračoval na lodi do Janova, kam dorazil 1. května. Další cesta na sever, po souši, byla pro Fridricha již mnohem nebezpečnější, protože mnohá severoitalská města (např. Milán a Piacenza) stála na straně Oty Brunšvického.\n\nPřes uvedené problémy pokračoval Fridrich dále na sever přes Mantovu, Veronu a Trident. Protože Brennerský průsmyk byl obsazen jeho nepřáteli, musel volit přechod Alp po namáhavějších horských cestách. Nápomocni mu v tom byli biskupové z Tridentu a Churu a také opat z kláštera v Sankt Gallen. Po přechodu Alp dorazil do Kostnice, odkud pokračoval do Basileje. Zde vydal 26. září 1212 Zlatou bulu sicilskou pro své nejmocnější říšské spojence českého krále Přemysla Otakara I. a moravského markraběte Vladislava Jindřicha. Tento závažný dokument zajistil českému království výsadní postavení v rámci Svaté říše římské, jeho panovníkovi pak dědičný královský titul; český panovník měl být napříště osvobozen od všech povinností vůči Svaté říši římské až na účast na říšských sněmech. Z Basileje pokračoval Fridrich na sever do Haguenau. Dne 5. listopadu byl Fridrich ve Frankfurtu nad Mohanem v opakované formální volbě znovu zvolen římskoněmeckým králem a 9. listopadu byl v Mohuči korunován zdejším arcibiskupem Sigfriedem II. z Eppsteinu. Během cesty na sever Fridrich vydával privilegia svým přívržencům, mezi které patřili hornolotrinský vévoda Fridrich, rakouský vévoda Leopold VI., Berthold V. ze Zähringenu, mohučský arcibiskup a biskup z Wormsu. V druhé polovině listopadu 1212 se Fridrich ve Vaucouleurs sešel s francouzským následníkem trůnu Ludvíkem a uzavřeli zde přátelství. Fridrich se zavázal, že bez souhlasu francouzského krále neuzavře mír s Otou Brunšvickým. Za to získal od Francouzů 20 000 stříbrných marek.\n\nJedno z nejdůležitějších rozhodnutí v zápase o říšskou korunu mezi Otou a Fridrichem se paradoxně neodehrálo v Říši a Fridrich sám se na něm nijak nepodílel. Jednalo se o bitvu u Bouvines, kde 27. července 1214 stanuly proti sobě na jedné straně armáda francouzského krále Filipa II. Augusta a na druhé straně spojené anglické, flanderské a říšské vojsko v čele s císařem Otou IV. Brunšvickým. Příčinou bitvy byl především spor o anglická léna ve Francii mezi Filipem II. a Janem Bezzemkem. Otova účast souvisela s tím, že byl synovcem anglického krále, ale byla motivována i osobně. Francouzský král stál totiž ve sporu o říšský trůn na straně Fridricha.\n\nFridrich využil příhodné situace po bitvě u Bouvines a vytáhl na sever s cílem získat Cáchy. Během tažení se kromě jiných poddali Fridrichovi i bývalí Otovi spojenci Jindřich z Brabantu a Jindřich z Limburku. Cáchy mu však otevřely své brány až o rok později.\n\nPo opanování Cách se zde Fridrich 25. července 1215 znovu nechal korunovat římskoněmeckým králem. Jako koronátor opět vystupoval mohučský arcibiskup Siegfrid II. z Eppstenu. Brzy po této královské korunovaci zahájil Fridrich s papežem Inocencem III. jednání o císařské korunovaci. Už na jaře roku 1216 dorazil do Německa papežský legát Petro Sasso, aby se ještě před případnou korunovací vyjasnil Fridrichův budoucí poměr k sicilskému království. Dne 1. července 1216 za přítomnosti papežského legáta složil ve Štrasburku slib, že po císařské korunovaci předá sicilské království svému synovi jako papežské léno a sám se vzdá sicilského královského titulu. Uvedený slib Fridrich pravděpodobně nikdy nezamýšlel splnit. O dva týdny později zemřel papež Inocenc a ve funkci jej nahradil Honorius III.\n\nSoulad s novým papežem Honoriem III. byl demonstrován i císařskou korunovací roku 1220 a papežským dispenzem ke sňatku.\n\nFridrich získal v říši poměrně rychle převahu. Vojensky ho při tom podporoval také Přemysl Otakar I. Počátkem roku 1213 se na sněmu v Řezně setkali oba panovníci poprvé osobně. Nedlouho nato došlo k další schůzce, tentokrát v štaufském Chebu. Přemyslův příklon k Fridrichovi výrazně ovlivnil postavení českého státu za vlády posledních Přemyslovců.\nV polovině dvacátých let však vztahy mezi císařem a pražským dvorem ochladly. Příčinou bylo zrušení zasnoubení Fridrichova dospívajícího syna Jindřicha a Přemyslovy dcery Anežky. Český král o tento sňatek velmi stál a Anežka v tu dobu již několik let žila na vídeňském dvoře rakouského vévody Leopolda. S potupou se musela mladičká Přemyslovna vrátit domů. Roku 1225 se Jindřich oženil s Markétou Babenberskou. Tuto urážku pomstil český král vpádem do Rakous. K vojenskému střetnutí se Štaufy však nedošlo a v Praze neuspěl ani papežský legát, hledající podporu pro případného vzdorocísaře.\n\nZa Fridrichovy vlády se stala základnou říšské moci jižní Itálie a říšský majetek na německém území byl rozprodáván, aby král získal práva v Itálii, což vyústilo ve značné ztráty říšských práv severně od Alp. Roku 1232 Fridrich potlačil vzpouru svého syna Jindřicha a zároveň jeho pokus o zvrácení prodeje práv v Německu. Od poloviny třicátých let vedl Fridrich tvrdý, zpočátku úspěšný zápas se severoitalskými městy sdruženými v Lombardské lize a s papeži, zvláště pak s Inocencem IV., vášnivým odpůrcem rozšíření štaufské moci v Itálii. Podporován byl italskými ghibelliny, mezi něž patřila ponejvíce šlechta, která byla proti papeži a proti přílišnému rozšíření pravomocí měst.\n\nK rozkolu mezi císařem a papežem došlo po nástupu Řehoře IX. na uprázdněný svatý stolec roku 1227. Papežství chtělo potvrdit svou moc křížovou výpravou do Levanty. Fridrich kruciátu přislíbil již roku 1215, poté však tažení odkládal, neboť potřeboval upevnit svou vládu na Sicílii.\n\nPoprvé Fridrich přijal kříž už v červenci 1215 během své korunovace na římskoněmeckého krále v Cáchách. Problémy při upevňování své vlády v Říši mu však zabránily při splnění jeho slibu. Znovu přijal kříž v listopadu 1220 z rukou kardinála Ugolina (pozdějšího papeže Řehoře IX.) při císařské korunovaci v Římě. Ovšem ani tehdy se na křížovou výpravu nevydal. Svůj slib pomoci Svaté zemi Fridrich ještě slavnostně zopakoval dvakrát, v březnu 1223 ve Ferentinu a v červenci 1225 v San Germanu. Trochu lehkovážně skládané sliby způsobovaly, že se Fridrichovi nedařilo je v určených termínech realizovat. V rámci příprav na křížovou výpravu bylo už v roce 1223 dohodnuto, že se císař ožení s dědičkou jeruzalémského království Isabelou, dcerou Jana z Brienne a Marie z Montferratu. Svatba se uskutečnila v listopadu 1225 a obratem Fridrich zbavil svého tchána funkce regenta v jeruzalémském království. Získal tak v něm doživotního nepřítele. V létě roku 1227 shromáždil Fridrich v Brindisi císařské vojsko. Vojenský tábor byl však postižen epidemií (snad malárie). Nemocný císař se přesto rozhodl spolu s Ludvíkem Durynským nalodit a vydat se do Svaté země. Po dvou dnech plavby byl však přinucen přistát v Otrantu, kde o den později durynský vévoda zemřel. Po dohodě s velmistrem Řádu německých rytířů Heřmanem ze Salzy se nemocný císař rozhodl křížovou výpravu odložit. Na pomoc Svaté zemi měl zatím odplout jen admirál Jindřich z Malty spolu s částí flotily. Papež Řehoř IX. ovšem důvody pro odložení výpravy neuznal a Fridricha exkomunikoval.\n\nExkomunikace Fridrichovu situaci velmi ztížila. Ztěžovala mu totiž styk s ostatními věřícími, a tím i schopnost realizovat křížovou výpravu. Fridrich proto usiloval o smíření s papežem, který ale stanovil pro Fridricha nepřijatelné podmínky. Fridrich proto nedbal na výslovný zákaz vydat se na křížovou výpravu před zrušením exkomunikace a vyhlásil křížové tažení na léto 1228. Dne 28. července 1228 se tak spolu s armádou v Brindisi nalodil a vyplul se svým vojskem do Palestiny. Krátce se zastavil na Kypru, kde obnovil lenní panství říše nad místním královstvím a zanechal zde císařské posádky. Do Akkonu dorazil 7. září a byl zde přivítán jako „vysvobození Izraele“. Ve Svaté zemi se těšil podpoře německých rytířů a říšských, sicilských, benátských a janovských křižáků. Naproti tomu templáři, johanité a místní duchovenstvo v čele s jeruzalémským patriarchou Geraldem z Valence se všemi prostředky proti Fridrichovi stavěli.\n\nSvůj postoj papež nezměnil ani poté, co Fridrich dorazil roku 1228 do Palestiny a vyjednal se sultánem Al-Kamilem odstoupení Jeruzaléma, Betléma, Nazaretu, Saidy a Jaffy. Během návštěvy Jeruzaléma si prohlédl muslimské památky a Skalní dóm. Smlouva se sultánem učinila z Jeruzaléma město otevřené pro křesťany, židy i muslimy, tento pakt však církev považovala za zradu, neboť Jeruzalém měl být osvobozen krví prolitou křižáky.\n\nRoku 1229 Fridrich sám sebe za asistence templářů korunoval jeruzalémskou korunou, přestože byl v té době exkomunikován. Křížová výprava Fridrichovi žádné zisky nepřinesla, Levantu musel opustit poté, když papežská vojska napadla Sicílii a dobyla Neapol.\n\nKdyž se Fridrich 1. května 1229 nalodil v Akkonu na loď, stejný lid, který jej před rokem vítal, jej vyprovázel nadávkami a házením vnitřností. O měsíc později (10. června) přistál císař v Brindisi. Během podzimu se císaři povedlo vytlačit papežské vojsko. V květnu 1230 byla v San Germanu uzavřena mírová smlouva. Přestože se jednalo o Fridrichovo vítězství, musel se císař před papežem formálně pokořit. Obratem pak papež zrušil Fridrichovu exkomunikaci.\n\nPapeže zejména popudilo, že Fridrich povolil na svém území islámskou bohoslužbu, a také jej pobouřila císařova muslimská kolonie v Luceře. V roce 1239 papež Řehoř IX. sepsal seznam Fridrichových provinění, mezi nimiž figurovalo mnoho tvrzení dokládajících císařovu vlažnou víru v Boha, a exkomunikoval jej.\n\nFridrichův obhájce Petr z Viney nazval papeže nepřítelem míru, Antikristem a rudým koněm z Apokalypsy. Ostatní vládci zachovali ve sporu neutralitu. Samotný Fridrich si předsevzal \"změnit církev k lepšímu\".\n\nV roce 1240 se císaři podařilo zlomit guelfské Viterbo a se svou armádou ohrožoval samotný Řím, který zachránilo procesí s relikviemi svatých a papežská výzva k obraně města. Fridrichovi se do obléhání nechtělo a své vojáky stáhl. O pět let později císaře na lyonském koncilu papež Inocenc IV. exkomunikoval jako kacíře a vyhlásil, že kdokoli bude Fridricha podporovat, dočká se okamžité exkomunikace také. Ke koncilu nebyli povolání žádní svědci a ke slovu se nedostal ani císařův obhájce Taddeo da Suesa.\nSvatý otec sesadil Fridricha z trůnu, vyzval kurfiřty k nové volbě a dal podnět ke křížové výpravě vedené proti Fridrichovi. Fridrich odpověděl manifestem \"Illos felices\".\n\nFridrich omezil svou vládu zejména na území v Itálii, do událostí za Alpami úplně přestal zasahovat. Jeho vláda tak sice byla nesena duchem obnovy císařské moci, ale skutečným důsledkem jeho panování bylo další oslabení moci římského císaře. V tomto období Fridrich začal mít obrovské finanční potíže. Roku 1248 utrpěl osudovou vojenskou porážku u Parmy, z níž se již nevzpamatoval. Dva roky nato v průběhu bojů po krátké nemoci zemřel a byl pohřben v Palermu. Jeho nástupcem v říši i v království obojí Sicílie se stal syn Konrád IV. Dynastie Štaufů v té době však již spěla rychle ke svému konci.\n\nÚdajně málo hovorný císař nerad vystupoval na veřejnosti a měl rád intelektuální diskuse, četbu a studium. I jako vzdělaný muž byl velice pověrčivý a měl na svém dvoře astrology, se kterými konzultoval své záměry. Císařova záliba ve východním způsobu života a orientálním luxusu se projevovala i vlastnictvím harému, existencí osobní saracénské gardy a zvěřince plného exotických zvířat.\n\nRoku 1224 založil v Neapoli univerzitu, jež se stala první státní univerzitou v Evropě. Zajímal se o matematiku a korespondoval s matematikem Fibonaccim, který na základě výměny názorů s císařem a jeho vzdělanci revidoval některá svá tvrzení. Fridrich prováděl nejrůznější vědecké experimenty, na jeho sicilském dvoře působili významní učenci, např. toledský vzdělanec Michael Scotus a syrský jakobita Theodor z Antiochie.\nNa základě jejich pojednání a překladů z arabštiny a také na základě své zkušenosti sepsal Fridrich latinský traktát \"O lovu se sokolem\" (\"De arte venandi cum avibus\"), který je jedním z nejvýznamnějších zoologických děl středověku. Pojednává primárně o sokolnictví, Fridrichově velké vášni, ale i o ornitologii a etologii ptactva. Ve svém spise používá na svou dobu velmi moderní metodu – oproti běžnému úzu středověkých učenců opírat se o autoritu (\"auctoritas\") nebo rozumový důkaz (\"ratio\"), jehož výlučné postavení bývá ovšem v průběhu 13. století nahlodáváno, klade Fridrich velký důraz na zkušenost (\"experientia\"). Nechutová uvádí, že \"„Nekompiloval z autorit, pracoval s teoretickými a systematickými spisy, zřejmě znal dobře Aristotela v latinském překladu. Jako znalce ptačího světa jej ale nepřijímá: v prologu ke svému dílu konstatuje, že řecký filosof nikdy sokolnictví neprovozoval, a v systematické části odmítá Aristotelův systém a vytváří svůj vlastní.“\"\nFridrich dodnes fascinuje i znalce práva. Na jeho dvoře vznikl zákoník s názvem \"Konstituce z Melfi\". V Sicilském království zavedl mj. zákony, které zaručovaly muslimům svobodu vyznání, zakázal krevní mstu a soukromé války – všechny spory a zločiny se měly řešit pouze před soudem. Usiloval o to, aby právo platilo pro všechny stejně – pro bohaté i chudé. Do želez uvrhl i vlastního syna Jindřicha, když jím byl zrazen.\n\nByl nadšeným stavebníkem a měl intelektuální záliby, společně se syny Jindřichem, Enziem a Manfrédem a vybranými dvořany patřil mezi představitele sicilské básnické školy.\n\nPozději byl pro svou vzdělanost a zálibu v okázalé východní nádheře zván \"Stupor mundi\" (div světa) a pro svou zálibu v něžném pohlaví také \"emír\", \"pokřtěný sultán\" či \"sultán z Acera\".\n\nFridrich chtěl učinit z císařství univerzální panovnickou dynastii Západu, disponující mocí politickou, vojenskou i hospodářskou. Byl zároveň posledním římským králem s takovou ambicí. Své současníky rozhodně nenechával lhostejnými, někteří jej od útlého mládí opěvovali jako moudrého, vzdělaného vládce, křižáka i patrona umění a věd, jiní mu vyčítali krutost, chamtivost, zhýralost a neúctu vůči církvi. Kolovaly o něm pověsti, že nechal otrávit svou choť Isabelu a že si vydržoval harém konkubín. Kronikář Salimbene z Parmy mu přičítal i drastické pokusy na lidech včetně vivisekcí nebo izolovaného vychování dětí, na něž nesmělo být promluveno. Fridrich chtěl tímto způsobem údajně odhalit nejstarší a přirozený jazyk lidstva, jímž mluvil Adam. Děti však nezačaly mluvit žádným jazykem a záhy zemřely. Rainer z Viterba jej nazval \"mistrem ukrutnosti\", například pro děsivé potrestání svého důvěrníka Petra z Viney roku 1249.\n\nPo císařově smrti se veřejnost dlouho domnívala, že Fridrich je stále naživu. V letech 1284–1295 se objevili nejméně čtyři samozvanci, kteří se prohlašovali za císaře Fridricha. Nejznámnější byl Tile Kolup, který si v Neussu vydržoval vlastní dvůr a vydával falešné císařské listiny. Roku 1285 byl popraven v hesenském Wetzlaru jako zrádce. Dokonce vznikla legenda o Fridrichově novém bytí v nitru sopky Etny či v durynské hoře Kyffhäuser. Podle některých verzí sídlí v Kyffhäuseru Fridrichův děd, císař Fridrich I. Barbarossa.\n\nFridrichova podoba jako panovníka držícího kříž se dochovala v cášském katedrálním pokladu na relikviářové tumbě Karla Velikého, kde je zobrazena řada panovníků Svaté říše římské. Byl velkým obdivovatelem antické architektury a díla vzniklá na jeho zakázku jsou toho důkazem. Mramorová brána v Capuy, hraničním městě Sicilského království, z níž se bohužel dochovalo jen torzo, měla v sochařské výzdobě pro svou dobu netypické světské postavy a mezi nimi i samotného císaře v podobě mladého muže. Torza soch jsou dnes v místním muzeu, texty nápisů s hrozbami pro nepoctivé poutníky jsou známy pouze z literatury. Oktogonální hrad Castel del Monte postavený v Apulii ve svých zdech po mnoho let věznil Fridrichovy vnuky, syny Manfréda Sicilského.\n\nFridrich je jedním z hrdinů historického románu spisovatelky Ludmily Vaňkové \"Dítě z Apulie\" (2011). O atentátech na císaře Fridricha je román Antonína Polácha \"Ať zemře král\" (2013).\n\n1. manželství ∞ 1209 Konstancie Aragonská († 1222)\n2. manželství ∞ 1225 Jolanda Jeruzalémská (1212 – 1228)\n3. manželství ∞ 1233/1234 Blanka Lancia (1205/1212–1233/1234)\n4. manželství ∞ 1235 Isabela Anglická (1241)\n\n\n"}
{"id": "39370", "url": "https://cs.wikipedia.org/wiki?curid=39370", "title": "Tyršův most (Plzeň)", "text": "Tyršův most (Plzeň)\n\nTyršův most je silniční most přes řeku Radbuzu v Plzni. Jde o první zcela svařovaný obloukový most v Česku a ve své době byl řazen mezi pět nejodvážnějších konstrukcí světa. Projekt mostu vytvořil prof. František Faltus, tehdejší konstruktér ve Škodovce, jejíž mostárna most také vyrobila, smontovala a v roce 1933 dokončila. Oblouk mostu o rozpětí 50,6 m překonává řeku na konci Českého údolí a spojuje Doudlevce s Radobyčicemi.\n\nV letech 1994–1995 proběhla celková rekonstrukce, která nebyla z památkového hlediska povedená. Vyhlášení za kulturní památku rekonstrukci těsně předcházelo.\n"}
{"id": "39371", "url": "https://cs.wikipedia.org/wiki?curid=39371", "title": "Království obojí Sicílie", "text": "Království obojí Sicílie\n\nKrálovství obojí Sicílie (italsky \"Regno delle Due Sicilie\") bylo historickým státním útvarem na jihu Apeninského poloostrova, který existoval v letech 1816–1861. Fakticky se jednalo o obnovení původního Sicilského království z období před r 1282, kdy se rozpadlo na část pevninskou (Neapolské království) a ostrovní (Sicilské království).\n\nV letech 1808–1815 byl panovníkem (ostrovního) Sicilského království Joachim Murat, maršál Francie a švagr císaře Francouzů Napoleona Bonaparte. V roce 1815 rozhodl Vídeňský kongres o navrácení Neapolského království zpět do rukou Ferdinanda I. Neapolsko-Sicilského, toho jména III. krále sicilského a IV. krále neapolského, zakladatele vladařské dynastie Bourbon-Obojí Sicílie. Ten o rok později, po Muratově definitivní porážce a popravě zastřelením, formálně spojil obě království do jediného útvaru, který dostal jméno \"Království obou Sicílií\" (zkráceně zvané \"Sicilským královstvím\"). Po svržení jeho pravnuka Františka II. revolučním vojevůdcem Giuseppem Garibaldim bylo toto království roku 1861 připojeno k nově se utvářejícímu jednotnému Italskému království.\n\n\n"}
{"id": "39372", "url": "https://cs.wikipedia.org/wiki?curid=39372", "title": "Oxid křemičitý", "text": "Oxid křemičitý\n\nOxid křemičitý (SiO) tvoří nejméně 22 fází a dvanáct polymorfních forem. Díky této rozmanitosti a velkému praktickému významu patří tento oxid mezi nejstudovanější látky.\n\nV přírodě jej nacházíme nejčastěji ve formě α-křemene, který je součástí např. žuly a pískovce. Modifikace oxidu křemičitého se převážně skládají z tetraedrů SiO, které jsou propojeny přes vrchol. V termodynamicky nejstabilnější formě (za laboratorní teploty) – α-křemenu – tvoří tyto tetraedry vzájemně spojené šroubovice.\nOxid křemičitý je velmi odolný vůči kyselinám s výjimkou kyseliny fluorovodíkové, se kterou reaguje takto: SiO + 4 HF → SiF + 2 HO Horké koncentrované alkalické hydroxidy jej pomalu rozpouštějí za vzniku alkalických křemičitanů, v taveninách je tento proces podstatně rychlejší. Za zvýšené teploty (nad 1 000 °C) reaguje i s vodíkem a uhlíkem. S fluorem reaguje za vzniku fluoridu křemičitého a kyslíku.\n\nReakce s oxidy kovů a polokovů jsou velmi významné ve sklářském a keramickém průmyslu.\n\nV průmyslu se používá převážně α-křemen, křemenné sklo, silikagel, kouřový křemen a diatomit.\n\nPiezoelektrických vlastností křemene se využívá v krystalových oscilátorech a filtrech v převodnících a snímačích. Protože se v přírodě nenachází dostatečně čistý křemen, musí se připravovat hydrotermálními metodami.\n\nOxid křemičitý také dále najdeme v čisté podobě v jádru optických kabelů.\n\nKřemenné sklo je výjimečně odolné vůči teplotním šokům a má velmi malou hodnotu koeficientu tepelné roztažnosti, ovšem na rozdíl od běžného skla má vysokou teplotu měknutí, což ztěžuje jeho zpracování. Používá se jako kvalitní laboratorní sklo (např. pro kyvety pro UV a VIS spektrofotometrii).\n\nSilikagel se díky vysokému povrchu používá jako sušidlo, sorbent, nosič katalyzátorů atd.\n\nV potravinářství se používá pod označením E 551.\n"}
{"id": "39373", "url": "https://cs.wikipedia.org/wiki?curid=39373", "title": "Miletice", "text": "Miletice\n\nNázev Miletice má několik sídel:\n\n"}
{"id": "39374", "url": "https://cs.wikipedia.org/wiki?curid=39374", "title": "Jilm v Mileticích", "text": "Jilm v Mileticích\n\nJilm v Mileticích je památný strom u vsi Miletice, jihozápadně od Klatov. Jilm drsný (\"Ulmus glabra\") roste v zahradě na okraji vsi, při silnici od Dlažova. Obvod jeho kmene měří 385 cm a koruna stromu dosahuje do výšky 31 m (měření 2004). Jilm je chráněn od roku 1995 pro svůj vzrůst a věk.\n"}
{"id": "39377", "url": "https://cs.wikipedia.org/wiki?curid=39377", "title": "Smrk nad kanálem", "text": "Smrk nad kanálem\n\nSmrk nad kanálem je památný strom u osady Vchynice-Tetov II, jižně od Sušice. Zdravý smrk ztepilý (\"Picea abies\") je srostlicí dvou samostatných stromů, roste u Vchynicko-tetovského plavebního kanálu projektovaného Josefem Rosenauerem. Obvod jeho kmene je 375–475 cm a koruna stromu dosahuje do výšky 35 m (měření 1991). Smrk je chráněn od roku 1992 pro svůj vzrůst a jako krajinná dominanta.\n"}
{"id": "39378", "url": "https://cs.wikipedia.org/wiki?curid=39378", "title": "Ralph Abercromby", "text": "Ralph Abercromby\n\nSir Ralph Abercromby (7. října 1734 – 28. března 1801) byl britský generál, který se proslavil v rané fázi napoleonských válek. Bojoval v Nizozemí v letech 1793–1795, byl vojenským velitelem Irska 1797–1798. V roce 1801 se úspěšně vylodil s britským expedičním sborem v Egyptě a v bitvě u Alexandrie (21. březen 1801) porazil zde dislokované francouzské síly. Během bitvy utrpěl smrtelné zranění, na jehož následky o sedm dní později zemřel.\n\n"}
{"id": "39380", "url": "https://cs.wikipedia.org/wiki?curid=39380", "title": "Buk lesní na Výhledech", "text": "Buk lesní na Výhledech\n\nBuk lesní na Výhledech je památný strom u vsi Horská Kvilda, jižně od Sušice. Dožívající buk lesní (\"Fagus sylvatica\") roste na samotě Výhledy nad Povydřím. Obvod jeho kmene měří 439 cm a koruna stromu dosahuje do výšky 20 m (měření 2000). Buk je chráněn od roku 1992 pro svůj vzrůst.\n\n"}
{"id": "39381", "url": "https://cs.wikipedia.org/wiki?curid=39381", "title": "Chamutická lípa", "text": "Chamutická lípa\n\nChamutická lípa je památný strom u vsi Chamutice, jihozápadně od Sušice. Lípa velkolistá (\"Tilia platyphyllos\") roste asi ½ km severozápadně od Chamutic, naproti křížku u polní cesty z Chamutic do Petrovic, v nadmořské výšce 572 m. Je přibližně 300 let stará, obvod jejího kmene měří 500 cm a koruna stromu dosahuje do výšky 19 m (měření 2012). Lípa je chráněna od roku 1978 jako esteticky zajímavý strom, krajinná dominanta, významný habitus, významný stářím a vzrůstem.\n\n"}
{"id": "39382", "url": "https://cs.wikipedia.org/wiki?curid=39382", "title": "Kojšická lípa", "text": "Kojšická lípa\n\nKojšická lípa je památný strom ve vsi Kojšice, jihozápadně od Sušice. Lípa velkolistá (\"Tilia platyphyllos\") roste v centru vsi, v nadmořské výšce 585 m, její stáří je odhadováno na 425 let. Obvod jejího kmene měří 670 cm a koruna stromu dosahuje do výšky 22 m, široká je 20 m (měření 2005 a 2009). Lípa je chráněna od roku 1985 jako významný habitus, esteticky zajímavý strom, krajinná dominanta, významný stářím i vzrůstem.\n\n"}
{"id": "39383", "url": "https://cs.wikipedia.org/wiki?curid=39383", "title": "Volšovská lípa", "text": "Volšovská lípa\n\nVolšovská lípa je památný strom u vsi Volšovy, jihozápadně od Sušice. Lípa velkolistá (\"Tilia platyphyllos\") roste na nádvoří bývalého zámku, v nadmořské výšce 500 m. Obvod jejího kmene měří 654 cm a koruna stromu dosahuje do výšky 21 m (měření 1998). Lípa je chráněna od roku 1978 pro svůj vzrůst a věk.\n\n"}
{"id": "39385", "url": "https://cs.wikipedia.org/wiki?curid=39385", "title": "Harold Alexander", "text": "Harold Alexander\n\nHarold Rupert Leofric George Alexander, první hrabě Alexandr z Tunisu (10. prosince 1891 – 16. června 1969) byl britský maršál.\n\nHarold Alexandr se narodil v rodině irských protestantů, kteří byli šlechtici. Studoval vojenskou akademii v Sandhurstu. Po ukončení studia byl přidělen k Irské gardě. Během první světové války sloužil na západní frontě, kterou začínal v hodnosti poručíka a ukončil ji v hodnosti podplukovníka, byl nejmladší v britské armádě, byl třikrát zraněn a na konci války velel brigádě. Během války získal pověst odvážného a inteligentního důstojníka. Po skončení války se zúčastnil jako velitel bojů v bolševickém Rusku, kde velel baltským Němcům. Následně velel pluku v domovské okrsku v Irské gardě.V letech 1934-1938 byl štábní důstojník na severním velitelství. Jeho dalším působištěm v letech 1934 až 1938 byla Indie, kde velel nowsherské brigádě. Poté se vrátil do Anglie a je povýšen na generálmajora a velel první divizi. Jeho divize je v roce 1939 nasazena ve Francii. Během druhé světové války po napadení, kdy napadlo Německo v roce 1940 Francii, zpomalil útok Němců k Dunkerku a následně v období od 28. května do 4. června 1940 velel evakuaci 330 000 britských, francouzských a belgických vojáku do Velké Británie. Sám odešel z pláže jako poslední. Poté velel jednotkám Commonwealthu v Barmě v prvních fázích války s Japonci.V srpnu 1942 byl převelen do Afriky, aby se zúčastnil bojů proti Afrikakorpsu v čele s Rommelem. Byl nadřízený Montgomeryho během bitev u El Alameinu. Po zničení sil Osy v Africe se stal zástupcem vrchního velitele spojeneckých vojsk v Itálii. Velel invazi na Sicílii. 4. července 1944 osvobodil Řím. Následně postupoval na sever. V posledních měsících války zajal více jak 1 000 000 Němců ve vojenských operacích na řece Pád. 29. dubna 1945 přijal první bezpodmínečnou kapitulaci německých důstojníku. \n\nPo válce byl ještě nějakou dobu činný v politice, mimo jiné byl posledním generálním guvernérem Kanady (1946–1952) britského původu a ministrem obrany ve vládě Winstona Churchilla (1952–1954). Zemřel 16. června ve Slough.\n\n\n\n"}
{"id": "39386", "url": "https://cs.wikipedia.org/wiki?curid=39386", "title": "JOIN", "text": "JOIN\n\nJOIN je syntaktická konstrukce jazyka SQL. Slouží ke spojování výsledku dotazu SELECT ze dvou vstupních množin (typicky tabulek relační databáze).\n\nJako podmínka se typicky uvádí, které sloupce z obou tabulek se v tomto dotazu mají shodovat. Například příkaz:\n\n…vypíše (dejme tomu v databázi s produkty, na které je napojena tabulka dodavatelů) produkty s jejich id, názvem a názvem dodavatele. Všimněte si, že zatímco sloupec cena není uveden s prefixem tabulky, sloupce id a nazev jsou (a musejí být). Pokud by nebyly, databázový engine by nedokázat rozlišit, id nebo nazev které tabulky chceme vypsat, a nejspíš by vypsal chybovou hlášku „Column 'id' in field list is ambiguous“ nebo obdobnou.\n\nSpojování tabulek může být:\n\nPodle standard SQL89 se spojované množiny zapisují v příkazu SELECT jako čárkami oddělený seznam klauzule FROM. Podmínky určující spojení množin se zapisují mezi filtrační podmínky v části WHERE. Takto lze specifikovat pouze spojování \"křížové\" a \"vnitřní\".\n\nPodle standardu SQL92 je spojovací podmínka nedílnou součástí klauzule FROM příkazu SELECT. Tento způsob zápisu zavádí kromě \"křížového\" a \"vnitřního\" spojování i \"přirozené\" a \"vnější\".\n\nVýsledkem křížového spojování (CROSS JOIN) je kartézský součin vstupních množin. Výsledná množina je většinou velmi rozsáhlá. Ekvivalentem křížového spojování je vnitřní spojování s podmínkou, která je platná pro všechny řádky vstupních množin.\n\nVýstupní množina pro uvedené zápisy je shodná.\n\nVnitřní spojování (INNER JOIN) je v praxi nejčastěji používaným způsobem spojování vstupních množin. Je to křížové spojování omezené na výstupu o řádky nevyhovující spojovací podmínce. Typicky je podmínka definovaná jako rovnost primárního klíče a cizího klíče.\n\nVýstupní množina pro uvedené zápisy je shodná.\n\nSpojení přes více polí\n\nPřirozené spojování (NATURAL JOIN) je zvláštním případem vnitřního spojování, kde je spojovací podmínka realizována automaticky dle přítomnosti referenčních vazeb nebo shodnosti názvů sloupců a datových typů ve spojovaných tabulkách. Pro možnou nejednoznačnost není tento typ často používán, ani v databázových strojích nebývá implementován.\n\nVnější spojování (OUTER JOIN) generuje výstupní množinu omezenou o spojovací podmínky podobně jako vnitřní spojování, pokud však není nalezen vhodný řádek v druhé množině, je nenalezený řádek nahrazen hodnotami NULL. Dle typu vnějšího spojení mohou být doplňovány řádky z jedné nebo obou vstupních množin. Výsledkem vnějšího spojování jsou řádky naplněné hodnotami ze vstupních množin i částečně.\n\nÚplné vnější spojování (FULL OUTER JOIN) doplňuje NULL hodnoty do obou vstupních množin.\n\nPro částečné vnější spojování jsou definována klíčová slova LEFT a RIGHT, která definují, která vstupní množina má zahrnuté všechny řádky v množině výstupní, tj. která vstupní množina není doplňována o NULL hodnoty.\n\nV dialektu jazyka SQL, který používá systém Oracle byla do verze 8 syntaxe těchto spojení trochu jiná (od verze 9 lze užívat i výše uvedených standardních konstrukcí):\n\nSQL umožňuje spojení pomocí JOIN pro teoreticky libovolné množství tabulek. Syntaxe je následující:\n\nPro některé databázové systémy nejsou závorky ve výše uvedeném příkladu povinné.\n\nNULL má v prostředí databází speciální místo. Někdy bývá považován za synonymum prázdné nebo „nulové hodnoty“, to je však častá chyba, protože ve skutečnosti bychom o NULL měli přemýšlet jako o „neurčité hodnotě“, s tím, že platí: NULL ≠ NULL (neurčitá hodnota ≠ neurčitá hodnota).\n\nPro výše uvedený příklad se řádky, kde tabulka2.sloupec je NULL…\nŘádky, kde tabulka1.sloupec je NULL, se nezobrazí v žádném z případů. Dokonce ani při FULL OUTER JOINu: Podobně jako v dílčích tabulkách nejsou obsaženy řádky složené pouze z hodnot NULL (za předpokladu zavedeného primárního klíče), ani jejich FULL JOINem žádné takové NULLxNULL nevzniknou. Aby se řádek najoinoval, musel by nejdříve existovat, aby s ním pak mohlo být takto manipulováno.\n\n"}
{"id": "39392", "url": "https://cs.wikipedia.org/wiki?curid=39392", "title": "Alexandr Něvský", "text": "Alexandr Něvský\n\nAlexandr Jaroslavič Něvský (rusky ) (zřejmě 30. května 1220, Pereslavl-Zalesskij – 14. listopadu 1263, Goroděc na Volze) byl ruský státník, kníže novgorodský (1236–1252) a později velkokníže vladimirský (1252–1263).\n\nPro svá vojenská vítězství se stal legendou a je považován za jednoho z největších panovníků v historii Ruska. Porazil švédské vojsko v bitvě na řece Něvě (15. července 1240) a řád německých rytířů v tzv. ledové bitvě na Čudském jezeře (5. dubna 1242). Brzy po Alexandrově smrti napsal jeden z jeho mladších současníků \"Žitije\" (legendu), ve kterém ho oslavil jako knížete - světce. Současně začal být uctíván v místě uložení ostatků (Vladimir nad Kljazmou). Později, za vlády Ivana Hrozného, byl roku 1547 prohlášen za svatého pravoslavné církve. Počátkem 18. století nechal Petr Veliký přenést jeho ostatky do nově založeného kláštera v Petrohradě, který byl Alexandru Něvskému zasvěcen. Legendární kníže se stal vedle apoštolů sv. Petra a sv. Pavla ochráncem nově založeného města a celého impéria.\n\nAlexandr se narodil jako druhorozený syn v rodině perejaslavského knížete Jaroslava Vsevolodoviče a jeho ženy Rostislavy – Feodosije. Za datum jeho narození je tradičně považován 30. květen 1220, ale mohlo k tomu dojít i později. Malý Alexandr i jeho starší bratr Fjodor byli odmala připravováni pro úlohu budoucích vládců. Již roku 1225 absolvovali slavnostní obřad uvedení do knížecího stavu (tzv. \"kňažeskij postrig\"), který vykonal vladimirský biskup Simeon. Jím se symbolicky stali knížaty z Monomachova domu, kteří měli za povinnost chránit ruskou zemi. Od té chvíle byli chlapci vychováváni jako bojovníci a velmi rychle dospívali.\n\nKoncem roku 1226 byl Jaroslav pozván již počtvrté do Novgorodu, aby se zde stal knížetem. Tentokrát přivezl s sebou dva nejstarší syny Fjodora a Alexandra, kteří se zde měli seznámit s odlišným společenským zřízením země, jíž měli podle jeho přání v budoucnu vládnout. Již roku 1230 jmenoval kníže Fjodora a Alexandra svými zástupci v Novgorodu. Alexandr tak prakticky vyrůstal v Novgorodě, což položilo základ jeho vcelku dobrých vztahů s obyvateli města v budoucích letech. Ve čtrnácti letech se z něj stal urostlý a silný mladík, plně schopný boje. Křtem první válečné zkušenosti prošel na jaře 1234, kdy ho otec vzal s sebou na tažení do Livonska proti řádu mečových rytířů. Křižáci utrpěli porážku na zasněžené pláni mezi pevností Dorpatem a řekou Amovží. Dobýt dobře opevněný Dorpat, kam se rytíři uchýlili, se však Rusům nepodařilo. Řád byl nicméně nucen uzavřít s Novgorodem mír a platit mu vysoké daně. Nedlouho nato napadli novgorodské území Litevci, kteří pronikli až k městu Staraja Russa, nacházejícímu se na jižním břehu Ilmeňského jezera. Obyvatelé útočníky odrazili a kníže Jaroslav se vydal za nimi a porazil je. Také této vojenské akce se zúčastnil mladý Alexandr.\n\nV létě 1236 se Jaroslav stal velkoknížetem kyjevským a na novgorodský stolec dosadil se souhlasem \"věče\" svého syna Alexandra, který se tentokrát stal samostatným vládcem. Jeho bratr Fjodor mezitím roku 1233 zemřel. V postu novgorodského knížete setrval Alexandr nezvykle až do své smrti v roce 1263, od roku 1252 tu však jmenoval své syny jako zástupce (\"naměstniki\"). I poté však stále věnoval novgorodským záležitostem velkou pozornost.\n\nV době Alexandrova nástupu na novgorodský knížecí stolec byla severozápadní Rus ohrožena expanzivními snahami Švédska a livonské větve Řádu německých rytířů. Roku 1240 se Švédové vylodili v ústí Něvy, ale byli poraženi novgorodským vojskem v čele s Alexandrem a donuceni k ústupu. Alexandr získal později, zřejmě koncem 15. století, čestný přídomek Něvský. Po vítězství nad Švédy se snažil upevnit svoji moc v Novgorodě, dostal se však do sporů s bojary a z města raději odešel.\n\nKrátce po bitvě na Něvě zaútočili na Rus němečtí rytíři z Livonska a zmocnili se pevnosti Izborsk. Poté napadli Pskov, byli odraženi, ale vzápětí se ujali správy města, a to zřejmě se souhlasem větší části obyvatel, kteří byli ochotni raději uznat svrchovanost řádu než Novgorodu. Rytíři odsud podnikali další výpravy, při nichž se nebezpečně blížili k Novgorodu, za jehož hradbami hledali záchranu obyvatelé lokalit, obsazovaných a pustošených Němci. Situace ve městě se radikalizovala a neurozené městské vrstvy se začaly dožadovat ozbrojeného odporu proti křižákům.\n\nNovgorodští proto požádali Jaroslava Vsevolodoviče, který se mezitím stal velikým knížetem vladimirským, aby jim poslal syna nazpět. Jakmile přijel mladý vojevůdce do města, zahájil energicky přípravy na boj. Nechal budovat opevnění a shromažďoval veškerou dostupnou vojenskou hotovost z novgorodské země i poplatných oblastí, nyní ohrožených křižáky. Poté vyrazil na sever, kde dobyl křižáckou pevnost Koporje a nechal ji rozbořit (1241). Následně vyhnal s pomocí svého bratra Andreje a vladimirsko-suzdalského vojska řádovou posádku z Pskova. Křižácké vojsko, které mělo vtrhnout na novgorodskou půdu severně Čudského jezera, zastavil Alexandr 5. dubna 1242 v tzv. ledové bitvě, která se odehrála na zamrzlé jezerní ploše.\n\nV ruském dějepisectví byly obě bitvy obvykle značně zveličovány a líčeny jako obrana západních ruských hranic před agresí katolického Západu s cílem ovládnout Rus, vnutit ji katolickou víru a připojit pod jurisdikci papeže. Dnešní historici vidí situaci střízlivěji. Zdůrazňují, že obou bitev se zúčastnila jen menší vojska o maximálním počtu několika tisícovek bojovníků. Ostatně více jich ani livonská větev řádu německých rytířů neměla k dispozici. Střízlivý počet 20 mrtvých a 6 zajatých rytířů ve známé „ledové“ bitvě, která uvádí livonský pramen, pro ni mohl znamenat opravdu citelnou ztrátu, neboť počet livonských rytířů sotva přesahoval stovku. Obě historicky známé srážky v podstatě nepřekročily rámec širších pohraničních konfliktů, jež byly důsledkem a soupeření o prosazení vlivu ve východním Pobaltí mezi Rusy (Novgorodem, Pskovem) na jedné straně a příchozími Němci nebo Švédy na druhé straně. To ovšem neznamená, že nebyly zatěžující, ale především pro pohraničí, nikoliv pro celou Rus – většiny ruských knížectví se vůbec netýkaly. Ta byla v té době devastována druhou vlnou mohutné expanze Mongolů na západ.\n\nPřestože si někteří novgorodští bojaři přáli spolupracovat s řádem proti Mongolům (Tatarům), kteří po mongolském vpádu v letech 1237 až 1240 opanovali ostatní ruská knížectví, rozhodl se Alexandr Něvský pro opačnou politickou orientaci. Jeho vítězství proti Švédům a křižáckým vojskům ocenil chán Zlaté hordy Bátú jako obranu území svého státu, potvrdil Alexandrova otce Jaroslava Vsevolodoviče na vladimirském velkoknížecím stolci a předal mu Kyjev. Po jeho smrti se stal velkoknížetem sám Alexandr a z titulu této funkce podřídil roku 1257 Zlaté hordě dosud samostatný Novgorod. Roku 1259 vypuklo ve městě proti Tatarům povstání, které Alexandr na přání baskaků potlačil. Poté se Novgorod podřídil.\n\nAlexandrovo zdánlivě rozporuplné jednání bylo v podstatě velmi pragmatické. Kníže měl zřejmě představu, že tatarská nadvláda je jen dočasnou záležitostí, zatímco spojenectví s řádem by mohlo vést k podřízení ruské církve Římu a nastolení unie, jejímž byl rozhodným odpůrcem. Po náboženské stránce byli totiž Tataři tolerantní (Bátú byl pohanem, jeho bratr a nástupce Berke prvním mongolským chánem, který přijal islám), pravoslavnou církev nepotlačovali, naopak využívali ortodoxní duchovenstvo k ovlivňování nižších vrstev obyvatelstva. Vést společný boj proti Tatarům, jak mu nabídl v roce 1247 papež Inocenc IV., proto Alexandr odmítl.\n\nAlexandr začal být uctíván jako světec již brzy po své smrti, i když zatím pouze ve Vladimiru, kde byly uloženy jeho ostatky v chrámu Rožděstvěnského kláštera, který byl tehdy archimandrií všech ruských klášterů. Původní \"Žitije\", legenda o Alexandrově životě, byla napsána v 80. letech 13.století mnichem z okruhu osob blízkých tehdejšímu kyjevskému metropolitovi Kirillovi. Autor byl nejspíše Alexandrovým mladším současníkem, mohl tedy čerpat z vlastních vzpomínek a z vyprávění jeho spolubojovníků. Jeho práce obsahuje jak prvky hagiografického žánru, tak vojenské biografické pověsti s heroickými črtami. Jako klíčová událost v životě knížete je líčeno vítězství nad Švédy na řece Něvě, které svým významem daleko převyšuje porážku křižáků v ledové bitvě na Čudském jezeře i ostatní dramatické události Alexandrova života. Obraz neporazitelného vojevůdce však musel být stylizován tak, aby vysvětlil, proč má být Alexandr uctíván jako světec. Nebyla to vojenské vítězství a politické úspěchy, co hagiografa na něvské bitvě zajímalo nejvíce, ale její důsledky pro pravoslavnou církev a víru, ochrana pravoslaví před útokem západních katolíků.\n\n16. února 1547 všeruský církevní sněm Alexandra Něvského oficiálně kanonizoval a stanovil jeho svátek v liturgickém kalendáři na den uložení ostatků 23. listopadu. Alexandrův kult se rychle rozšířil po celé Rusi. Byl uctíván ve všech ruských pravoslavných chrámech, zasvěcovaly se mu nové chrámy, malovaly se ikony a chrámové fresky, kde byl vyobrazen po boku dalších významných světců.\n\nKanonizace se stala impulsem pro další rozmnožování a revidování legendy o jeho životě. Sakrální pojetí jeho osoby navazovalo na místní kult ve Vladimiru a Suzdalu a prezentovalo ho jako mnicha a divotvůrce Alexije, který se odvrací od světského života. \"Žitije\" nezdůrazňovalo světské činy vládce, ale zázraky, především ty, které se údajně dály na jeho hrobě a jejichž počet vzrůstal s každou další redakcí alexandrovské legendy. Tomu odpovídalo také současné výtvarné pojetí – nebyl zpodobňován jako vítězný vojevůdce nebo panovník, ale jako svatý mnich v mnišském oděvu.\n\nVelkého významu nabyla alexandrovská tradice za vlády Petra I. Velikého na počátku 18. století. Po svém vítězství nad Švédy v severní válce a uzavření nystadského míru v roce 1721 povýšil car Alexandra Něvského do role ochránce ruského impéria a učinil ho vedle biblických světců apoštolů Petra a Pavla patronem nově založeného Sankt-Petersburgu. Paralela byla zcela zjevná. Také Alexandr kdysi zvítězil nad švédskými útočníky. Petr I. založil na předpokládaném místě bitvy na Něvě na Alexandrovu počest monastýr a nechal sem z Vladimiru přenést jeho ostatky. Jejich slavnostní uložení se konalo 30. srpna 1724, v den třetího výročí nystadského míru. Na tento den byl také v liturgickém kalendáři přeložen z 23. listopadu jeho svátek. Car zakázal zobrazovat nadále Alexandra Něvského jako zbožného mnicha. Jeho symbolická transformace směřovala k obrazu velkoknížete ve slavnostním oděvu moskevských carů, zakladatele dynastie a ochránce impéria.\n\nRoku 1725 založila carevna Kateřina I. podle odkazu svého zesnulého chotě řád sv. Alexandra Něvského, jenž byl udělován významným vojenským i civilním státním činitelům, kteří se zasloužili o blaho ruské říše. Stalo se tak u příležitosti sňatku jejich dcery Anny Petrovny s holštýnsko-gottorpským vévodou Karlem Fridrichem, jemuž byl řád udělen jako prvnímu.\n\nV roce 2008 skončil Alexandr Něvský v anketě Jméno Ruska na prvním místě před Pjotrem Stolypinem a Stalinem.\n\n"}
{"id": "39396", "url": "https://cs.wikipedia.org/wiki?curid=39396", "title": "Jedi", "text": "Jedi\n\nJedi ([džedáj], v množném čísle Jediové [džedájové], adjektivum \"jedijský\" [džedájský]) je fiktivní náboženská organizace a rytířský řád z filmové ságy Star Wars. Příslušníci řádu Jedi ovládají mystickou Sílu (v originále \"Force\"), jež jim propůjčuje různé psionické schopnosti, a jejich symbolem jsou světelné meče. Ve světě Star Wars vystupují jako zapřisáhlí ochránci galaktické Republiky, která je považována za záruku svobody a demokracie v unii různorodých planet většiny galaxie, a chrání ji proti vnějším i vnitřním hrozbám. Na základě filmové předlohy vzniklo i recesistické náboženství (jediismus) v reálném světě.\n\nŘád Jedi byl poprvé představen v roce 1977 ve sci-fi filmu George Lucase jako řád bojovníků, ochraňující za pomocí mystické Síly mír a spravedlnost v galaxii. Odmítají však být válečníky nebo vojáky, neboť to odporuje jejich přesvědčení. Jeden z posledních žijících Jediů Obi-Wan Kenobi vysvětlil, že byl řád Jedi zničen Impériem, sithskou diktaturou, před téměř dvaceti lety, a rozhodl se vycvičit poslední naději řádu Luka Skywalkera v užívání Síly, aby se utkal s Impériem, ztělesněným robotickým člověkem Darth Vaderem a Imperátorem. Luke výzvu přijal, stal se Jediem a v podstoupil intenzivní trénink u posledního jedijského mistra Yody na Dagobahu. Mistr Yoda Luka varoval před pokušením Temné strany Síly, jež Jedie ohrozí prostřednictvím „strachu, nenávisti a násilí“ jako rychlejší, snadnější a svůdnější cesta k dosažení cíle, kterou zvolil kdysi Vader, Lukův otec. V Luke odolal pokušení Temné strany při konfrontaci se svým otcem a císařem a objevil způsob, jak svému otci pomoci k návratu na světlou stranu.\n\nVe druhé trilogii je řád představen v podobě, jak fungoval před nástupem Impéria, jako početný řád mírotvorců a vyjednavačů. Potýkal se s nárůstem vlivu Temné strany a návratem Sithů. Mistr Qui-Gon Jinn nalezl chlapce, o němž byl přesvědčený, že je „vyvolený“ k obnově rovnováhy v Síle. Mladý Anakin Skywalker byl poté přidělen Obi-Wanovi jako jeho padawan. Bylo zde také zdůrazněno, že každý Jedi smí cvičit pouze jednoho padawana naráz. V o deset let později je zdůrazněn zákaz emočních vazeb na rodinu, blízké či majetek, včetně zákazu milostných vztahů a sňatků. Anakin porušil kodex řádu tím, že se nejprve zamiloval, a poté podlehl po smrti své matky emocím a vybil z pomsty celý klan písečných lidí. Toho zneužil v nejvyšší kancléř Palpatine alias sithský lord Darth Sidious, jenž mladého Skywalkera dále nahlodával příslibem obrovské moci, která mu umožní zachránit jeho milovanou před „jistou smrtí“, jež jí hrozila dle jeho vizí. Nakonec v této snaze Palpatine uspěl a z Anakina učinil svého učedníka, Dartha Vadera. Touto událostí bylo odstartováno velké vyhlazení Jediů nechvalně známým rozkazem 66, o němž se v epizodě IV zmínil Obi-Wan, který popravy Jediů jako jeden z mála přežil.\n\nCelá dlouhá historie řádu je nastíněna níže a byla zaznamenána prostřednictvím literatury, počítačových her, apod.\n\nAčkoliv nebylo znění kodexu ani jednou ve filmech George Lucase představeno (bylo na něj pouze několikrát odkazováno), je obecně přijato toto znění:\n\nKodex byl v tomto znění sepsán legendárním mistrem Odan-Urrem v post-manderonském období na základě starších, méně srozumitelných verzí.\nV době druhé filmové trilogie Star Wars (epizody I až III) byl výklad kodexu velmi přísný a důsledný. Jindy však býval vykládán volně, jako např. během obnovy řádu Jedi po zničení druhé Hvězdy smrti pod vedením velmistra Luka Skywalkera.\n\nŘád Jedi má vlastní strukturu, jejíž čelo tvoří Rada Jediů. V řádu existovalo i několik „pomocných jedijských rad“ a nižších orgánů, jež se zabývaly každá svou agendou.\n\nRada byl nejvyšší výkonný orgán řádu a byla zodpovědná za řízení řádu a za správu objektů (akademie, chrámy a základny jedijských speciálních sborů). Členové rady také sloužili jako poradní sbor kanceláře republikového Nejvyššího kancléře a v dřívějších dobách formálně dohlíželi na činnost chrámů a akademií na jiných planetách. Rada měla celkem dvanáct členů, zpravidla z řad nejmoudřejších a nejzkušenějších mistrů. Pět členů působilo doživotně, čtyři byli v radě dlouhodobě s možností odstoupit na vlastní žádost a tři členové byli voleni ostatními Jedii na pevně dané funkční období. Rozhodnutí rady Jediů bylo konečné a pro ostatní Jedie závazné.\n\n\nDěti přijaté ke studiu Síly do chrámu byly vytrženy od svých rodin, aby se předešlo silným citovým vazbám. Denní režim začínal snídaní a výukou v klanech (třídách), doplněnou politickými a společenskými vědami. Po obědě následoval tvrdý kondiční trénink a během celého dne se účastnili aspoň pěti společných meditací. Začínali studiem kodexu a tří pilířů Jediů: o Síle, o vědění a o sebekázni. Dále se očekávala znalost chrámu, filozofie, tradic a dějin řádu. V klanech se učili podporovat se navzájem a jakmile pokročili z druhého na třetí pilíř, začali se učit používat malý, speciálně upravený dětský světelný meč. Po absolvování šesti lekcí boje skládali začátečnickou zkoušku.\n\nTa byla několikastupňová. První zkouška se týkala kodexu a jeho pochopení. Druhá sestávala dříve z konstrukce vlastního světelného meče, ale v době filmové hexalogie byla již dávno nahrazena testem sebekontroly a meditace. Třetí zkouška byla pro každého Jedie jiná a museli sami vykonat úkol, aby dokázali, že umí bojovat a ovládat Sílu.\n\nÚspěšní studenti čekali na výběr na pozici padawana. Pokud u zkoušky propadli nebo nebyli před 13. rokem věku vybráni za padawana, byli zpravidla Radou přeřazení odesláni do některého Jedijského sboru. Možnost opravy byla další rok, během kterého však nesměli studovat Sílu. Existovala ještě možnost řád opustit úplně a vrátit se ke své rodině.\n\nPadawan je učedník podstupující intenzivní trénink pod Rytířem nebo Mistrem Jedi. Způsob výběru i výcviku se v historii několikrát změnil, avšak v době filmové hexalogie směl jeden Jedi mít pouze jednoho padawana. V blíže nespecifikovaný moment Rada Jediů stanovila limit 13 let věku, dokdy smí být student za padawana vybrán. K výběru obvykle pomáhal každoroční turnaj v boji se světelným mečem, povinný pro mladé Jedie, kteří úspěšně složili začátečnické zkoušky. Jediové se zájmem sledovali jejich schopnosti a pak vyžadovali další reference, aby zjistili, zda daná osoba vůbec bude vyhovovat. Vybraní Padawani pak byli označení copem na pravé straně hlavy, nebo (pokud daný padawan nebyl lidské rasy) řetízkem z korálků nošeným na hlavě (např. Ahsoka Tano).\n\nSvazek mistra a padawana pak formálně stvrdila Rada Jediů. Učedník po dohodě s budoucím mistrem vešel do meditační kaple chrámu a pak spolu s ním předstoupil před Radu, kde složil přísahu věrnosti řádu, Síle, Republice a svému mistrovi. Až na pár výjimek Rada do výběru nezasahovala, pouze někdy mistrovi přidělila padawana příkazem. Padawan pak několik let doprovázel svého mistra na jeho mise, ať už byly jednoduché nebo nebezpečné, aby získal praktické zkušenosti a zvykal si na život mimo chrám. Teorii studoval distančně; prezenčně jen když byl s mistrem zrovna v chrámu nebo to dostal příkazem. Zde měli i možnost absolvovat soukromé lekce u jiných mistrů. Padawan cvičil hlavně smyslové vnímání okolí Silou, vycházející z lekcí o sebekázni. Součástí výcviku bylo už také hledání vhodného krystalu na Ilumu a konstrukce vlastního světelného meče.\n\nJakmile si byl mistr jistý, že je padawan připravený, kontaktoval Radu, aby stanovila termín rytířské zkoušky. Po ruusanské reformě byla sjednocena do podoby pěti dílů: První testovala boj, důvtip a sebekázeň duelem s mistrem, v zápasu s několika oponenty nebo v boji beze zbraně. Druhá část byla zkouškou odvahy a měla podobu samostatného nebezpečného úkolu. Třetí část byla zkouškou utrpení. Padawan byl vystaven intenzivní bolesti, např. mučení. Byla považována za nejtěžší a občas docházelo ke smrti nebo vážnému zranění. Čtvrtá část byla zkouškou sebe sama. Padawan nahlédnul do svého nitra a upadl do tranzu. Za přítomnosti svého mistra (z bezpečnostních důvodů) v sobě nalézal temná místa a čelil jim. Poslední byla zkouška vhledu, aby rozeznal skutečnost od přeludů. Pokud padawan porazil sithského lorda, byl mu titul Jedi přiznán ihned, protože tím v očích ostatních Jediů vykonal všechny díly zkoušky naráz. Pokud z boje odešel poražen, počítaly se jen první tři části.\n\nPo úspěšném složení zkoušek stanovila Rada datum pasování na rytíře. Neúspěšní padawané směli zkoušky opakovat, nebo byli přeřazeni do Jedijských sborů. Když byl padawan pro nějakou rozvinutou schopnost výjimečný, získal i přes neúspěch titul Jedi také, ale zpravidla pak nebyl Radou vysílán na samostatné mise.\n\nPo složení rytířské zkoušky byl padawan slavnostně prohlášen Radou za rytíře Jedi. Den před pasováním trávil noc o samotě v jedné z věží a pak vstoupil do středu sálu rytířství, kde čekali v kruhu jeho mistr, členové Rady (pokud nebyl někdo přítomen, zastoupil ho někdo z ostatních rad) a ostatní mistři, u nichž absolvoval soukromé lekce. Padawan poklekl směrem k velmistrovi, zatímco ostatní zapnuli světelné meče a namířili na jeho ramena. Po odrecitování proslovu velmistr padawana symbolicky pasoval na rytíře jemným dotekem čepele o obě ramena a odsekl mu copánek padawana. Poté ceremoniál skončil a všichni se rozešli. V dobách války se tato tradice z důvodu nepřítomnosti většiny mistrů v chrámu či dokonce samotného padawana nekonala a ceremoniál provedl jeho mistr se souhlasem Rady sám na jiném místě.\n\nOd rytíře se očekávalo, že bude nadále plně sloužit řádu a Republice samostatnými úkoly zadanými Radou, a že bude sám pokračovat v hlubším studiu Síly a zdokonalovat své dovedností. Po pasování si rytíř zvolil na základě svého přesvědčení jednu ze tří základních profesí:\nBěhem válečného konfliktu přijímali Jediové i tyto profese:\n\nRytíři Jedi se ve formě samostudia učili manipulovat s okolím a ostatními osobami, popřípadě studovali nějaké netradiční formy užívání Síly. V této fázi Jediové obvykle pocítí potřebu předat vše, co znají, někomu mladšímu, nebo potřebují pro své mise partnera. V chrámu se tedy jako diváci účastnili turnaje potenciálních padawanů, z nichž si vybírali.\n\nMistr je nejvyšší možná „hodnost“ v řádu Jedi a také je nejméně početná. Titul dostali jen ti, kteří prokázali hluboké znalosti v Síle nebo v boji se světelným mečem např. tím, že vycvičili množství padawanů, z nichž všichni uspěli v rytířských zkouškách, nebo příkladně sloužili Republice nad rámec svých standardních povinností. V extrémních případech se Jedi povýšil na mistra sám, jako např. Luke Skywalker, když jakožto poslední žijící Jedi zakládal novou akademii na Yavinu.\n\nPro mnoho Jediů byl tento titul nedostupnou metou, neboť podmínky pro udělení byly velmi přísné, zvládli je splnit pouze ti, kteří se zdokonalili ve všech směrech. V historii však existovali i relativně velmi mladí mistři, kteří zvládli titul získat ještě vůbec před dokončením výcviku svého prvního padawana. Příkladem může být mistr Obi-Wan Kenobi.\n\nVlastnění tohoto titulu bylo i nutnou podmínkou k tomu, aby mohl Jedi zasednout do Rady. Jedinou výjimkou v historii řádu byl Anakin Skywalker, kterého do Rady na základě svých mimořádných pravomocí dosadil kancléř Palpatine.\n\nTento titul měl jeden z dvanácti členů Rady, kterého si její členové zvolili jako svého předsedu. Měl na starosti administrativu související s činností Rady. V době (22 BBY) tento titul vlastnil Mace Windu, ovšem po bitvě o Geonosis se ho vzdal ve prospěch velmistra Yody, aby se mohl aktivněji účastnit bojů. Krom tohoto případu s Winduem bylo v dějinách řádu obvyklé, že tento titul vlastnil právě velmistr.\n\nVelmistr je titul pro hlavu celého řádu Jedi. Je volen všemi ostatními rytíři a do funkce uváděn zbylými členy Rady. Jedná se o nejlepšího, nejmoudřejšího a nejcharizmatičtějšího Jedie v celé generaci řádu. Zpravidla vykonává i funkci Mistra řádu (předsedy Rady). Ve filmové sérii je velmistrem Yoda.\n\nŘád Jedi byl založený 25 783 let BBY. Předchůdcem byl řád Je'daii, jehož zakladatelé byli v roce 36 453 BBY naloděni na záhadné vesmírné lodě \"Tho Yor\" a dopraveni na Tython v jádru galaxie (První migrace). Zde kromě filosofie a teologie studovali Sílu, v níž objevili světlou a temnou stranu. Mezi zakládající rasy patřili Catharové, Devaroniani, lidé, Mirialani, Noghriové, Selkathi, Sithové, Talidové, Twi'lekové, Wookijové a Zabrakové, kteří vybudovali vyspělé společenství Je'daiiů, čerpající moc z obou stran Síly. Je'daiiové se drželi v rovnováze na úzké hraně mezi světlem a temnotou a odchýlení se z ní bylo velkým přestupkem, který trestala celá planeta katastrofálními rozmary počasí. Tython byla totiž nebezpečná planeta, zvláště pro ty, kteří Silou nevládli.\n\nPo dvou tisících letech však byli na Sílu slabí potomci Je'daiiů natolik početní, že je jejich silnější bratři nedokázali před katastrofami nadále chránit, proto je vykázali na okolní obyvatelné planety soustavy (druhá migrace). Tam pak někteří Je'daiiové působili jako diplomaté při řešení svárů mezi státy, jež se tam zformovaly, a prováděli nábor, pokud tam objevili někoho talentovaného. Společnost takto fungovala po dalších 9 000 let.\n\nJenže kolem roku 25 793 BBY do osudu Je'daiiů promluvili Rakatové a jejich Nekonečné impérium, fungující na bázi temné strany Síly. Na Tython havaroval Xesh (lidský otrok rakatů, vycvičený v temné straně), jenž hledal bájný svět spojený se Sílou uvnitř jádra galaxie. Konfrontoval tři je'daiie svým \"Silomečem\" (angl. Forcesaber – rakatská obdoba světelného meče, vyrobená jinou technologií) a svou přítomností vyvolal nadmíru masivní bouři s mnoha oběťmi, jež nebyla na planetě viděna tisíciletí. Nakonec byl poražen mistry Je'daii a postaven před soud. Byl vypovězen na měsíc Bogan jako všichni, kteří se vychýlili z neutrální strany Síly k temné. A to navzdory protestům některých, že v životě nic jiného nepoznal, a chtěli ho přecvičit na Je'daiie. Tato událost byla jedna z mnohých, které vedly nakonec k rozštěpení řádu na dvě frakce: „Jedie“ a „pravé temné syny Tythonu“.\n\nNásledujících deset let vedly tyto frakce krvavé Silové války, přičemž temní utvořili legie jezdců, obsadili jeden z chrámů a připravovali útok na zbytek řádu. I ten již opustil pradávné principy a zvolil si světlou stranu Síly. Temná strana byla ve válce poražena, ale za cenu globálními katastrofami zdevastovaného Tythonu. Z řádu Je'daii zůstala jen hrstka přeživší frakce bojovníků za světlou stranu (Jediové). Ti po skončení bojů poznali děsivé následky účinků temné strany na těle i duši, takže se rozhodli nevrátit ke starému učení o rovnováze mezi světlem a temnotou. Na troskách starého řádu založili na Tythonu v roce 25 783 BBY řád Jedi, jenž studuje a užívá pouze světlou stranu Síly. Z důvodu charakteru planety reagovat na vychýlení balancu Síly bylo ihned rozhodnuto ji navždy opustit.\n\nExodus z Tythonu trval pro technickou nevyspělost lodí několik staletí. Jediové si vybrali k přesídlení neprobádaný divoký vesmír (nyní vnější pás), kde by se ukryli před Nekonečným impériem, než by byli připraveni mu čelit. Kolem roku 25 000 BBY nalezli planetu podobnou Tythonu, kterou pojmenovali Ossus, a usadili se na ní. Přibližně v tutéž dobu dorazili na Ossus i první prospektoři z nově vzniklé Republiky, od nichž se dozvěděli, že již žádní Rakatové nejsou. Přes počáteční váhání navázali s Republikou diplomatické styky. Když se seznámili s její ideou, vstoupili v roce 24 953 BBY do ní a zavázali se ochraňovat ji. V Republice vyhledali ostatní kulty zkoumající Sílu a přivedli jejich členy na Ossus, aby je zasvětili do učení Jediů, což po katastrofě na Tythonu urychlilo obnovu řádu. Ne vždy se asimilace ostatních kultů zdařila a výsledkem byl rozkol, který vešel do dějin jako První velké schizma.\nNa Ossusu dále zkoumali je'daiiské artefakty, které s sebou pobrali z Tythonu, a také artefakty po Xeshovi. Nejvíce je zaujal jeho \"Silomeč\", který se stal předlohou pro novou posvátnou zbraň Jediů, světelný meč. Jeho vývoj však trval ještě dalších 15 tisíc let a do té doby používali nadále obyčejné meče. V galaxii mezitím působili jako mírotvorci a pomáhali řešit spory mezi jednotlivými světy či sektory, ale odmítali se účastnit válek, jež Republika vedla ze zištných důvodů.\n\nV roce 11 987 BBY však došlo k převratu, když byl Nejvyšší kancléř Pers'lya zavražděn příslušníky radikální sekty Pius Dea a dosadili na jeho místo svého člena. Nový nejvyšší kancléř Contispex I. nastolil tisíc let trvající brutální teokratickou diktaturu, která galaxii pustošila křížovými výpravami na světy ne-lidí. Řád Jedi tuto agresivní politiku veřejně odsoudil a v roce 11 933 BBY vypověděl Republice všechny dohody, vyhlásil nezávislost Ossusu a stáhl z misí všechny rytíře. Po celou éru Pius Dea probíhaly vášnivé diskuze s Radou, jež odmítala zasahovat do dění, aby nevypukla otevřená válka mezi Jedii a Republikou. Většina Jediů s tímto přístupem souhlasila, ale někteří přesto bojovali proti sektě na vlastní pěst. Kolem roku 11 100 BBY přiletěla na Ossus Caamasijská delegace, aby Jedie přiměla k zásahu proti Pius Dea. Jediové postupně infiltrovali sektu a rozkládali ji zevnitř. Pak se v roce 10 966 BBY tajně spojili s \"Úřadem pro Lodě a Služby\", který nainstaloval zavirovaný navigační software do „katedrálních“ křižníků a vyřadili je ze hry. Oslabenou flotilu pak nalákali do bitvy o Uquine, kde ji po boku Huttů, Caamasijů a dalších dorazili. Během bitvy provedli Jediové výsadek na republikovou vlajkovou loď, kde zatknuli Nejvyššího kancléře Contispexe XIX. Na Caamasu ho postavili před soud a uvěznili. Novým kancléřem se stal velmistr Biel Ductavis, jenž zahájil dvoutisíciletou éru obnovy galaxie a usmíření ras po pius-deaské hrůzovládě.\n\nV roce 7 003 BBY došlo k druhému velkému schizmatu, když povstali temní Jediové. Nastala série konfliktů zvaná Stoletá temnota, kdy došlo k úpadku řádu a vyhnání padlých temných Jediů z prostoru Republiky. Ti nalezli na okraji známé galaxie planetu Korriban, obývanou Sithy, pro které se stali bohy. Od té doby si tito temní Jediové sami říkali Sithové a až do své smrti všem vládl Temný Pán ze Sithu. V roce 5 000 BBY se náhle vrátili do Republiky a vypukla Velká hyperprostorová válka, kterou rytíři Jedi pro Republiku vyhráli, ovšem za cenu ohromných ztrát a nešťastného sithského holocaustu. Jediové se domnívali, že byli Sithové vyhubeni, ale nestalo se tak. Přeživší praví Sithové v Neznámých regionech galaxie pozvolna obnovovali svou civilizaci a přísahali Republice krutou pomstu.\n\nO 1000 let později vypukla série nejničivějších válek v historii. Během 50 let se galaxií prohnala nejprve Velká sithská válka, v níž podstatná část řádu propadla temné straně díky Exaru Kunovi. Akademie na Ossusu byla zničena a spolu s ní se nenávratně ztratila podstatná část jedijského učení. Jedijové v této krizi našli útočiště v právě dokončeném chrámu na Coruscantu, ale o 20 let později zaútočili Mandaloriané, proti nimž řád nechtěl zasahovat, neboť se z války s Exarem Kunem a ze ztráty Ossusu ještě nevzpamatoval. Mnozí rozhodnutí Rady nerespektovali a odešli bojovat. Velel jim Revan a Malak. Oba sice přinesli vítězství, ale nakonec Republiku sami napadli jakožto Sithští lordi a rozpoutali destruktivní jedijskou občanskou válku. Po ní byl řád hluboce otřesen, neboť zbyla jen necelá stovka členů a ti začali zpochybňovat své vlastní učení. Revan pak začal hledat své ztracené vzpomínky a spolu s ním začal mizet i ten zbytek Jediů. Nastal totiž temný konflikt vedoucí k vyhlazení řádu, za nímž stál tzv. Sithský Triumvirát. Řád však přežil díky Vypovězené, jež shromáždila novou generaci Jediů, nezkaženou minulými chybami.\n\nŘád Jedi byl kolem roku 3 650 BBY schopen i díky Revanovým kontroverzním činům čelit hrozbě obnoveného Impéria, jemuž vládli Sithové přeživší Velkou hyperprostorovou válku. Konflikt vedl k rozdělení galaxie a \"Studené válce\", během níž se řád nakrátko vrátil na Tython. Sithové byli nakonec i tentokrát poraženi. Dalším konfliktům Jediové čelili v letech 2-1 000 let BBY, kdy řád působil dost militantně a ovládal nejvyšší úřady, včetně kanceláře Nejvyššího kancléře. Během té doby totiž Republika existovala jen jako Coruscant a okolí a zbytek galaxie byl pod vládou Sithů, jejichž další \"definitivní\" porážka přišla po památné sedmé bitvě o Ruusan, která odstartovala dalekosáhlé změny.\n\nNový Nejvyšší kancléř Tarsus Valorum odstavil v roce 1000 BBY svými dekrety Jedie od moci nad Republikou a podřídil jejich činnost senátní kontrole. Řád Jedi také zpřísnil výklad svého kodexu a zakázal přijímat ke studiu dospělé a starší děti, a přísně zakázal rytířům sňatky. Ty sice byly zakázané i dříve, ale nyní bylo dodržování pravidel důsledné, aby v budoucnu nevzniklo žádné nové bratrstvo Sithů, o nichž se opět domnívali, že byli definitivně poraženi.\n\nMýlili se. Darth Tenebrous se svým mistrem otevřeli o 800 let později ránu v Síle, aby posílili temnou stranu a nastartovali velký plán Darth Banea, jediného přeživšího Sitha z ruusanské sedmé bitvy. V roce 32 BBY pak do chrámu Jediů přivedl mistr Qui-Gon Jinn mladého Anakina Skywalkera, o němž byl přesvědčen, že je vyvoleným, který nastolí rovnováhu v Síle. Také přinesl znepokojivou zprávu o návratu Sithů, ale netušili, že se jim podařilo infiltrovat nejvyšší místa Republiky. Nejvyšší kancléř Palpatine byl totiž sithský lord, po němž Jediové neúspěšně 13 let pátrali, a ovládal jak Republiku, tak její nepřátele, separatisty. To vše proto, aby vyhladil Jedie a pomstil se za porážku Sithů u Ruusanu, a aby ovládl galaxii. Zrežíroval Klonové války, na jejichž konci se svému neformálnímu žákovi Anakinovi Skywalkerovi, jehož celá léta nahlodával na temnou stranu Síly, představil jako Temný pán ze Sithu. Přesně podle jeho plánu pak Anakin informoval mistry Jedie, kteří se pokusili kancléře zatknout. Do toho měl Anakin také zasáhnout a zpečetit svůj definitivní pád. Přijal jméno Darth Vader a spolu s Palpatinem se pustili do čistky, známé jako Rozkaz 66.\n\nVětšina Jediů na bojištích při výkonu rozkazu klonovými vojáky zahynula a téměř všichni Jediové přítomní v chrámu zahynuli rukou Vadera. Několik jich však přežilo a Obi-Wan úspěšně konfrontoval svého žáka, nyní Vadera, na Mustafaru, zatímco mistr Yoda neuspěl na Coruscantu proti císaři Palpatinovi, který mezitím vyhlásil Impérium. Oba se pak ukryli, aby se vrátili na scénu ve vhodnou chvíli, až Anakinovy děti z tajného svazku dospějí a budou připraveny. Ostatní přeživší Jediové byli postupně několik let nemilosrdně loveni Vaderem a jeho 501. legií.\n\nMistr Kenobi i Yoda pak o 19 až 22 let později cvičili Luka Skywalkera v Síle jakožto (před)poslední naději. Lukovi se povedlo Vadera nakonec porazit v boji a uspěl i proti snahám Palpatina svést ho na temnou stranu. Rozzuřený Palpatine chtěl Luka umučit blesky, ale podcenil situaci. Vader se nedokázal dívat na smrt svého syna a Palpatina zabil, čímž naplnil proroctví o obnovení rovnováhy v Síle. Sám potom zemřel.\n\nLuke Skywalker se pak v letech po bitvě o Endor a po obnovení Republiky pustil do obnovení řádu Jedi. Začínal prakticky od nuly, neboť se dochovalo málo artefaktů starého řádu. Přidělil si titul mistra a vyhledal několik v Síle schopných jedinců a založil na Yavinu 4 jedijské praxeum. Jak získával více a více informací o starém řádu, tak průběžně aktualizoval své učební metody. Tito noví Jediové ochraňovali Novou Republiku nejen před zbytky Impéria, ale i před invazí Yuuzhan Vongů.\n\nNový řád Jedi se od starého lišil v mnoha věcech. Jediové opět směli mít rodiny (sám Luke Skywalker se oženil s Marou Jade a měl syna) a byli přijímáni i dospělí zájemci o studium Síly.\n\nK náboženství Jedi se hlásí i mnoho reálných lidí. V České republice bylo při \"Sčítání lidu, domů a bytů 2011\" předběžně sečteno 15 070 osob hlásících se, jak sám Český statistický úřad uvádí, „k morálním hodnotám rytířů Jedi z filmové ságy Hvězdných válek“.\n\n\n"}
{"id": "39400", "url": "https://cs.wikipedia.org/wiki?curid=39400", "title": "Kostel svatého Víta", "text": "Kostel svatého Víta\n\nKostelů zasvěcených sv. Vítu je více:\n\n\nSvatému Vítu je i spoluzasvěceno:\n"}
{"id": "39402", "url": "https://cs.wikipedia.org/wiki?curid=39402", "title": "Hmotnostní koncentrace", "text": "Hmotnostní koncentrace\n\nHmotnostní koncentrace je podíl hmotnosti rozpuštěné látky a objemu vzniklého roztoku. Jednotkou hmotnostní koncentrace je g/l. \n\nNaproti tomu hmotnostní zlomek je podíl hmotnosti složky (m, m, …) k hmotnosti celé směsi. Je to bezrozměrná veličina.\n\nSoučet hmotnostních zlomků všech složek směsi je roven 1, tzn. hmotnostní zlomek nabývá hodnot od 0 do 1.\n"}
{"id": "39403", "url": "https://cs.wikipedia.org/wiki?curid=39403", "title": "Objemová koncentrace", "text": "Objemová koncentrace\n\nObjemová koncentrace je vyjádření objemového poměru množství určité látky v celkovém množství.\n\nJe to bezrozměrná veličina. Udává se například:\n\n"}
{"id": "39405", "url": "https://cs.wikipedia.org/wiki?curid=39405", "title": "Molární koncentrace", "text": "Molární koncentrace\n\nMolární koncentrace (molarita nebo látková koncentrace) je vyjádření množství molů určité látky v celkovém objemu směsi.\n\nTato veličina se označuje \"c\". V tomto článku je značka veličiny doplněna indexem označující danou složku směsi. Podle normy se doporučuje uvádět značky pro dané složky směsi v závorkách na stejném řádku, např. \"c\"(HSO).\n\nkde \"n\" je látkové množství složky A a \"V\" je celkový objem roztoku.\n\nHlavní jednotka v soustavě SI je mol m.\n\nV praxi se často udává v jednotkách mol/l (mol/dm³), značených též jako M. Tento způsob vyjadřování koncentrace se velmi často používá v analytické chemii. Obě poslední možnosti však již nejsou v souladu s pravidly značení v SI, proto se od nich upouští a nahrazují se stejně velkým dílem hlavní jednotky 1000 mol m.\n\nkde \"M\" je molární hmotnost a \"m\" je hmotnost složky A, \"ρ\" je hmotnostní koncentrace.\n\n"}
{"id": "39410", "url": "https://cs.wikipedia.org/wiki?curid=39410", "title": "Emfyteuze", "text": "Emfyteuze\n\nEmfyteuze (řecky \"ἐμφύτευσις\", latinsky = dědičný nájem) je feudální forma dědičného nájmu půdy a to buď na delší dobu, nebo navždy. Je spojována jak s vesnickým, tak městským prostředím vrcholného středověku (období kolonizace). Za pronájem půdy se nájemce zavazoval platit pravidelně dávky anebo pracovat na vrchnostenské půdě. Poplatek či stanovená práce závisela na velikosti lánů a plužiny. Většinou měl nájemce právo se svolením vrchnosti půdu prodat nebo ji svobodně odkázat.\n\nPodle emfyteutického práva byly nejen zakládány nové vesnice a města, ale byla na něj převáděna i starší sídliště, která se dosud řídila českým právem.\n\nBývá považované za jeden z konstrukčních prvků celého souboru změn, které stály u přerodu raně středověké společnosti ve vrcholně středověkou (viz vrcholně středověká transformace). Mísí se v něm právo civilní, trestní a dále i různé místní zvyklosti. Její původ se hledá v holandském právu, které si přinesli kolonisté, kteří od poloviny 12. století pronikali skrze Sasko za Labe. Dalším zdrojem bylo právo franské, které si přinášeli kolonisté z jihu a jihozápadu. Skrze Míšeňsko, kde tyto dva právní systémy splynuly, se přes Slezsko dostala na Moravu a do Čech. Nelze je ovšem spojovat výhradně s německým obyvatelstvem, etnicita kolonistů byla různorodá.\n\nCílem emfyteuze bylo více zainteresovat nájemce na zlepšování podmínek obdělávání půdy. Dalším výrazným faktorem bylo převedení naturálních dávek na peněžní rentu, vrchnost tak získala pravidelný peněžní příjem.\n\nZ mnoha hledisek byl tento nový způsob soužití výhodný i pro nájemce. Právní vztahy se stabilizovaly; půdu rolník získal dědičně a pokud si zakoupil i právo odúmrti, mohl prakticky neomezeně rozhodovat, komu půdu odkáže. Velkou výhodou se z dlouhodobého hlediska stalo i finanční břemeno, neboť reálná hodnota mince během pozdního středověku klesala, zatímco tyto stálé platy byly ze své povahy neměnné.\n\nPůvodně ve 13. století se objevuje v pramenech pojem \"německé právo\" resp. \"právo Němců\", výjimečně \"právo lenní\" nebo \"právo dědické\" (ale to mělo význam i plné koupě půdy). To je v době, kdy většina listin směřovala od panovníka k vrchnosti, které se povolovalo založit město či osadu.\n\nAž později se objevily další názvy a to již v etapě, kdy se německé právo začalo chápat jako právní opatření, které vrchnost adresovala přímo měšťanům či osadníkům. V pramenech jsou užívány označení \"purkrecht\", \"emfyteutické právo\", \"zákupné\", \"podací\", \"lesní právo\", zřídka \"soukromé právo\")\n\nPříkladem uzavřené dohody je záznam o vzniku vesnice Štěpánov:\n\n„\"Budiž známo, že my, Budiš, opat kláštera v Hradišti, jsme se souhlasem bratří udělili a darovali jakousi novou osadu jménem Štěpánov rychtáři ze Štěpánova a jeho synům, aby ji po vykácení okolního lesa založili v míru a klidu, avšak s tou podmínkou, že po skončení období svobody a v dříve uvedené lhůtě bude každý lán povinen platit věrdunk stříbra, 1 vědro pšenice, 1 žita, 2 vědra ovsa a 3 pocty, totiž na Vánoce 4 kuřata, na Velikonoce 40 vajec a na svatodušní svátky 4 sýry; že nám bude povinen dávat pro naši přízeň 20 denárů, panu biskupovi 6 denárů desátku a dalších 6 ročně na opravu mostů v okolí Olomouce. Panu králi ať je připraven přivést klidného, dobře vypraveného koně, bude-li třeba. Podobně budiž povinen platit všeobecné berně neboli daně našeho pana krále zároveň s poddanými nebo lidmi svými, kdykoli bude vyzván, tak jako jiní poddaní usedlí na statcích našeho opatství. Mimo to jsme na věčné časy dali řečenému rychtáři a jeho synům v majetek 3 svobodné lány a vymýtí-li víc lánů přes počet 50, bude také každý desátý jeho. Rovněž bude mít jeden svobodný mlýn hospodu a každý třetí denár z řečené vesnice. Bude mít taktéž kováře a pekaře, řeznický krám a ševce. Pojednáno léta páně 1273, dáno v Hradišti na den sv. Víta…\"“\n\n"}
{"id": "39414", "url": "https://cs.wikipedia.org/wiki?curid=39414", "title": "Dobřenický dub", "text": "Dobřenický dub\n\nDobřenický dub je památný strom u obce Dobřenice v okrese Hradec Králové. Mohutný a zdravý dub letní (\"Quercus robur\") roste v lesním porostu asi 400 m na západ od drůbežárny v úzkém pásu lesa pomístně nazývaného Na nohavici. Obvod jeho kmene měří 450 cm a koruna stromu dosahuje do výšky 30 m. Dub je chráněn od roku 1993 pro svůj vzrůst.\n\n\n"}
{"id": "39418", "url": "https://cs.wikipedia.org/wiki?curid=39418", "title": "Kurt Student", "text": "Kurt Student\n\nKurt Arthur Benno Student (12. května 1890 – 1. července 1978) byl vysoce vyznamenaný německý bojový pilot z první světové války a pozdější generálplukovník (\"Generaloberst\") německé Luftwaffe za druhé světové války, kdy byl architektem a velitelem německých výsadkových vojsk. Mimo jiné byl držitelem mnoha vojenských vyznamenání včetně Rytířského kříže železného kříže s dubovými ratolestmi.\n\nKurt Student se narodil 12. května roku 1890 ve vesnici Birkholz v pruské provincii Braniborsko. Ve svých jedenácti letech přestoupil ze základní školy na královskou pruskou vojenskou akademii v Postupimi. Po jejím dokončení na jaře roku 1910 byl k 3. březnu zařazen jako praporčík (\"Fähnrich\") k 1. praporu horských myslivců ‘Yorck von Wartenburg’ (\"1. Jäger-Battalion ‘Yorck von Wartenburg’\") v Ortelsburgu.\n\nK počátku května téhož roku nastoupil na vojenskou školu v Gdaňsku, kde studoval až do počátku března následujícího roku. Po dokončení se vrátil zpět k 1. praporu horských myslivců ‘Yorck von Wartenburg’ a zde zůstal až do 1. srpna roku 1913. Následně se Student, již v hodnosti poručíka (\"Leutnant\"), přihlásil na pilotní výcvik na vojenské pilotní škole v Berlíně-Johannisthalu. Pilotní kurz dokončil ke konci ledna roku 1914 a následně začal sloužit u letecké vojenské základny v Poznani. Zde byl v červnu téhož roku zařazen jako pilot k místnímu 2. leteckému praporu (\"Flieger-Bataillon 2\").\n\nV srpnu stejného roku ho však čekalo další přeložení a to tentokrát k 17. polnímu leteckému praporu (\"Feld-Flieger-Bataillon 17\") s nímž byl následně odvelen na východní frontu, kde se utkával na haličské frontě s carskými leteckými jednotkami. V únoru roku 1916 se mladý nadporučík Student vrátil na západní frontu, kde čelil francouzským a britským letadlům jako bojový pilot 19. bojového oddílu (\"Kampfstaffel 19\") od 4. bojové eskadry (\"Kampfgeschwader 4\"), která spadala pod nejvyšší armádní velení.\n\nNa podzim roku 1916 byl přeřazen jako pilot k 9. bojové eskadře (\"Jagdstaffel 9\"), kde o necelý týden později převzal velení celé jednotky. Ve velení eskadry zůstal Student až do května následujícího roku, kdy byl zraněn ve vzdušném souboji nepřátelským letounem a až do července téhož roku se ze svých zranění léčil.\n\nFunkce velitele bojové eskadry ho čekala i po návratu na frontu, avšak tentokrát byl zařazen k eskadře spadající přímo pod 3. armádu generálplukovníka Karla von Einema.\n\nVe velení byl vystřídán až ke konci února roku 1918, kdy byl zařazen k 3. leteckému záložnímu oddílu (\"Fliegerersatz-Abteilung 3\") ve městě Gotha. K počátku následujícího měsíce byl zkušený pilot Student jmenován velitelem této letecké jednotky.\n\nKe konci května téhož roku byl Student povýšen do hodnosti kapitána (\"Hauptmann\") a byl jmenován do funkce velitele oddělení pro experimenty a vědu u leteckého velení. V této funkci přečkal Student válku a zůstal zde až do konce září roku 1919.\n\nBěhem své služby v první světové válce byl Student jednou raněn v boji a propracoval se až do hodnosti kapitána (\"Hauptmann\"). Krom řady vyznamenání jako je např. rytířský kříž královského pruského domácího řádu Hohenzollernů s meči nebo obou tříd pruského železného kříže se mohl pyšnit šesti potvrzenými vítězstvími ze vzdušných soubojů.\n\nV meziválečném období pracoval Student v oblasti vojenského výzkumu a vývoje. Versaillská smlouva nezakazovala provoz kluzáků, proto se Student soustředil na tuto oblast. Byl rovněž několikrát přítomen leteckým cvičením Rudé Armády, podle historiků šlo o inspiraci pro jeho pozdější letecké operace. Po obnově luftwaffe se Student z armády a vrátil se zpět k letectvu, navíc ho Hermann Göring jmenoval vedoucím výcvikových středisek. V červenci 1938 pak byl jmenován velitelem vzdušných a výsadkových jednotek, v době, kdy začala II. světová válka, byl už velícím generálem 7. letecké divize a 1. německé výsadkové divize.\n\nStudentova jednotka nebyla nasazena při invazi do Polska a ve svých prvních akcích se příliš nevyznamenala. V Holandsku po začátku bojů o Haag dne 10. května 1940 nedokázali obsadit tři letiště a Němci tu utrpěli obrovské ztráty. Student byl v následných bojích o Rotterdam zasažen do hlavy (i když se později jeho zranění vysvětlovalo různě) a málem upadl do zajetí – zachránit se ho podařilo až 14. května při nechvalně známém bombardování Rotterdamu. \n\nPodílel se zejména na přípravě úspěšného úderu na belgickou pevnost Eben-Emael, za což byl vyznamenán Rytířským křížem železného kříže s dubovými ratolestmi za odvahu. \n\nV lednu 1941 byl Student jmenován velícím generálem XI. oddílu Freikorps – šlo o nově zformovanou jednotku německých vzdušných sil. Byl pověřen velením operace Merkur, což byla vzdušná invaze na Krétu. Nakonec se podařilo ostrov dobýt, ovšem za cenu nesmírných ztrát, což vedlo Hitlera k zákazu jakýchkoli podobných akcí. Po kapitulaci Kréty 31. května 1941 zde Student zůstal jako dočasný velitel ostrova a na Göringův příkaz zahájil rozsáhlé represe proti místnímu obyvatelstvu (mezi nejhorší akce patřily masakry Kondomari a Randa Kandanos). \n\nV roce 1943 byl Student požádán majorem Haraldem Morsem, aby naplánoval operaci Unternehmen Eiche k osvobození italského diktátora Benita Mussoliniho. Pod velením majora Otty Skorzenyho se povedlo prakticky bez jediného výstřelu Duceho osvobodit z horského hotelu Campo Imperatore. I za tuto akci dostal Student vyznamenání v podobě Železného kříže.\n\nDalší kroky Studenta směřovaly přes Itálii do Francie, kde se zúčastnil obrany pobřeží při invazi spojenců v Normandii (1944). Stanul v čele 1. armády parašutistů a pokoušel se zhatit britskou operaci Market Garden u Arnhemu. Už v roce 1945 se přemístil na východní frontu v oblasti Šlesvicko-Holštýnsko, kde měl převzít armádní skupinu Vistula, v dubnu 1945 byl ale zajat u Mecklenburgu britskými vojáky dřív, než se mohl chopit velení.\n\nKurt Student byl v roce 1947 obžalován v osmi bodech za týrání a vraždy vězněných vojáků, kterých se dopustily jeho jednotky na Krétě, stejně jako za zločiny proti civilnímu obyvatelstvu tamtéž (Kondomari, Alikianos, Kandanos). Vina mu byla prokázána ve třech z osmi žalob, ale na výši jeho trestu mělo dopad svědectví velitele 4. novozélandské brigády Lindsay Merritta Inglise. Student byl nakonec odsouzen k pěti letům vězení, ale už v roce 1948 mu byl ze zdravotních důvodů trest předčasně ukončen. Student žil dále v Německu, kde také v roce 1978 zemřel.\n\n\n\n"}
{"id": "39419", "url": "https://cs.wikipedia.org/wiki?curid=39419", "title": "Obec s pověřeným obecním úřadem", "text": "Obec s pověřeným obecním úřadem\n\nPověřený obecní úřad je obecní úřad, který v rámci přenesené působnosti vykonává na svém území státní správu v rozsahu přiznaném „obcím s pověřeným obecním úřadem“. Obvykle tuto státní správu vykonává také pro ostatní obce v okolí. Obec s pověřeným obecním úřadem se někdy označuje jako obec II. typu nebo obec II. stupně (obcí I. stupně je každá obec, obcí III. stupně obec s rozšířenou působností).\n\nPověřený obecní úřad rozhoduje v prvním stupni ve správním řízení o právech a právem stanovených povinnostech fyzických a právnických osob, pokud zákon nestanoví jinak.\n\nNěkteré z pověřených obecních úřadů jsou zároveň i obecními úřady obcí s rozšířenou působností, z čehož vyplývají další působnosti státní správy.\n\nVětšina obcí s pověřeným obecním úřadem jsou města, výjimkami jsou například obce Hlubočky, Kamenice, Velká nad Veličkou či Osoblaha (do roku 2015 také Jesenice, než se stala městem).\n\nTypickými působnostmi specifickými pro pověřené obecní úřady jsou působnost matričního úřadu a působnost stavebního úřadu. \n\n"}
{"id": "39427", "url": "https://cs.wikipedia.org/wiki?curid=39427", "title": "František Pavlíček", "text": "František Pavlíček\n\nFrantišek Pavlíček (20. listopadu 1923 Lukov – 29. září 2004 Praha) byl český dramatik a scenárista.\n\nFrantišek Pavlíček vystudoval slavistiku a estetiku na Filosofické fakultě UK. Od roku 1950 působil jako redaktor Československého rozhlasu, později i jako dramaturg ve Filmovém studiu Barrandov. Roku 1965 se stal uměleckým ředitelem Divadla na Vinohradech, kterým byl až do roku 1970. Po roce 1970 byl pro svou angažovanost v roce 1968 (byl angažovaný komunista, v letech 1968–1969 byl členem ÚV KSČ) nucen opustit veškerá místa v kultuře a stal se zakázaným autorem. Od té doby až do roku 1989 pracoval v několika dělnických profesích. V tomto období byly jeho hry hrány pod různými pseudonymy či jmény jeho přátel.\n\nRoku 1977 podepsal Chartu 77.\n\nRoku 1990 byl jmenován ústředním ředitelem Československého rozhlasu, kterým byl až do svého odchodu do důchodu v roce 1992.\n\n18. října 2002 obdržel čestné občanství v rodné obci Lukov.\n\n\n\nV tomto oboru se staly známější jeho dramatizace jiných autorů, než jeho vlastní hry.\n\n\n\n\n\n\n\n\n"}
{"id": "39433", "url": "https://cs.wikipedia.org/wiki?curid=39433", "title": "Huzová", "text": "Huzová\n\nObec Huzová (1869 \"Německá Husová\", 1880–1910 \"Německá Huzová\", 1921–1951 \"Německá Húzová\"; německy \"Deutsch Hause\") se nachází v okrese Olomouc v Olomouckém kraji. Leží v Nízkém Jeseníku, asi 9 km severně od Šternberka u silnice do Rýmařova a protéká jí říčka Sitka. Žije zde obyvatel.\n\n\nPrvní písemná zmínka o obci pochází z roku 1141, kdy je zmíněna v zakládací listině olomoucké kapituly olomouckého biskupa Jindřicha Zdíka. Jako centrum kolonizace zdejšího kraje je zároveň nejstarší zmíněnou osadou na Rýmařovsku. Huzová se stala ve 13. století biskupským statkem, počátkem 14. století lenním statkem olomouckého biskupství (nejčastěji drženým pány ze Sovince), a to až do roku 1606, kdy kardinál Dietrichstein tento lenní statek prodal městu Olomouci. Huzová pak Olomouc zásobovala především stavebním i palivovým dřívím, významné bylo i pěstování lnu a tkalcovství. Roku 1643 byla Huzová vypleněna švédskými vojsky, v letech 1651 a 1787 vyhořela.\n\nDrtivá většina obyvatel byla německé národnosti. V roce 1938 byla obec v rámci Sudet připojena k nacistickému Německu. Po druhé světové válce bylo původní obyvatelstvo vysídleno a Huzová byla dosídlena Čechy z vnitrozemí, přesídlena sem byla ale i chorvatská menšina z jižní Moravy. V poválečném období také zanikla značná část zdejších domů.\n\nOd roku 1850 byla Huzová jako samostatná obec součástí politického i soudního okresu Šternberk, v roce 1949 součást okresu Rýmařov, od roku 1960 okresu Bruntál a od roku 1. ledna 2005 je součástí okresu Olomouc. Dosavadní samostatná obec Arnoltice byla připojena roku 1961, podobně Veveří v roce 1971.\n\n\n\n\n"}
{"id": "39437", "url": "https://cs.wikipedia.org/wiki?curid=39437", "title": "Osoblaha", "text": "Osoblaha\n\nOsoblaha ( \"Hotzenplotz\") je obec ležící v okrese Bruntál nedaleko hranic s Polskem. Žije zde obyvatel a rozloha jejího území činí 1 816 ha. V Osoblaze se nachází konečná stanice úzkorozchodné železniční trati vedoucí z Třemešné. Osoblaha je sídlem svazku obcí \"Mikroregion - Sdružení obcí Osoblažska\" a místní akční skupiny \"Rozvoj Krnovska\".\n\nMěsto Osoblaha sousedí na severovýchodě a východě s gminami Slezské Raclavice a Hlubčice v Polsku, na jihu s Bohušovem, na jihozápadě s Dívčím Hradem a na západě s Hlinkou. Od okresního města Bruntál je vzdáleno 36,5 km a od krajského města Ostrava 64 km.\n\nGeomorfologicky patří Osoblaha k provincii Středoevropská nížina, subprovincii Středopolské nížiny, oblasti Slezská nížina (geomorfologický celek Opavská pahorkatina, podcelek Osoblažská nížina); jen nejzápadnější cíp katastru, v okolí \"Osoblažského lesa\" patří k provincii Česká vysočina, subprovincii Krkonošsko-jesenické (Sudetské), oblasti Jesenické (Východosudetské) (geomorfologický celek Zlatohorská vrchovina, podcelek Jindřichovská pahorkatina). Zde také dosahuje území Osoblahy nejvyšších nadmořských výšek (přes 290 m n. m.); jinak je nejvyšším kopcem nad Osoblahou \"Červenice\" (285 m n. m.).\n\nÚzemí Osoblahy patří do povodí Odry, resp. řeky Osoblahy, která městem protéká z jihu na sever. Samotné město se nachází na soutoku řeky Osoblahy s \"Lesným potokem\". Severněji, v části Studnice, se do řeky vlévá ze západu říčka \"Prudník\".\n\nÚzemí města pokrývá z 80 % zemědělská půda (68 % orná půda, 10 % louky a pastviny), z 10 % les a z 8 % zastavěné a ostatní (např. průmyslové) plochy.\n\nOsoblaha se nečlení na části, má ale dvě katastrální území:\n\nTyto samostatné obce byly dříve částmi obce obce Osoblaha: Slezské Pavlovice (od roku 1961 do 23. listopadu 1990), Dívčí Hrad (od 30. dubna 1976 do 23. listopadu 1990) a Hlinka (od 1. ledna 1980 do 23. listopadu 1990).\n\n\nPrvní písemná zmínka o obci pochází z roku 1233. Bývala městem, do roku 1945 s takřka intaktně zachovaným historickým jádrem. Na konci druhé světové války byla z 90 % zničena. Protože po válečné zkáze následoval odsun německých obyvatel a neúplné dosídlení, byly v rámci odstraňování trosek často zbořeny i domy, které by jinak byly opravitelné. V roce 1962 byly odstřeleny i trosky cenného městského kostela. Současná zástavba je proto nyní v drtivé většině novodobá.\n\nPočet obyvatel Osoblahy (včetně Osoblahy-Židovské Obce, Tošovic a Studnice) podle sčítání nebo jiných úředních záznamů:\n\nV Osoblaze je evidováno 175 adres, vesměs čísla popisná (trvalé objekty). Při sčítání lidu roku 2001 zde bylo napočteno 144 domů (z čehož 1 v místní části Studnice), z toho 128 trvale obydlených.\n\nV areálu parku naproti koupaliště je kemp s desíti dřevěnými chatkami (celková ubytovací kapacita je 42 lůžek v chatkách) a s prostorem pro 50 stan a asi pět karavanu Vedle koupaliště je parkoviště přibližně pro 30 vozidel.\n\n\n\n\n\n\n\n"}
{"id": "39438", "url": "https://cs.wikipedia.org/wiki?curid=39438", "title": "Oborná", "text": "Oborná\n\nOborná (do 1947 Špilendorf; německy \"Spillendorf\") je obec ležící v okrese Bruntál. Má obyvatel a její katastrální území má rozlohu 533 ha.\n\nPrvní písemná zmínka o obci pochází z roku 1408. Od roku 1961 do 31. prosince 1991 byla Oborná částí obce Bruntál.\n\nPočet obyvatel Oborné podle sčítání nebo jiných úředních záznamů:\nV Oborné je evidováno 121 adres, vesměs čísla popisná (trvalé objekty). Při sčítání lidu roku 2001 zde bylo napočteno 87 domů, z toho 77 trvale obydlených.\n\n"}
{"id": "39439", "url": "https://cs.wikipedia.org/wiki?curid=39439", "title": "Nová Pláň", "text": "Nová Pláň\n\nNová Pláň (1869–1910 \"Novopláň\"; německy \"Neurode\") je obec ležící v okrese Bruntál. Její katastrální území má rozlohu 171 ha. Žije zde obyvatel, čímž se obec řadí mezi obce v Česku s nejnižším počtem obyvatel.\n\nPrvní písemná zmínka o obci pochází z roku 1680. V letech 1961–1978 byla Nová Pláň částí obce Karlova Pláň. Od 1. ledna 1979 do 31. prosince 1992 byla Nová Pláň část města Bruntál.\n\nPočet obyvatel Nové Pláně podle sčítání nebo jiných úředních záznamů:\nV Nové Pláni je evidováno 30 adres, vesměs čísla popisná (trvalé objekty). Při sčítání lidu roku 2001 zde bylo napočteno 11 domů, z toho 7 trvale obydlených.\n\n"}
{"id": "39440", "url": "https://cs.wikipedia.org/wiki?curid=39440", "title": "Mezina", "text": "Mezina\n\nMezina (německy \"Messendorf\", polsky \"Mezyna\") je obec ležící v okrese Bruntál. Má obyvatel a její katastrální území má rozlohu 1 138 ha. Téměř celé katastrální území obce včetně celé zástavby leží ve Slezsku.\n\nObec Mezina byla založena v roce 1258 poblíž hranice Moravy a dnešního českého, kdysi rakouského Slezska, za vlády českého krále Přemysla Otakara II., krále železného a zlatého, markraběte moravského. Královský místodržící, olomoucký biskup, Sas Bruno ze Schauenburka, spolehlivá opora královské moci, nechal kromě jiných založit i Mezinu a to již patrně podruhé. Původní kolonisté ovládali těžbu a zpracování hornin, železa, zlata a stříbra. Lokátor založil Mezinu klasicky, tj. páteřním způsobem kolem potoka, s možností mlýna v dolní části obce a dvory, k nimž posléze náležely šňůry polí a lesa. První písemná zmínka o obci Mezina je z roku 1334. Osud Meziny byl vždy spjat s městem Bruntál, mnohdy byla obec i jeho součástí jako šosovní. Příznivá poloha obce vzhledem k Bruntálu znamenala i relativní bezpečnost obyvatel a možnost prosperity obce.\n\nV obci vznikla v roce 1830 továrna na kovové zboží a strojírna J. Schenk, která měla k roku 1910 160 zaměstnanců. V roce 1831 vynikla papírna, která po roce 1850 zanikla. Roku 1851 vynikla prádelna lnu a roku 1888 výroba výšivek, dámského prádla a zástěr. Byla zde i továrna na klobouky. Od roku 1930 až do 70. let byl v Mezině provozován čedičový lom. V obci se k roku 1900 připomíná i záložna. Od roku 1894 zde byl hasičský spolek a k roku 1925 se připomíná zemědělský spolek. K roku 1880 se připomíná obecná škola, která měla roku 1900 jednu třídu.\n\nObec byla obsazena Rudou armádou 7. května 1945, a poté následoval odsun německého obyvatelstva. Až do té doby šlo prakticky o čistě německou obec. K 1. lednu 1954 došlo ke změně katastrální hranice obce, když na základě usnesení MNV obcí Karlovce, Meziny a Razové byl původě moravský katastr obce Karlovce rozšířen o kolonie těchto dvou slezských obcí, čímž získal své dnešní hranice a od té doby zasahuje Karlovec do Slezska.\n\nV období normalizace byla obec Mezina zařazena mezi obce tzv. ostatního významu a funkci střediskové obce plnila obec Moravský Kočov. Následně pak byla Mezina 1. ledna 1979 přičleněna k městu Bruntál. V roce 1974 byla na území obce vyhlášena stavební uzávěra. Výstavba v obci byla obnovena v roce 1985 až v souvislosti s vysídlováním obcí v zátopě vodní nádrže Slezská Harta. Administrativní částí města Bruntálu byla obec do 23. listopadu 1990.\n\nPočet obyvatel Meziny podle sčítání nebo jiných úředních záznamů:\nV Mezině je evidováno 120 adres : 107 čísel popisných (trvalé objekty) a 13 čísel evidenčních (dočasné či rekreační objekty). Při sčítání lidu roku 2001 zde bylo napočteno 80 domů, z toho 56 trvale obydlených.\n\n\n\n"}
{"id": "39441", "url": "https://cs.wikipedia.org/wiki?curid=39441", "title": "Razová", "text": "Razová\n\nRazová (německy \"Raase\", polsky \"Razowa\") je obec ležící v okrese Bruntál. Má obyvatel a její katastrální území má rozlohu 3 188 ha.\n\nPrvní písemná zmínka o obci pochází z roku 1288. Od roku 1781 se zde nachází kostel sv. Michala. K 1. lednu 1954 došlo ke změně katastrální hranice obce, když na základě usnesení MNV obcí Karlovce, Meziny a Razové byl původně moravský katastr obce Karlovce rozšířen o kolonie těchto dvou slezských obcí, čímž získal své dnešní hranice a od té doby zasahuje Karlovec do Slezska.\n\nPočet obyvatel Razové podle sčítání nebo jiných úředních záznamů:\nV Razové je evidováno 260 adres : 238 čísel popisných (trvalé objekty) a 22 čísel evidenčních (dočasné či rekreační objekty). Při sčítání lidu roku 2001 zde bylo napočteno 209 domů, z toho 127 trvale obydlených.\n\n\n\n\n"}
{"id": "39442", "url": "https://cs.wikipedia.org/wiki?curid=39442", "title": "Roudno", "text": "Roudno\n\nRoudno (německy \"Rautenberg\") je obec ležící u Slezské Harty v okrese Bruntál. Má obyvatel a její katastrální území má rozlohu 2 214 ha.\n\n\nPrvní písemná zmínka o obci pochází z roku 1397.\n\nPočet obyvatel celé obce Roudno podle sčítání nebo jiných úředních záznamů:\nV celé obci Roudno je evidováno 127 adres : 125 čísla popisná (trvalé objekty) a 2 čísla evidenční (dočasné či rekreační objekty). Při sčítání lidu roku 2001 zde bylo napočteno 94 domů, z toho 68 trvale obydlených.\n\nPočet obyvatel samotného Roudna podle sčítání nebo jiných úředních záznamů:\nV samotném Roudně je evidováno 114 adres : 112 čísel popisných a 2 čísla evidenční. Při sčítání lidu roku 2001 zde bylo napočteno 84 domů, z toho 63 trvale obydlených.\nSamospráva obce od roku 2016 vyvěšuje 5. července moravskou vlajku.\n\n"}
{"id": "39443", "url": "https://cs.wikipedia.org/wiki?curid=39443", "title": "Rudná pod Pradědem", "text": "Rudná pod Pradědem\n\nRudná pod Pradědem (do 1947 Vogelzejf, německy \"Vogelseifen\") je obec ležící v okrese Bruntál. Má obyvatel a její katastrální území má rozlohu 2 215 ha.\n\n\nPrvní písemná zmínka o vsi Stará Rudná pochází z roku 1377, první písemná zmínka o vsi Nová Rudná pochází z roku 1598. Ke sloučení obou obcí v jednu obec Rudná pod Pradědem došlo k 1. lednu 1950. Od 1. ledna 1980 do 22. listopadu 1990 pak byla Rudná pod Pradědem součástí obce Světlá Hora. Poté došlo k obnovení samostatnosti obce.\n\nPočet obyvatel Rudné pod Pradědem podle sčítání nebo jiných úředních záznamů:\nV Rudné pod Pradědem je evidováno 169 adres : 145 čísel popisných (trvalé objekty) a 24 čísel evidenčních (dočasné či rekreační objekty). Při sčítání lidu roku 2001 zde bylo napočteno 121 domů, z toho 89 trvale obydlených.\n\n"}
{"id": "39444", "url": "https://cs.wikipedia.org/wiki?curid=39444", "title": "Rusín", "text": "Rusín\n\nRusín (německy \"Rausen\") je pohraniční obec ležící v okrese Bruntál v Moravskoslezském kraji, asi 6 km jižně od Osoblahy. Má obyvatel a její území má rozlohu 1 428 ha.\n\nObec Rusín sousedí na severovýchodě, východě a jihu s Polskem (gmina Głubczyce), na západě se Slezskými Rudolticemi a na severozápadě s Bohušovem. Od okresního města Bruntál je vzdálena 31,5 km a od krajského města Ostrava 57,5 km.\n\nGeomorfologicky patří Rusín k provincii Středoevropská nížina, subprovincii Středopolské nížiny, oblasti Slezská nížina (geomorfologický celek Opavská pahorkatina, podcelek Osoblažská nížina); jen nejzápadnější část (Hrozová patří k provincii Česká vysočina, subprovincii Krkonošsko-jesenické (Sudetské), oblasti Jesenické (Východosudetské) (geomorfologický celek Zlatohorská vrchovina, podcelek Jindřichovská pahorkatina). Nejvyšším bodem je \"Rusínský kopec\" nad vsí (314 m n. m.).\n\nÚzemí Rusína patří do povodí Odry, resp. řeky Osoblahy. Hlavním tokem obce je potok \"Hrozová\" (polsky \"potok Grozowy\", německy \"Große Bach\") tekoucí přibližně z jihu na sever, který dále pokračuje do Bohušova, kde ústí do Osoblahy. Potok Hrozová tvoří v nejjižnější části obce také státní hranici a posléze hranici katastrů místních částí Rusín a Hrozová. V poli za Rusínem pramení též \"Matějovický potok\" (polsky \"Maciejowicki Potok\"), který dále protéká osadou Kwiatoniów na území Polska a opět na českém území Matějovicemi, načež se vlévá do Hrozové.\n\nÚzemí obce pokrývá z 88,5 % zemědělská půda (83,5 % orná půda, 3,5 % louky a pastviny), z 5,5 % les a z 5,5 % zastavěné a ostatní (např. průmyslové) plochy.\n\n\n\nPrvní písemná zmínka o obci pochází z roku 1262.\n\nVýraznou roli v dějinách vesnice v 18. a 19. století hrál rod Peschke, který se zde usadil roku 1759. Šlo o etnicky německou rodinu z Čech. Uvádějí se zde následující rychtáři: roku 1767 Florián Peschke, roku 1793 František Peschke, roku 1826 Arnošt Peschke a roku 1861 Arnošt Peschke mladší (poslanec Moravského zemského sněmu). Pak tu byl majitelem Arthur Peschke a následně do roku 1929 jeho syn Felix. Pak byla majitelkou vdova po Felixovi Anna a posledním majitelem byl nezletilý syn Guntram. Rychta patřila rodině až do roku 1945.\n\nPočet obyvatel celé obce Rusín podle sčítání nebo jiných úředních záznamů:\nV celé obci Rusín je evidováno 104 adres, vesměs čísla popisná (trvalé objekty). Při sčítání lidu roku 2001 zde bylo napočteno 94 domů, z toho 41 trvale obydlených.\n\nPočet obyvatel samotného Rusína podle sčítání nebo jiných úředních záznamů:\nV samotném Rusíně je evidováno 48 adres. Při sčítání lidu roku 2001 zde bylo napočteno 43 domů, z toho 26 trvale obydlených.\n\nVe vsi se nachází silniční hraniční přechody do Polska: Rusín - Gadzowice a Matějovice - Tarnkowa.\n\n\n\n\n"}
{"id": "39445", "url": "https://cs.wikipedia.org/wiki?curid=39445", "title": "Sosnová (okres Opava)", "text": "Sosnová (okres Opava)\n\nSosnová (německy \"Zossen\", polsky \"Sosnowa\") je obec ležící v okrese Opava (do 31. prosince 2006 v okrese Bruntál). Má obyvatel a její katastrální území má rozlohu 1 302 ha.\n\nPrvní písemná zmínka o obci pochází z roku 1377.. Někdy v první polovině 17. století Albrecht Kotulinský z Kotulína, který držel část sosnovského statku v letech 1636-1650, vybudoval v jižní části vsi nevelký zámek. Ten byl později zcela zmodernizován (dnes č.p. 107).\n\nKolonii \"Froblov\", nyní nazývanou \"Lesní Domky\" (německy \"Frobelhof\"), založil roku 1772 Jan Josef von Frobel.\n\nPočet obyvatel Sosnové podle sčítání nebo jiných úředních záznamů:\nV Sosnové je evidováno 149 adres : 141 čísel popisných (trvalé objekty) a 8 čísel evidenčních (dočasné či rekreační objekty). Při sčítání lidu roku 2001 zde bylo napočteno 132 domů, z toho 106 trvale obydlených.\n\n\n\n"}
{"id": "39446", "url": "https://cs.wikipedia.org/wiki?curid=39446", "title": "Ryžoviště (okres Bruntál)", "text": "Ryžoviště (okres Bruntál)\n\nRyžoviště (též nesprávně Rýžoviště, dříve Brunzejf, německy \"Braunseifen\") je obec ležící v jižní části okrese Bruntál. Má obyvatel a její katastrální území má rozlohu 1 878 ha. Ryžoviště leží v nadmořské výšce 614 m a je součástí rýmařovského regionu v severním podhůří Nízkého Jeseníku.\n\nVe znaku je ryba v síti, pokosem směřující hlavou do levého horního rohu. V roce 2001 byl vysvěcen obecní prapor.\n\nPrvní písemná zmínka o obci pochází z roku 1317. V letech 1869–1880 a 1910 se obec nazývala \"Brunseif\" či \"Brunzeif\", mezi roky 1890 a 1955 \"Brunzejf\".\n\nPočet obyvatel Ryžoviště podle sčítání nebo jiných úředních záznamů:\nV Ryžovišti je evidováno 190 adres, vesměs čísla popisná (trvalé objekty). Při sčítání lidu roku 2001 zde bylo napočteno 174 domů, z toho 131 trvale obydlených.\n\nObcí protékají dva potůčky, které se na Polní ulici spojují v jeden potok (Polička). V jižní části území se nachází rybník, postavený v 70. letech, který využívají hlavně rybáři a je vyhledávaným místem k odpočinku.\n\nV současnosti jsou v blízkosti obce registrovány dva významné krajinné prvky, a to Všivcová louka a Ryzovisko – komplex mokřadů, luk a ponechalin v pramenné oblasti Poličky. Na těchto územích se nachází mnoho druhů chráněných živočichů a rostlin.\n\n\n\n\n\n"}
{"id": "39451", "url": "https://cs.wikipedia.org/wiki?curid=39451", "title": "Rudolf Hrušínský (rozcestník)", "text": "Rudolf Hrušínský (rozcestník)\n\nJméno a příjmení Rudolf Hrušínský neslo několik osob:\n\n\n"}
{"id": "39452", "url": "https://cs.wikipedia.org/wiki?curid=39452", "title": "Polyvinylchlorid", "text": "Polyvinylchlorid\n\nPolyvinylchlorid (PVC) je třetím nejpoužívanějším plastem na Zemi, hned po polyethylenu a polypropylenu. Poprvé byl syntetizován roku 1935. Není rozpustný ve vodě, v olejích ani v koncentrovaných anorganických kyselinách a zásadách. 57 % jeho molekulové hmotnosti tvoří samotný chlór, 43 % ethen.\n\nZákladní surovinou pro výrobu PVC je vinylchlorid monomer (VCM – těkavý, jemně nasládlý plyn, teplota varu -13,9 °C), vzniklý obvykle rozkladem 1,2-dichlorethanu (starší postupy vycházely z acetylenu a HCl). Jeho polymerací do řetězců, jen částečně se rozvětvujících, vzniká bílý prášek nebo granulát.\nSamotný polymer se poté mísí s různými přísadami, které zlepšují jeho vlastnosti v tom kterém směru podle cílového použití. Těmito přísadami jsou především plniva (např. křída), stabilizátory (pro zvýšení tepelné stability a odolnosti vůči ultrafialovému i tepelnému záření), změkčovadla (pro lepší manipulaci), maziva (pro lepší zpracovatelnost) atd.\n\nJako stabilizátory se dříve používaly i těžké kovy (kadmium, olovo) či organické sloučeniny cínu, ale (i v důsledku evropské politiky REACH) byly většinou nahrazeny přísadami na bázi ekologického vápníku.\n\nJako změkčovadla se zpravidla používají ftaláty (např. DEHP).\n\nDůvodem značného rozšíření PVC je poměrně snadná a tedy levná výroba jak základního vinylchloridu, tak významné užitné vlastnosti jeho polymeru – snadná zpracovatelnost prakticky všemi základními postupy (válcováním, vytlačováním, vstřikováním, vyfukováním, vakuovým tvarováním atd.), schopnost želatinace s různými změkčovadly, značná chemická a biologická odolnost až netečnost, dobrá tepelná odolnost.\n\nNeměkčené PVC (známé též jako novodur®) se využívá pro „tvrdé“ výrobky, u kterých je žádoucí tvarová stálost po celou dobu životnosti – jde o trubky, profily, desky, nádoby apod. Měkčené PVC (známé též jako novoplast®) je využíváno pro výrobky polotuhé až elastické – fólie (nesprávný obecný název „igelit“), ochranné rukavice, kabely, podlahové krytiny (nesprávný obecný název „linoleum“), hadice, dýchací masky, zdravotnické vaky apod. Ochranná známka pro označení novoplast byla zaregistrována 5. 3. 1952 a pro označení novodur 2. 6. 1971, obě dvě vlastní a.s. Fatra Napajedla.\n\nVíce než polovina z celosvětově vyráběného množství PVC se používá ve stavebnictví, kde masově nahrazuje tradiční stavební materiály jako dřevo, beton či hlínu. PVC má totiž prakticky ideální stavební vlastnosti jako snadno zpracovatelný a přitom odolný materiál pro odpadová potrubí, okenní a dveřní rámy, podlahovou a střešní krytinu apod.\n\nPři výrobě může do prostředí uniknout jak toxický prvek chlór, tak primární Vinylchlorid monomer, jenž je karcinogenem vyvolávajícím zvláštní typ rakoviny jater (angiosarkom). Výrobu polyvinylchloridu doprovází vznik dioxinů, které patří mezi rizikové toxické látky. Příkladem úniku do prostředí v českých podmínkách mohou být havárie ve Spolaně Neratovice, jediné české továrně, která vyrábí polyvinylchlorid.\n\nSamotné PVC výrobky lze při správném zacházení považovat za neškodné, stejně jako každý jiný plastový výrobek. To, že se některé přísady a změkčovadla mohou z výrobků uvolňovat do prostředí a v důsledku mohou narušit například endokrinní soustavu, totiž není výsadou pouze PVC a navíc závisí na podmínkách – zejména pak teplotě okolí.\n\nZásadním problémem PVC jsou však jeho požárně-technické vlastnosti, neboť není nehořlavé, ale pouze samozhášivé (tj. nehoří bez přímé vnější iniciace, při odstranění vnějšího plamene samo uhasne). V podmínkách požáru však při jeho tepelném rozkladu vzniká chlorovodík, který je již při koncentraci 0,008 mg/l zdraví nebezpečný. Při reakci s vodní parou ve vzduchu tvoří koncentrovanou kyselinu chlorovodíkovou, jež působí korozivně na kovové konstrukce a elektrické obvody. Z tohoto důvodu například musejí být v prostorách se zvýšeným nebezpečím požáru a ve shromaždištích většího množství osob použity elektrické kabely bez PVC, aby se z nich v případě požáru neuvolňovaly nebezpečné plyny.\nDochází-li k likvidaci PVC spalováním bez řádně přizpůsobené technologie, mohou být součástí emisí i nežádoucí vedlejší produkty spalování, které jsou toxické, karcinogenní nebo jinak škodlivé látky jako chlorovodík, hexachlorbenzen, polychlorované bifenyly, furany a dioxiny.\n\nNaopak velmi přínosná je téměř úplná recyklovatelnost odpadů, vzniklých z termoplastického PVC. Lze je totiž poměrně snadno rozdrtit a po přetavení použít do nového výrobku, čehož využívají například výrobci střešních krytin, zahradních prvků apod. PVC výrobky z recyklátu jsou totiž téměř o polovinu materiálově i energeticky méně náročné než výrobky z primárního PVC.\n"}
{"id": "39455", "url": "https://cs.wikipedia.org/wiki?curid=39455", "title": "Ich-forma", "text": "Ich-forma\n\nIch forma ( \"Ich-Form\", kde \"ich\" znamená \"já\") je termín používaný v literární vědě pro označení způsobu vyprávění příběhu. Příběh je zde vyprávěn v první osobě jednotného čísla, to znamená, že příběh nevidíme „objektivně“, nýbrž z pohledu jedné z postav. Většinou se jedná o jednu postavu pro celé dílo, ale vypravěč se může v rámci díla i měnit (např. Trainspotting).\n\nTento způsob vyprávění vyvolává pocit reality a osobní zkušenosti autora. Nelze však zaměňovat ich-formu a autobiografii, neboť autobiografie může být psána i z nadhledu er-formy (např. Longenova \"Herečka\"), a na druhé straně dílo v ich-formě může být zcela fiktivní. Nevyhnutelně ovšem vzniká dojem, že vypravěč je v nějakém smyslu autorovo alter ego.\n\nExistují také mnohá díla psaná ve 3. osobě, mající ovšem v podstatě povahu ich-formy, neboť jsou popisovány prožitky a myšlenkové pochody pouze jedné hlavní postavy – taková je např. řada románů Jaroslava Foglara.\n\n\n"}
{"id": "39457", "url": "https://cs.wikipedia.org/wiki?curid=39457", "title": "Křenov (okres Svitavy)", "text": "Křenov (okres Svitavy)\n\nKřenov (dříve \"Křenová Třebová\", německy \"Krönau\") je obec v okrese Svitavy v Pardubickém kraji. Žije zde  obyvatel.\n\nNázev \"Křenov\" je slovanského původu, ale písemnými prameny není doložen. Dlouho se mylně tradovalo, že je první písemná zpráva z roku 1308 \"Crenaw\", jde však o jinou lokalitu v blízkosti Olomouce. Roku 1365 je Křenová nazýváno městečkem (\"opidum Crenowia\") a je součástí třebovského panství, které koupil moravský markrabě Jan Jindřich od Jindřicha mladšího z Lipé, který je zdědil po svém příbuzném Čeňkovi z Lipé, jemuž připadlo rodovým dělením statků již roku 1346. Markrabě Jan Jindřich vlastnil Křenov až do své smrti roku 1375. Roku 1398 ztratil Křenov statut městečka, 1485 byl však Jiříkem Hrabišem Kostkou z Postupic znovu povýšen na městečko a obdržel městskou pečeť.\n\nPodle moravskotřebovského urbáře měl v 16. a 17. století katastr Křenova výměru 20 lánů a 33 usedlostí. Po bitvě na Bílé hoře v roce 1620 získal panství darem od císaře kníže Karel z Liechtensteina. Na konci třicetileté války, roku 1645, byl Křenov obsazen švédským vojskem, podle zápisků moravskotřebovského syndika však nebyl zpustošen. Velkou tragédii vyvolala morová epidemie roku 1715, na niž zemřelo 800 obyvatel. Po ní začala výjimečná výstavba barokní architektury. Roku 1758 se zde srazilo pruské vojsko s rakouským císařským. V nedalekém Jevíčku sídlilo císařské vojsko s generálem Laudonem. Městečko časem ztratilo svá práva, protože je nepředložilo ke konfirmaci, ale za císařovny Marie Terezie mu byla vrácena a potvrzena.\n\nKostel, kaple a fara byly postaveny jako vrcholně barokní architektonický komplex v roce 1732 farářem jezuitou Johannem Benediktem Rusticem Schindlerem (1664–1736) pod patronátem knížete Josefa Johanna Adama z Liechtensteina. Od roku 2007 byla budova fary restaurována a je využívána jako muzeum a stylový hostinec.\n\n\n\n\n"}
{"id": "39460", "url": "https://cs.wikipedia.org/wiki?curid=39460", "title": "Společná zahraniční a bezpečnostní politika", "text": "Společná zahraniční a bezpečnostní politika\n\nSpolečná zahraniční a bezpečnostní politika Evropské unie (SZBP) byla založena Maastrichtskou smlouvou v roce 1992 jako tzv. druhý pilíř EU. Má za úkol koordinovat zahraniční a bezpečnostní politiky členských zemí Evropské unie.\n\nPrvním pokusem o poválečnou západoevropskou kooperaci v oblasti bezpečnosti (kromě NATO) bylo Evropské obranné společenství. Francie navrhla způsob, jakým by se mohla vyřešit otázka budoucnosti německé armády: měla být vytvořena společná evropská armáda, která by obsahovala i německé jednotky. V roce 1952 byla tato dohoda podepsána, ale nikdy nevstoupila v platnost paradoxně kvůli neochotě samotné Francie, jejíž ministerský předseda R. Pleven ji navrhoval (Evropské obranné společenství je známo také jako Plevenův plán). Následně se také nezdařil pokus o vytvoření Evropského politického společenství (1953), které mělo zastřešovat dvě evropské instituce: Evropské společenství uhlí a oceli (1952-2003) a Evropské obranné společenství.\n\nNa základě tzv. \"Davignonovy zprávy\" byla v roce 1970 založena Evropská politická spolupráce (pozor na záměnu s Evropským politickým společenstvím, které nikdy nevstoupilo v platnost). Snahou bylo harmonizovat postoje a stanoviska zahraniční politiky zemí Evropských společenství, otázky týkající se evropské obranné politiky byly vynechány.\n\nSpolupráce v oblasti zahraniční politiky byla dále rozšířena přijetím Jednotného evropského aktu v roce 1986.\n\nV roce 1993 vstoupila v platnost Maastrichtská smlouva a společná bezpečnostní a zahraniční politika se stala druhým ze tří pilířů Evropské unie.\n\n\nEvropská rada stanovuje základní rámce směřování společné zahraniční a bezpečnostní politiky. Při schvalování společných strategií je třeba souhlas všech členských států EU. Důležité jsou také zasedání ministrů zahraničí v Radě ministrů (tzv. \"Všeobecná rada\").\n\nPro praktickou realizaci SZBP může Všeobecná rada použít následující nástroje:\nNásledující nástroje byly zavedeny až Amsterdamskou smlouvou:\n\nPro přijetí rozhodnutí je potřeba souhlas všech členských států EU (kromě procedurálních záležitostí).\nČlenský stát dále může využít princip tzv. \"konstruktivní absence\", což v podstatě znamená, že se zdrží hlasování. Toto však může použít pouze omezená skupina států (představující max. 1/3 hlasů v Radě ministrů).\nSystémem kvalifikované většiny se hlasuje pouze v případě, že Rada ministrů rozhoduje o společném postoji nebo akci a pro danou oblast již byla odsouhlasena společná strategie.\n\nSelhání Evropy při potlačení konfliktů na Balkáně v 90. letech bylo impulsem pro vytvoření nového bezpečnostního rámce Evropské unie, jímž se stala Evropská bezpečnostní a obranná politika, nyní zvaná Společná bezpečnostní a obranná politika. Amsterdamskou smlouvou byly vytvořeny tzv. \"petersberské mise\", jejichž plnění je základním úkolem evropské bezpečnostní a obranné politiky. Petersberské mise jsou humanitární, záchranné a pátrací operace a operace k nastolení míru, přičemž není vyloučen vojenský zásah k řešení těchto krizí. Amsterdamská smlouva dále nastínila budoucí vývoj společné obranné politiky, který by mohl vést až ke společné obraně. Toto je ale vysoce citlivá záležitost, protože hrozí potenciální střety zájmů s NATO a omezení neutrality některých členských zemí EU (např. Rakouska nebo Švédska).\n\nDokončené operace:\n\nProbíhající operace:\nBudoucí mise:\n\nFunkci \"Vysokého představitele Unie pro zahraniční věci a bezpečnostní politiku\" v současnosti vykonává Italka Federica Mogheriniová. Neoficiálně je označovaná jako ministryně zahraničních věcí Evropské unie. K jejímu jmenování Evropskou radou došlo 30. srpna 2014.\n\n\n"}
{"id": "39461", "url": "https://cs.wikipedia.org/wiki?curid=39461", "title": "Blahoslavenství", "text": "Blahoslavenství\n\nBlahoslavenství (kalk z lat. \"beatitudo\" štěstí, blaženost a řec. εὐ-λογεῖν [eulogein] dobrořečit) je název ústřední části tzv. Horského kázání zaznamenaného v Matoušově a Lukášovu evangeliu. \n\nV Horské řeči Ježíš Kristus popisuje vlastnosti toho, kdo patří do božího království a přitom ukazuje, jak je takový člověk \"šťastný\", starším tvarem \"blahoslavený\" (v původním textu μακάριος [makarios] požehnaný). Každé z blahoslavenství zachycuje situaci, kterou by člověk podle běžných měřítek za šťastnou nepovažoval, a přesto Ježíš lidi, kteří se v takových situacích nacházejí, prohlašuje za šťastné.\n\nÚryvky podobné Ježíšovým blahoslavenstvím se nacházejí také ve svitcích od Mrtvého moře a v dalších židovských pramenech předkřesťanské éry. Text blahoslavenství je častým námětem uměleckých děl a tvoří součást byzantské liturgie sv. Jana Zlatoústého.\n\n\n"}
{"id": "39462", "url": "https://cs.wikipedia.org/wiki?curid=39462", "title": "Kylix", "text": "Kylix\n\nKylix bylo integrované vývojové prostředí firmy Borland určené pro vývoj aplikací v operačním systému GNU/Linux. Je podobné produktům Delphi a C++Builder téže firmy určeným k vývoji ve Windows. Mezi produkty Kylix a Delphi/C++ Builder byla zajištěna částečná (je třeba používat jen vybranou množinu komponent) přenositelnost kódu. První verze Kylixu vyšla v roce 2000, poslední verze 3 roce 2002. Do velké míry byl nahrazen svobodným IDE Lazarus.\n\nProstředí umožňuje jednoduchým způsobem navrhovat uživatelské rozhraní aplikací prostřednictvím připravených komponent. Vlastní kód může programátor psát v jazyce C++ nebo Object Pascalu.\n"}
{"id": "39468", "url": "https://cs.wikipedia.org/wiki?curid=39468", "title": "Oseček", "text": "Oseček\n\nOseček je obec ležící v okrese Nymburk, asi 5 km jihovýchodně od města Poděbrady. Žije zde obyvatel a katastrální území měří 487 hektarů. Obec leží v nadmořské výšce 191 metrů.\n\nSeverozápadním směrem od obce se nachází přírodní památka Písečný přesyp u Osečka.\n\nPrvní písemná zmínka o obci pochází z roku 1227. V roce 2006 byl obnoven zdejší přívoz přes Labe, jehož provoz byl předtím v roce 1978 po jednom a půl století přerušen.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\n\nVeřejná doprava 2011\n\n"}
{"id": "39469", "url": "https://cs.wikipedia.org/wiki?curid=39469", "title": "Oskořínek", "text": "Oskořínek\n\nOskořínek je obec ležící v okrese Nymburk, asi 7 km severovýchodně od Nymburka. Je součástí Mikroregionu Nymbursko. Žije zde obyvatel a katastrální území má rozlohu 562 ha. Její nadmořská výška činí okolo 204 m nad mořem.\n\nPrvní písemná zmínka o vesnici pochází z roku 1451. Název vesnice vznikl jako zdrobnělina staršího jména \"Oskořín\" (např. \"Woskorzin\" v roce 1545) ve významu Oskorův dvůr. \"Oskora\" bylo osobní jméno, jehož základem je staroslověnské slovo \"skorЪ\" (rychlý).\n\nV obci samotné ale existuje názor, že její název pochází od dřeviny oskoruše nebo oskeruše, což je druh jeřábu, který tu prý kdysi hojně rostl. Název potoka \"Ronovka\" protékajícího obcí ze západu na východ i hlavní ulice \"Ronovská\" připomínají souvislost lokality s rodem Křineckých z Ronova. Těm patřila v 16. století, kdy tu nechali postavit tvrz nazývanou Nový Ronov nebo jen Ronov. Na jejím místě pak koncem 17. století nechali Morzinové, další z řady majitelů panství, vybudovat barokní zámek Nový Ronov s rozlehlým hospodářským dvorem, včetně parku s bažantnicí a barokními sochami. Po roce 1857 byl ale zámek přestavěn na cukrovar. Pro zpracování řepy byla vybudována řepařská drážka vedoucí až do Vlkavy.\n\nZámek byl ve 30. letech 20. století zbořen, částečně se dochovaly jen pozůstatky někdejšího hospodářského dvora (ulice \"Ve Dvoře\", kde sídlí i obecní úřad).\n\nPrvní silnice vedla z Oskořínka do Všechlap s připojenim na státní silnici v roce 1867 (do této doby zde byly jen polní cesty). Roku 1881 zde byla postavena železniční trať jako dráha obchodní společnosti. V roce 1908 byla v obci otevřená první pošta a telefonní spojení bylo zavedeno v roce 1925. Po druhé světové válce bylo v obci založeno JZD.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Oskořínek \"(800 obyvatel, poštovní úřad, telegrafní úřad, telefonní úřad, četnická stanice)\" byly v roce 1932 evidovány tyto živnosti a obchody: cihelna, drůbežárna, holič, 6 hostinců, chemická továrna, jednatelství, kapelník, kolář, 2 kováři, 2 krejčí, 3 obuvníci, pekař, pohřební ústav, pokrývač, porodní asistentka, rolník, 3 řezníci, 5 obchodů se smíšeným zbožím, spořitelní a záložní spolek pro Oskořínek, šrotovník, 2 trafiky, 3 truhláři, zámečník.\n\nDopravní síť\n\nVeřejná doprava 2011\n\n\nPřímo v Oskořínku najdeme u hlavní ulice barokní sochu sv. Jana Nepomuckého, stojící mezi dvěma památnými lípami. Nedaleko, uprostřed křižovatky, je další barokní socha sv. Antonína. Další zajímavosti jsou na hranici se sousedním Hrubým Jeseníkem a také v blízkém okolí:\n\n\n"}
{"id": "39470", "url": "https://cs.wikipedia.org/wiki?curid=39470", "title": "Pátek (okres Nymburk)", "text": "Pátek (okres Nymburk)\n\nPátek je obec ležící v okrese Nymburk, asi 4 km severovýchodně od města Poděbrady. Žije zde obyvatel. Katastrální území měří 690 hektarů. Severovýchodním okrajem obce protéká Sánský kanál.\n\nPrvní písemná zmínka o obci pochází z roku 1345.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Pátek \"(626 obyvatel)\" byly v roce 1932 evidovány tyto živnosti a obchody: holič, hospodářské strojní družstvo pro Pátek, rolnické družstvo v Pátku, 2 hostince, 2 koláři, kovář, krejčí, 3 mlýny, obuvník, rolník, řezbář, 2 obchody se smíšeným zbožím, spořitelní a záložní spolek pro obec Pátek, 2 tesařští mistři, trafika.\n\nDopravní síť\n\nVeřejná doprava 2011\n\n\n"}
{"id": "39472", "url": "https://cs.wikipedia.org/wiki?curid=39472", "title": "Písty", "text": "Písty\n\nPísty jsou obec ležící v okrese Nymburk, 4 km jihozápadně od Nymburku. Jsou součástí Mikroregionu Nymbursko. Mají obyvatel a jejich katastrální území měří 174 hektarů.\n\nPrvní písemná zmínka o obci pochází z roku 1338.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Písty \"(413 obyvatel)\" byly v roce 1932 evidovány tyto živnosti a obchody: 2 hostince, kovář, krejčí, obuvník, pojišťovací jednatelství, řezník, obchod se smíšeným zbožím, Spořitelní a záložní spolek pro Písty a Zvěřínek, studnař, trafika.\n\nNa jihozápadním okraji obce se nachází jeden z posledních písečných přesypů v Polabí, chráněný jako přírodní památka. Od písečného přesypu jihozápadním směrem se prostírá Přírodní park Kersko-Bory.\n\nDopravní síť\n\nVeřejná doprava 2011\n"}
{"id": "39473", "url": "https://cs.wikipedia.org/wiki?curid=39473", "title": "Pňov-Předhradí", "text": "Pňov-Předhradí\n\nPňov-Předhradí je obec ležící při levém břehu Labe v okrese Kolín asi 9 km severozápadně od Kolína. Sestává ze tří vesnic a katastrálních území, to Pňov, Předhradí a Klipec. Má obyvatel a její katastrální území měří 942 hektarů. V roce 2011 zde bylo evidováno 274 adres.\n\nPňov a Předhradí leží v těsném sousedství při silnici I/38 mezi Osečkem a Novou Vsí I – Předhradí severněji, Pňov jižněji. Pošta i obecní úřad sídlí v Pňově, kostel Nanebevzetí Panny Marie se hřbitovem je mezi oběma vesnicemi, na jižním okraji Předhradí. Klipec leží asi jeden kilometr jihozápadně od nich, při silnici III/32911, což je krátká spojka vedoucí téměř souběžně se silnicí I/38. V Předhradí odbočuje západním směrem silnice III/32912 na Sokoleč, z Pňova odbočuje na západ místní komunikace do Klipce, v jižní části území obce se odděluje silnice III/3299 do jihozápadního směru do Velimi. Západním okrajem katastrálního území Klipec prochází železniční zkušební okruh Výzkumného ústavu železničního, který silnice III/32912 překonává mostem.\n\nVýchodně od Pňova a Předhradí leží Pňovský luh a v něm jezera a slepá ramena bývalých meandrů Labe, tzv. Staré Labe, což je dnes název potoka, který jimi protéká. U Předhradí leží mezi Starým Labem a dnešním Labem písník využívaný ke koupání. Územím prochází řada občasně tekoucích kanálů či stružek, z nichž jsou pojmenovány Kupecká a Pňovka. Mezi Pňovem a Klipcem prochází dálkové nadzemní elektrické vedení 400 kV propojující Tušimice a Chvaletice. Přes obec prochází několik pěších turistických značených cest (zelená prochází přes okraj Klipce a přes Pňov, modrá v Pňově navazuje a vede přes Předhradí k přívozu Oseček).\n\nPrvní písemná zmínka o obci pochází z roku 1265.\n\nV roce 1850 byla obec ustavena pod názvem Pněv. Roku 1910 byla přejmenována na Pňov, od 1. ledna 1969 na Pňov-Předhradí. Od roku 1974 je Pňov evidován jako část obce Pňov-Předhradí. K 1. lednu 1980 bylo Předhradí nově vymezeno jako část obce. Klipec byl v roce 1850 ustaven jako obec Glückzu (podle hesla Klipec) nebo byl osadou obce Pněv (podle hesla Glückzu), od roku 1890 je souběžně uváděn i český název Klipec, po roce 1950 byl Klipec sloučen s Pňovem a od 1. ledna 1980 vymezen jako část obce.\n\nV roce 1869 měla tato trojice vesnic 721 obyvatel, z toho 319 v Pňově (Pněvi), 224 v Předhradí a 178 v Klipci. Maxima počtu obyvatel v období moderních sčítání dosáhla obec v roce 1921, kdy jich měla 1004 (436 Pňov, 304 Předhradí 265 Klipec), od doby až do sčítání v roce 2001 počet obyvatel průběžně klesal, v roce 2001 jich měla obec 535 (Pňov 323, Předhradí 212, Klipec 91). Počet domů v roce 1869 byl 118 (Pňov 50, Předhradí 35, Klipec 33), maxima dosáhl při sčítání v roce 1950 (245, z toho Pňov 100, Předhradí 82, Klipec 63) a v roce 2001 jich bylo sečteno 193 (Pňov 81, Předhradí 70, Klipec 42).\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Pňov \"(446 obyvatel, četnická stanice)\" byly v roce 1932 evidovány tyto živnosti a obchody: cukrář, čalouník, 2 hostince, 2 kováři, 2 krejčí, obuvník, rolník, řezník, sedlář, 3 obchody se smíšeným zbožím, spořitelní a záložní spolek pro Pňov, švadlena, trafika, truhlář, zahradnictví.\n\nVe vsi Předhradí \"(312 obyvatel, katol. kostel a evang. kostel)\" byly v roce 1932 evidovány tyto živnosti a obchody: biograf Sokol, výroba cementového zboží, obchod s dobytkem, holič, 2 hostince, kolář, 2 kováři, pekař, pokrývač, porodní asistentka, 2 rolníci, 2 obchody se smíšeným zbožím, spořitelní a záložní spolek v Předhradí.\n\nDopravní síť\n\nVeřejná doprava 2011\n\n"}
{"id": "39474", "url": "https://cs.wikipedia.org/wiki?curid=39474", "title": "Podmoky (okres Nymburk)", "text": "Podmoky (okres Nymburk)\n\nPodmoky jsou obec ležící v okrese Nymburk, asi 11 km severovýchodně od města Poděbrady. Mají obyvatel a jejich katastrální území měří 847 hektarů. Nadmořská výška obce je 219 metrů.\n\nPrvní písemná zmínka o obci pochází z roku 1305.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Podmoky \"(525 obyvatel)\" byly v roce 1932 evidovány tyto živnosti a obchody: hospodářské strojní družstvo, 3 hostince, 2 koláři, kovář, obuvník, 2 švadleny (matka s dcerou Jiravovy), cestář (František Jirava), 4 rolníci, 2 obchody se smíšeným zbožím, spořitelní a záložní spolek pro Podmoky, 2 trafiky.\n\n\nDopravní síť\n\nVeřejná doprava 2011\n"}
{"id": "39475", "url": "https://cs.wikipedia.org/wiki?curid=39475", "title": "Rožďalovice", "text": "Rožďalovice\n\nRožďalovice jsou město ležící v okrese Nymburk 18 km severovýchodně od Nymburka. Jeho katastrální území má rozlohu 2 390 ha. Žije zde obyvatel. Od 23. ledna 2009 jsou Rožďalovice opět městem.\n\nDle Palackého \"Dějin\" jsou v letech 1223–1226 Rožďalovice uváděny jako dědictví Soběhrdovo z neurčitého rodu. Jan Lucemburský nechal Rožďalovice za věrné služby rytíře Ješka z Rožďalovic povýšit kolem roku 1340 na město. Přestože první písemné zmínky pocházejí až z 1. čtvrtiny 13. století, archeologické nálezy dokládají osídlení již z mladší doby kamenné.\n\nRoku 1622 získali město jako konfiskát Křineckých z Ronova (držitelé Rožďálovic od 2. poloviny 15. století) Valdštejnové a drželi jej až do roku 1760. Za jejich panování roku 1666 Rožďalovice zcela zničil rozsáhlý požár, který zcela setřel původní podobu města a podnítil novou stavební obnovu. Před tehdy renesanční zámek byly v roce 1717 umístěny dvě barokní sochy od Michala Jana Brokofa (svatý Václav a svatý Jan Nepomucký). Samotný zámek byl barokně přestavěn až v 2. polovině 18. století. U kostela a zámku můžeme také najít tři mohutné stromy – asi 250 let starou lípu, 200 let starý dub a asi 150 let starý jinan dvoulaločný.\nV roce 1718 byl na náměstí postaven mariánský sloup v souvislosti s morovými epidemiemi. V letech 1726–1733 za Václava Josefa z Valdštejna byla na místě původního gotického farního kostela vystavěna výrazná dominanta obce, barokní kostel svatého Havla. Věže byly opatřeny novými báněmi v roce 1869.\n\nZ dalších rodů, za nichž došlo k rozkvětu Rožďalovic, uveďme Lobkowicze (1815–1930).\n\nZ významných rodáků je třeba uvést především renesančního knihtiskaře a nakladatele Jiřího Melantricha z Aventina (1511–1580), jehož nejznámější tisky jsou Mattioliho Herbář a česká bible zvaná Melantriška, a profesora Gustava Adolfa Lindnera (1828–1887), zakladatele české pedagogiky jako vědy. Nejenom těmto dvěma osobnostem je věnována expozice v Pamětní síni rodáků a přátel města Rožďalovic, která se nachází v budově bývalé školy v Husově ulici. Kulturním stánkem pro veřejnost je nově rekonstruovaná budova čp. 30, pocházející z původní městské zástavby. V domě je umístěna Galerie Melantrich – pobočka Polabského muzea Poděbrady.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe městě Rožďalovice \"(1620 obyvatel)\" byly v roce 1932 evidovány tyto živnosti a obchody:\nVe vsi Podlužany \"(249 obyvatel, samostatná ves se později stala součástí Rožďalovic)\" byly v roce 1932 evidovány tyto živnosti a obchody: obchod s dobytkem, hostinec, 2 kováři, mlýn, 8 rolníků, 2 obchody se smíšeným zbožím, spořitelní a záložní spolek pro Podlužany, trafika.\n\nV obci Podolí \"(přísl. Bučice, 239 obyvatel, samostatná obec se později stala součástí Rožďalovic)\" byly v roce 1932 evidovány tyto živnosti a obchody: krejčí, rolnický akciový mlýn a pila, 2 rolníci.\n\nV obci Zámostí \"(204 obyvatel, samostatná obec se později stala součástí Rožďalovic)\" byly v roce 1932 evidovány tyto živnosti a obchody: hostinec, výroba kuřáckých potřeb, 2 mlýny, pila, řezník, tesařský mistr, trafika, velkostatek.\n\n\n\n\nDopravní síť\n\nVeřejná doprava 2011\n\n\n"}
{"id": "39476", "url": "https://cs.wikipedia.org/wiki?curid=39476", "title": "Sány", "text": "Sány\n\nSány jsou obec ležící v okrese Nymburk, necelých 10 km vjv. od Poděbrad. Žije zde obyvatel. Katastrální území měří 946 hektarů. Nadmořská výška obce je 196 metrů.\n\nPrvní písemná zmínka o obci pochází z roku 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Sány \"(821 obyvatel, poštovní úřad, telefonní úřad, telegrafní úřad, katol. kostel)\" byly v roce 1932 evidovány tyto živnosti a obchody: 2 výrobny cementového zboží, cihelna, hospodářské strojní družstvo, 4 hostince, kapelník, 2 koláři, kovář, 4 krejčí, obchod s máslem a vejci, mlýn, 2 obuvníci, pila, 4 pojišťovací jednatelství, výroba razítek, 4 rolníci, 3 řezníci, 3 obchody se smíšeným zbožím, sedlář, spořitelní a záložní spolek pro Sány, 2 švadleny, trafika, 2 truhláři, 2 obchody se zemskými plodinami, obchod se zvěřinou a drůbeží.\n\nDopravní síť\n\nVeřejná doprava 2011\n\n\n\n\n"}
{"id": "39478", "url": "https://cs.wikipedia.org/wiki?curid=39478", "title": "Senice", "text": "Senice\n\nSenice jsou obec ležící v okrese Nymburk, 7 km severovýchodně od Poděbrad. Mají obyvatel a jejich katastrální území měří 446 hektarů. Nadmořská výška obce je 195 metrů.\n\nPrvní písemná zmínka o obci pochází z roku 1383.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Senice \"(365 obyvatel, četnická stanice)\" byly v roce 1932 evidovány tyto živnosti a obchody: obchod s dobytkem, hospodářské strojní družstvo, 2 hostince, 2 koláři, 2 kováři, obuvník, rolník, 2 obchody se smíšeným zbožím, trafika.\n\nV noci 29. prosince 1941 se nedaleko obce snesli parašutisté skupiny Silver A, aby se podíleli na popravě říšského protektora Reinharda Heydricha. Dne 14. 6. 2012 proběhla v Senicích vzpomínková akce s odhalením nového pomníku k uctění památky statečných bojovníků.\n\nDopravní síť\n\nVeřejná doprava 2011\n"}
{"id": "39479", "url": "https://cs.wikipedia.org/wiki?curid=39479", "title": "Sloveč", "text": "Sloveč\n\nSloveč je obec ležící v okrese Nymburk, asi 19 km severovýchodně od města Poděbrady. Má obyvatel a její katastrální území měří 1249 hektarů. Leží v nadmořské výšce 214 metrů. Součástí obce jsou i vesnice Kamilov a Střihov.\n\nPrvní písemná zmínka o obci pochází z roku 1278.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Sloveč \"(608 obyvatel)\" byly v roce 1932 evidovány tyto živnosti a obchody: obchod s dobytkem, holič, hospodářské strojní družstvo, 2 hostince, kolář, 2 kováři, krejčí, obuvník, rolník, 3 obchody se smíšeným zbožím, spořitelní a záložní spolek pro Sloveč a Nový, 2 trafiky, truhlář, velkostatek, zámečník.\n\nVe vsi Kamilov \"(192 obyvatel, samostatná obec se později stala součástí obce Sloveč)\" byly v roce 1932 evidovány tyto živnosti a obchody: hostinec, kovář, obuvník, řezník, obchod se smíšeným zbožím, spořitelní a záložní spolek pro Kamilov, trafika.\n\nVe vsi Střihov \"(468 obyvatel, samostatná ves se později stala součástí obce Sloveč)\" byly v roce 1932 evidovány tyto živnosti a obchody: 2 hostince, 2 kováři, 2 krejčí, 3 obuvníci, 2 obchody se smíšeným zbožím, 2 řezníci, spořitelní a záložní spolek pro Střihov, obchod se střižním zbožím, 2 trafiky, 2 truhláři.\n\n\nDopravní síť\n\nVeřejná doprava 2011\n"}
{"id": "39480", "url": "https://cs.wikipedia.org/wiki?curid=39480", "title": "Sokoleč", "text": "Sokoleč\n\nSokoleč je obec ležící 5 km jižně od Poděbrad v okrese Nymburk, kraj Středočeský. Žije zde obyvatel a katastrální území měří 627 hektarů. Nadmořská výška obce je 191 metrů. Zástavba obce leží uvnitř cerhenického zkušebního železničního okruhu.\n\nVznik Sokolče se datuje do roku 1332, za vlády Přemysla Otakara II. Osada „Sokolčí“ sloužila pro ubytování královské družiny a také jako stanice královských myslivců a sokolníků. Chovali se zde a cvičili sokoly pro královské hony. Dřívější osada nestála na místě, kde nyní leží obec, ale o několik stovek metrů směrem k Poděbradům.\nZačalo se zde učit v roce 1798. Teprve až v roce 1808 byla postavena školní budova. V roce 1868 škola vyhořela a ještě téhož roku v prosinci byla postavena nová. V roce 1892 byla vyměřena školní zahrada. Nynější škola byla postavena v roce 1904 v secesním stylu exteriéru. V roce 1914 chodilo do pěti tříd 210 dětí, v roce 2007 do pěti tříd chodilo 44 žáků\n\nVe druhé světové válce dopadlo na Sokoleč 9 bomb shozených americkými bombardéry, které původně byly určeny na Kolín. Bomby nikoho nezabily a ani nezranily. Zanechaly pouze materiální a přírodní škody. Také se zde za druhé světové války schovávali utečenci z transportu do koncentračních táborů. Přebývali tady Rusové, kteří zde nechali spousty nevybuchlých granátů a munice, nalezených při výkopech pro kanalizaci v srpnu roku 2004.\n\nRodák ze Sokolče je mjr. František Novák, letec francouzského letectva v druhé světové válce. Jeho ostatky byly v roce 2002 převezeny z Francie do jeho rodiště.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Sokoleč \"(929 obyvatel)\" byly v roce 1932 evidovány tyto živnosti a obchody: holič, 4 hostince, kolář, 2 kováři, krejčí, rolnické mlýnské družstvo, 2 obuvníci, pekař, porodní asistentka, 3 řezníci, 4 obchody se smíšeným zbožím, spořitelní a záložní spolek pro obec Sokoleč, 2 tesařští mistři, 2 trafiky, truhlář.\n\nDopravní síť\n\nVeřejná doprava 2011\nSokoleč je jedinou obcí ležící uvnitř zkušebního železničního okruhu Výzkumného ústavu železničního, vybudovaného v letech 1960–1963.\n\n"}
{"id": "39481", "url": "https://cs.wikipedia.org/wiki?curid=39481", "title": "Starý Vestec", "text": "Starý Vestec\n\nStarý Vestec (německy \"Alt Westetz\") je obec, která se nachází v okrese Nymburk bezprestředně u sjezdu z dálnice D11 – Bříství, asi 7 km jižně od města Lysá nad Labem. Obec leží v nadmořské výšce 188 metrů v trojúhelníku mezi Přerovskou, Semickou a Břístevskou hůrou. Má obyvatel a jeho katastrální území měří 355 hektarů.\n\nPrvní písemná zmínka o obci pochází z roku 1320.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nPůvodní zástavbu centra obce, ve kterém se dochovala řada cenných hospodářských stavení, dnes doplňuje nekvalitní současná architektura na pomezí zastavěné plochy a polí.\n\nStarý Vestec je společně s Jiřicemi, Lysou nad Labem, Ostrou, Přerovem nad Labem, Semicemi, Starou Lysou a Stratovem členem dobrovolného sdružení obcí Mikroregion Polabí.\n\n\nDopravní síť\n\nVeřejná doprava 2011\n\n"}
{"id": "39484", "url": "https://cs.wikipedia.org/wiki?curid=39484", "title": "Straky", "text": "Straky\n\nStraky jsou obec ve Středočeském kraji ležící 7 km západně od Nymburku. Náleží k Mikroregionu Nymbursko a žije v ní obyvatel.\n\nPrvní písemná zmínka o obci Straky pochází z roku 1323\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Straky \"(851 obyvatel)\" byly v roce 1932 evidovány tyto živnosti a obchody: biograf Sokol, cihelna, obchod s cukrovinkami, obchod s dobytkem, holič, 4 hostince, kapelník, 2 koláři, 2 kováři, 3 krejčí, mechanik, 3 obuvníci, pekař, porodní asistentka, 18 rolníků, 5 řezníků, sedlář, 4 obchody se smíšeným zbožím, Spořitelní a záložní spolek pro Straky a Zbožíčko, šrotovník, 2 švadleny, trafika, 3 truhláři, zámečník.\n\nKaplička Nanebevzetí Panny Marie se nachází přibližně uprostřed obce u silnice na Všejany a byla postavena v roce 1841. Zhruba 50 metrů od ní směrem na Milovice stojí pomník občanům padlým za první světové války z roku 1921. Autorem je František Přítel.\n\n\nDopravní síť\n\n\nVeřejná doprava 2011\n\n"}
{"id": "39486", "url": "https://cs.wikipedia.org/wiki?curid=39486", "title": "Tatce", "text": "Tatce\n\nTatce jsou obec ležící v okrese Kolín asi 18 km západně od Kolína a 40 km východně od Prahy. Mají obyvatel a jejich katastrální území má rozlohu 442 ha. V roce 2011 zde bylo evidováno 247 adres.\n\nTatce je také název katastrálního území o rozloze 4,43 km.\n\nPrvní písemná zmínka o obci pochází z roku 1292.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Tatce \"(772 obyvatel)\" byly v roce 1932 evidovány tyto živnosti a obchody: holič, 3 hostince, kolář, kovář, 2 obchody s mlékem, pekař, porodní asistentka, 21 rolníků, 2 řezníci, 3 obchody se smíšeným zbožím, spořitelní a záložní spolek pro Tatce, 2 trafiky, obchod s uhlím.\n\nDopravní síť\n\nVeřejná doprava 2011\n\n"}
{"id": "39487", "url": "https://cs.wikipedia.org/wiki?curid=39487", "title": "Úmyslovice", "text": "Úmyslovice\n\nÚmyslovice jsou obec ležící v okrese Nymburk, 7 km severovýchodně od města Poděbrady. Mají obyvatel a jejich katastrální území měří 623 hektarů. Obec leží v nadmořské výšce 187 metrů. Součástí obce je i vesnice Ostrov.\n\nPrvní písemná zmínka o obci pochází z roku 1291.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Úmyslovice \"(377 obyvatel, katol. kostel)\" byly v roce 1932 evidovány tyto živnosti a obchody: cihelna, obchod s dobytkem, holič, 3 hostince, kolář, kovář, krejčí, 4 obuvníci, pekař, 5 rolníků, 3 řezníci, 3 obchody se smíšeným zbožím, spořitelní a záložní spolek pro Úmyslovice, švadlena, trafika, truhlář, zámečník.\n\nVe vsi Ostrov \"(přísl. Blato, 250 obyvatel, samostatná ves se později stala součástí Úmyslovic)\" byly v roce 1932 evidovány tyto živnosti a obchody: 2 hostince, kovář, 2 trafiky, velkostatek Dvůr Blato, 2 zahradnictví.\n\nDopravní síť\n\nVeřejná doprava 2011\n\n"}
{"id": "39489", "url": "https://cs.wikipedia.org/wiki?curid=39489", "title": "Velenice (okres Nymburk)", "text": "Velenice (okres Nymburk)\n\nVelenice jsou obec ležící v okrese Nymburk, zhruba 11 km severovýchodně od Poděbrad. Žije zde obyvatel a katastrální území měří 801 hektarů.\n\nNa území této obce bylo před 4 000 lety sídliště lidu zvoncových nádob. První písemná zmínka o obci pochází z roku 1305.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Velenice \"(537 obyvatel)\" byly v roce 1932 evidovány tyto živnosti a obchody: holič, 3 hostince, kolář, 2 kováři, krejčí, 3 obuvníci, pekař, 10 rolníků, 2 řezníci, sedlář, 2 obchody se smíšeným zbožím, šrotovník, švadlena, trafika, zámečník.\n\n\nDopravní síť\n\nVeřejná doprava 2011\n"}
{"id": "39492", "url": "https://cs.wikipedia.org/wiki?curid=39492", "title": "Velenka", "text": "Velenka\n\nVelenka (něm. \"Welenka\") je obec ležící v okrese Nymburk, asi 14 km jihozápadně od Nymburku. Má obyvatel a její katastrální území měří 498 hektarů.\n\nArchitektura obce je ovlivněna činností v zemědělství (dlouhé chalupy, půdy pro uskladnění sena, stodoly, chlévy). Většina domů je dnes využívána k rekreačním účelům. Na obec při jejím východním okraji navazuje rozlehlý Kerský les (900 ha), součást Přírodního parku Kersko-Bory. Řeka Labe je od Velenky vzdálena 3 km severním směrem.\n\nV obci se dodnes píše kronika. První písemná zmínka o vsi (\"Welenka\") pochází z roku 1352. Původní podoba názvu, odvozeného od osobního jména \"Velen\", zněla \"Veleň\"; časem však došlo ke zdrobnění na \"Veleňka\" a do dnešní podoby, snad i kvůli odlišení od jiné vsi Veleň, vzdálené necelých 25 km. Stejného původu je např. název slovinského města Velenje.\nObec měla vždy zemědělský charakter. Základ vsi tvořily čtyři salaše, které se nacházely v jejím dnešním středu. Od roku 1437 patřila vesnička k Poděbradům, v 16. století náležela Přerovu nad Labem a později panství brandýskému. Roku 1906 byl ustanoven sbor dobrovolných hasičů, roku 1925 byla provedena elektrifikace obce a v roce 1928 zde byla založena obecní knihovna. Obecní dům byl postaven tři roky nato.\n\nObec je od svého počátku zaměřena na zemědělství. Roku 1898 bylo založeno vodní družstvo (skládalo se z katastrálních obcí Velenka, Starý Vestec, Sedlčánky, Semice, Přerov nad Labem). Účelem bylo odvodňování a zavodňování, které mělo směřovat ke zlepšení zemědělských pozemků. Výstavba probíhala v letech 1904–1911. Průměrně na stavbě pracovalo 200 dělníků. Celková suma na stavbu činila 744 174,64 Kč. Celková výměra drenovaných pozemků ve všech pěti obcích činila 783,96 ha. Délka odpadů měřila přes 30 km. Roku 1903 byl založen Spořitelní a záložní spolek Velenka a roku 1906 Dobročinná obec baráčníků ve Velence. V roce 1910 obec vystavěla silnici k obci Manderscheidu – Chrástu. V roce 1916 se projevil velký nedostatek potravin díky první světové válce (mnoho mužů odešlo bojovat). Roku 1929 bylo založeno Strojní družstvo (zakoupena mlátička a lis na slámu). Roku 1938 se v obci vyskytla nákaza slintavky a kulhavky dobytka (úhyn velkého počtu kusů – znamenalo to krizi). Během druhé světové války probíhaly kontroly ze stran Němců a nařízeny dodávky potravin.\n\nV roce 1946 byl vyhlášen dvouletý hospodářský plán ve snaze zvýšení veškerých výnosů. Roku 1951 bylo založeno Jednotné zemědělské družstvo ve Velence. JZD dobře prospívalo, v roce 1960 se uskutečnila návštěva 6 zahraničních výprav. Roku 1961 vzniklo JZD Dukla Starý Vestec (Starý Vestec, Velenka, Bříství). Toto družstvo dosahovalo velmi dobrých výsledků, patřilo mezi tři nejlepší družstva ve Středočeském kraji (nástup nových technologií, teoretických poznatků, výstavba velmi moderních objektů na chov skotu). Roku 1976 se sloučila družstva: Přerov nad Labem, Semice, Starý Vestec, Bříství, Velenka, Hradištko). Roku 1988 došlo ke zrušení okresních a krajských zemědělských správ. Roku 1989 znamenala sametová revoluce navrácení majetku do rukou původních majitelů, restituce, zánik družstva a vznik nových subjektů.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Velenka \"(463 obyvatel)\" byly v roce 1932 evidovány tyto živnosti a obchody: obchod s dobytkem, hospodářské strojní družstvo, 2 hostince, 2 koláři, kovář, krejčí, 3 obchody s mlékem, 5 rolníků, 3 řezníci, 3 obchody se smíšeným zbožím, spořitelní a záložní spolek Vzájemnost pro Velenku, spořitelní a záložní spolek ve Velence, trafika, truhlář.\n\n\n\n\n\nDopravní síť\n\nVeřejná doprava 2011\n"}
{"id": "39494", "url": "https://cs.wikipedia.org/wiki?curid=39494", "title": "Vestec (okres Nymburk)", "text": "Vestec (okres Nymburk)\n\nVestec je obec ležící v okrese Nymburk, 9 km severovýchodně od Nymburka. Žije zde obyvatel. Leží v katastrálním území \"Vestec nad Mrlinou\" o rozloze 744 hektarů.\n\nPrvní písemná zmínka o obci pochází z roku 1383.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Vestec \"(přísl. Malý Vestec, Havransko, 522 obyvatel)\" byly v roce 1932 evidovány tyto živnosti a obchody: 4 hostince, kovář, krejčí, obuvník, 3 obchody se smíšeným zbožím, tesařský mistr, 2 trafiky, velkostatek.\n\nDopravní síť\n\nVeřejná doprava 2011\n\nJižně od vesnice se u dvora Havransko dochovaly nepatrné zbytky hradiště Havraň ze 12. století. Na jeho ploše později vznikla také tvrz. Pozůstatky obou staveb z větší části zanikly ve druhé polovině 19. století.\n\n"}
{"id": "39497", "url": "https://cs.wikipedia.org/wiki?curid=39497", "title": "Christiane F.", "text": "Christiane F.\n\nChristiane F., celým jménem Christiane Vera Felscherinow (* 20. května 1962, Berlín), je ústřední postava knihy \"My děti ze stanice ZOO\" a později stejnojmenného filmu. Christiane F. je autentická postava, jejíž životní příběh se stal podkladem pro knihu i pro film, jde o její autobiografické vyprávění o svém osudu.\n\nChristiane F. vyrostla v rodině, kde násilí a alkoholismus (v tomto případě otce) byly na pořadu dne. Ve věku šesti let se rodina přistěhovala do již tehdy problematického sídliště Gropiusstadt v západoberlínské čtvrti Neukölln. Při jedné příležitosti, kdy ji otec fyzicky ohrožoval, se (bezúspěšně) pokusila skočit z okna bytu v 11. patře. Rodinné problémy, zejména pak násilí proti dětem, byly v této době v Německu ještě tabu. Christiane F. neviděla východiska a dostala se ve věku dvanácti let do drogové scény. Napřed hašiš, marihuana, ve věku třinácti let se seznámila s heroinem. Aby si své dávky mohla opatřit, začala se prostituovat na nechvalně známém západoberlínském nádraží Bahnhof ZOO. Její mezitím rozvedená matka si toho všimla až o rok později.\n\nRoku 1978, ve věku šestnácti let, vypovídala Christiane F. v jednom procesu jako svědkyně. Její výpověď zaujala dva reportéry známého časopisu Stern a ti ji pozvali na dvě hodiny k rozhovoru. Z dvou hodin se staly dva měsíce a posléze autobiografické dílo, které v jistém slova smyslu zvrátilo tehdejší názory západoněmecké společnosti na mladistvé, kteří jsou závislí na drogách. Ze seriálu časopisu se stala kniha, která byla později zfilmována. Christiane měla na této knize zájem, protože stejně jako všichni narkomani si přála, aby už konečně bylo prolomeno mlčení o drogové závislosti dospívajících. Všichni členové narkomanské party, kteří dosud žijí, tuto knihu podpořili.\n\nChristane byla ve svých 14 letech poslána z Berlína do vesnice blízko Hamburku k příbuzným, kde se seznámila se svým budoucím přítelem Alexandrem, se kterým pak pár let žila v Německu – potom ji opustil. Pak pobývala asi 6 let v Řecku s dalším přítelem, kterého zde poznala. Ten ji také opustil. Po několika turbulentních letech v USA se vrátila zpět do Německa. Tady žila v Kolíně a dnes je zpátky v Berlíně.\n\nV roce 1996 porodila syna, který se jmenuje Jan-Niklas Philip. Přibližně do roku 1996 se její heroinová „nemoc“ pořád opakovala a než otěhotněla, absolvovala několik léčení.\n\nV roce 2008 propadla znovu drogám a její jedenáctiletý syn jí byl odebrán.\n\nDetlef (její nejbližší přítel v době největší závislosti) žije také v Berlíně se svou přítelkyní a pracuje jako řidič autobusu. V jednom interview tvrdil, že Christiane nikdy nemiloval.\n\n"}
{"id": "39510", "url": "https://cs.wikipedia.org/wiki?curid=39510", "title": "Povídka", "text": "Povídka\n\nPovídka je prozaický epický útvar kratšího rozsahu než novela nebo román. Od románu se liší také tím, že zachycuje pouze jeden aspekt života, ne život jako celek.\n\nHlavními rysy povídky jsou jednoduchý děj a neměnnost charakteru hlavní postavy. Povídka je kratší.\n\nKořeny sahají do dávných dob vypravěčské tradice, ale za dobu vzniku povídky jako žánru je považován počátek 19. století.\n\n\nPro účely Ceny Nebula byla povídka definována jako literární dílo do 7500 slov.\n\nFotografická povídka v žurnalistice je přesnější označení pro povídku, u které je hlavní význam založený na fotografiích.\n\nPovídka v podobě, jak ji známe dnes se poprvé objevila v Boccacciově \"Dekameronu\". V renesanci se tímto dílem nechal inspirovat Chaucer a vytvořil tak svoje \"Canterburské povídky\".\n\nZakladatelem žánru detektivních povídek je Edgar Allan Poe. Podle definice E. A. Poea je povídka „krátká, stavebně symetrická próza, oponující extenzitě románu“.\n\nDalšími slavnými světovými autory jsou např. Francis Scott Fitzgerald, Ernest Hemingway, Nikolaj Vasiljevič Gogol, Anton Pavlovič Čechov, Jorge Luis Borges či Guy de Maupassant. Z českých autorů lze jmenovat kupř. Karla Čapka, Jana Nerudu, Jaroslava Haška a Jaromíra Johna.\n\n\n"}
{"id": "39511", "url": "https://cs.wikipedia.org/wiki?curid=39511", "title": "Dobřenická lípa", "text": "Dobřenická lípa\n\nDobřenická lípa je památný strom v obci Dobřenice v okrese Hradec Králové, asi 12 km jihozápadně od města Hradec Králové. Lípa malolistá (\"Tilia cordata\") roste u kapličky na návsi v jižní části vsi. Obvod jejího kmene je asi 330 cm, výška okolo 15 m (v nedávné době byl proveden ořez). Památnou lípou byla vyhlášena v roce 1983 pro svůj vzrůst a věk.\n\nVedle této památné lípy rostou další dvě menší lípy, v parku u dobřenického zámku roste několik dalších vzrostlých starých dubů a lip.\n\n"}
{"id": "39513", "url": "https://cs.wikipedia.org/wiki?curid=39513", "title": "Cenzura", "text": "Cenzura\n\nCenzura je kontrola a omezování sdělování informací hromadnými sdělovacími prostředky, obvykle tiskem či dalšími veřejnými médii, veřejnými proslovy, dopisy a podobně. Je prováděna státem, případně stát přenáší její výkon na spřízněné subjekty. Slouží pro udržení státního zřízení a integrity státu, a proto střeží uchování státní ideologie, státního či vojenského tajemství. Je využívána k prosazování společenských, stranických či jiných skupinových zájmů.\n\nCenzura se obvykle týká veřejně sdělovaných názorů, ale v dobách nesvobody je kontrolováno i soukromé sdělování názorů. Součástí cenzury bývá i kriminalizace toho, kdo se cenzuru snaží obejít. Cenzura je součástí praktik mocenských struktur prakticky celou lidskou historii. S cenzurou úzce souvisí různé indexy zakázané literatury.\n\nSlovo cenzura pochází z latinského \"censor\", což byl úředník, který měl za úkol sčítání obyvatel a dohlížení na morálku (dále viz římský cenzor).\n\n\nCenzura v Českých zemích probíhala prakticky od počátku tvorby medivovaných obsahů pro veřejnost. Cenzura byla dříve uplatňována jak na ručně psané spisy a letáky, tak následně i na tiskoviny, které se objevily po přichodu knihtisku ve 40. letech 15. století. Cenzura byla jak světská, tak katolická, následně i protestantská. České země jako významná součást evropského historického dění měla obdobné přístupy k cenzuře jako v sousedních zemích.\nVykonávání cenzurních povinností měly v průběhu dějin různé instituce, například byrokratický aparát, policejní složky či soudy. Cenzura panovala za Rakouska-Uherska, následně i ve zmírněné podobě za první republiky. Za druhé světové války zde byla cenzura řízená nacistickými orgány a po nástupu komunistů k totalitní moci zde byla komunistická cenzura, která trvala až do roku 1990. Následně byla cenzura po pádu komunismu zrušena a ústavním zákonem zakázána (čl. 17 odst. 3 Listiny základních práv a svobod).\n\nCenzura fotografií se v bývalém Československu prováděla buďto jejich retušováním, „vylepšováním“ anebo jejich úplným zakázáním. Na snímcích se odmazávaly nepohodlné osoby a předměty, nebo se např. mohl přidat jásající dav. Cenzorovi stačily nůžky a stříkací pistolka s barvou.\n\nZvláštní pozornost se věnovala fotografiím ČTK, protože její práce přebíraly domácí i zahraniční agentury. V praxi to vypadalo tak, že se člověk s pověřovací listinou ÚV KSČ dostavil do redakce ČTK, odnesl si negativy, a později přinesl již upravené fotografie. Šéfredaktor ČTK poté vydal nařízení, že se smějí používat jen tyto upravené snímky. Některé \"zakázané\" či \"neupravené\" snímky se mezi lidmi šířily tajně.\n\nZásahy cenzury se většinou nařizovaly ústně, proto k nim existuje jen málo dokumentace. V tehdejším Sovětském svazu byly fotografie falšovány ministerstvem vnitra, proto se předpokládá, že v Československu je upravovala StB právě v laboratořích ministerstva vnitra. Laboratoře měly být v budově nakladatelství Orbis na Vinohradské třídě v Praze a dále v ulicích Thákurova a Majakovského (dnes Pelléova) na Praze 6. Po listopadové revoluci byly tyto prostory prohledány, našly se však již jen prázdné místnosti. Zmizel z nich archiv, vybavení i veškeré podklady.\n\nCenzura filmové tvorby probíhala po celém světě od počátků rozvoje filmového umění a probíhá až do současnosti. Státní i nestátní cenzurní organizace svou snahu obvykle zaštiťují ochranou obecné mravnosti, ochranou mládeže, poukazem na pobuřující nebo znesvěcující (ve smyslu politické nebo náboženské doktríny daného území) charakter zakazovaných děl. Např. ze seriálu \"Tom a Jerry\" tak byly vyretušovány cigarety, aby nedocházelo k propagování kouření u mládeže (srov. neustále kouřící vlk z večerníčku \"Jen počkej, zajíci!\", který je ale zápornou postavou). V zájmu ochrany svých investic a vůbec umožnění tvorby se v mnoha státech organizace filmového průmyslu i samotní tvůrci dobrovolně podřídili rozsáhlé autocenzuře. Typickým příkladem organizací prosazujících cenzuru je americká katolická Legie slušnosti, propracovaným autocenzurním předpisem pak například Produkční kodex. Obdobné organizace a předpisy však existují po celém světě.\nK cenzuře filmů ale dochází i z politických důvodů; tak byly např. z některých filmů vystříhány scény s Waldemarem Matuškou, který se stal kvůli své emigraci vládnoucímu komunistickému režimu nepohodlným.\n\nCenzura též funguje v mnoha státech (v různém rozsahu) i v prostředí internetu. Její nejčastější podobou je blokování obsahu (buďto celých domén, serverů, či webových míst), filtrování obsahu (např. ve vyhledávačích) či filtrování konkrétních případů či událostí, jež mají být předmětem cenzury, až po absolutní kontrolu nad tím, kdo v dané zemi bude mít k internetu přístup. Některé země šíření „závadného“ obsahu tvrdě postihují a staví na roveň těžkých zločinů (typu velezrady apod.), a tak je k současnosti celosvětově přes 60 lidí trestáno odnětím svobody. V Afghánistánu byl student žurnalistiky Sajíd Parvíz Kambachš (v angličtině Parwiz Kambakhsh) v roce 2008 odsouzen k trestu smrti za šíření nevhodného internetového článku. (V roce 2009 obdržel po nátlaku ze zahraničí presidentskou milost a byl propuštěn z vězení.)\n\nCenzura poštovních zásilek byla prováděna poštovními, policejními, vojenskými, vězeňskými a jinými orgány. Ty zjišťovaly, zda zásilky neobsahují utajené vojenské či politické informace. Na zásilce byly většinou provedeny záznamy o cenzuře, např. otiskem cenzorního razítka, přelepením chlopně obálky cenzurní páskou a někdy i opatřeny služební pečetí cenzora. Cenzorní razítka byla často oválná a číslovaná, výjimečně (v I. světové válce) měla uvedeno navíc jméno cenzora. Hromadně byly takto cenzurovány a označovány zásilky během obou světových válek, méně často i po jejich skončení.\n\n\n\n"}
{"id": "39515", "url": "https://cs.wikipedia.org/wiki?curid=39515", "title": "Dub u silnice z Přelouče do Klenovky", "text": "Dub u silnice z Přelouče do Klenovky\n\nPamátný dub (dub letní - \"Quercus robur\") roste asi 1 km východně od města Přelouč na kraji lesa při silnici vedoucí z Přelouče do místní části Klenovka v okrese Pardubice.\n\nObvod kmene je asi 490 cm, výška asi 18 m.\n\nZdravotní stav stromu je odpovídající věku, následkem větrných smrští byly ulomeny dvě poboční větve; zlomy jsou ošetřeny. Památným stromem byl vyhlášen v roce 1993 pro svůj vzrůst a věk.\nPodle tradice se jedná o pozůstatek porostu ze stromů, které byly sázeny na hrázích bývalých rybníků. V tomto případě u bývalého rybníku Nový.\n\n"}
{"id": "39516", "url": "https://cs.wikipedia.org/wiki?curid=39516", "title": "Památný dub u bývalého koupaliště v Přelouči", "text": "Památný dub u bývalého koupaliště v Přelouči\n\nPamátný dub (dub letní – \"Quercus robur\") roste v oploceném areálu kynologického cvičiště asi 300 m severně od bývalého koupaliště v Přelouči na druhé straně Labe při červené turistické značce vedoucí z Přelouče do Semína v okrese Pardubice.\n\nObvod kmene je 350 cm, výška 18 m. Vyhlášen památným stromem byl v roce 1994 pro svůj vzrůst a jako krajinná dominanta.\n\nNedaleko od tohoto dubu roste další památný strom – dub u cesty z Přelouče do Semína. Zároveň tuto cestu lemuje stromořadí starých lip a další velké stromy rostou podél Labe. Na katastru Přelouče roste ještě další památný dub – dub u Klenovky a další dva dominantní duby rostou polích pod železniční tratí Přelouč – Praha.\n\n"}
{"id": "39517", "url": "https://cs.wikipedia.org/wiki?curid=39517", "title": "Dub u cesty z Přelouče do Semína", "text": "Dub u cesty z Přelouče do Semína\n\nPamátný dub (dub letní – \"Quercus robur\") roste u polní cesty směřující od bývalého koupaliště v Přelouči k silnici do obce Semín. Po této cestě vede červená turistická značka. Památný dub roste vpravo na kraji lesíka lemujícího staré rameno Labe asi 1 km severně od města Přelouč.\n\nObvod kmene je 440 cm, výška asi 20 m. Památným stromem byl vyhlášen v roce 2001 pro svůj vzrůst.\n\nNedaleko od tohoto dubu roste další památný strom – dub u koupaliště. Zároveň tuto cestu lemuje stromořadí starých lip a další velké stromy rostou podél Labe. Na katastru Přelouče roste ještě další památný dub – dub u Klenovky a další dva dominantní duby rostou polích pod železniční tratí Přelouč–Praha.\n\n"}
{"id": "39524", "url": "https://cs.wikipedia.org/wiki?curid=39524", "title": "Internetová diskuse", "text": "Internetová diskuse\n\nInternetová diskuse je stránka (místo) na internetu, kam lidé vkládají své názory a reakce a ty se následně na stránce zobrazují. Oproti IRC kanálům nebo chatu se internetová diskuse obvykle liší tím, že přispěvatelé nemusí být ke stránce připojeni současně a reagovat bezprostředně, ale mohou reagovat i s odstupem mnoha dní či měsíců.\nV diskusích se obvykle nehraje na slušnost a je zcela běžné vulgární nadávání, pomluvy, přirovnávání k Hitlerovi, hádky, vzájemné napadání, extremistické příspěvky, vyhrožování policií. Lidé si myslí, že jsou anonymní, ale přitom není problém je vystopovat.\n\nPodle základního účelu lze internetové diskuse rozdělit na tyto typy:\n\nDiskusní stránka může být buď jednoduchá (příspěvky se řadí za sebou v chronologickém pořadí, podobně jako v chatu) nebo strukturovaná (stromová struktura: příspěvky tvoří tzv. vlákna (anglicky \"thread\"), jsou na sebe navázány podle toho, na jaký předchozí příspěvek reagují). Některá prostředí umožňují přepínat mezi oběma těmito mody.\n\nNěkterá prostředí umožňují nastavit počet příspěvků zobrazených na stránce, popřípadě umožňují listování diskusí. Některá prostředí zobrazují nebo umožňují zobrazit celou diskusi vcelku, popřípadě nabízejí i speciální verzi pro uložení nebo pro tisk.\n\nJe-li v určitém projektu více diskusních stránek, mohou být členěny do skupin podle témat, přičemž v některých projektech na odpovídající zařízení dohlíží moderátor. Počet vrstev témat může být omezen.\n\nSoftwarové provedení může umožnit diskusi nějakým způsobem regulovat nebo řídit, v zásadě shodnými způsoby jako u chatu. K tomu mohou sloužit například tyto nástroje:\n\n\n\n\n\n\n\n\nNa internetu jsou ke stažení různé skripty pro fóra, nejznámější jsou asi phpBB, Invision Power Board a vBulletin. Pouze první zmíněný je poskytován zadarmo. Dále existuje mnoho open-sourcových řešení.\n\nU moderovaných diskusí je úkolem moderátora (moderátorů) i cenzura. Obvykle nejsou trpěny protizákonné, extrémně vulgární nebo jinak nežádoucí příspěvky. Je-li diskuse vymezena tématem, nežádoucí jsou rovněž tzv. příspěvky „off topic“, tedy netýkající se původního tématu. Záleží však na míře a způsobu moderování, zda nevhodné příspěvky jsou mazány. V diskusích, které mají charakter prezentace určité instituce, firmy nebo názorového směru, bývají někdy mazány (nepřipuštěny) rovněž příspěvky, které by svým obsahem mohly narušovat zájem zakladatele diskuse.\n\nKontroverzní a konfrontační příspěvky, které nejsou zcenzurovány, mohou vyvolat tzv. flame war. Zaplňování diskuse nesmyslným obsahem se nazývá \"tapetování\".\n\nVznikají různé kodexy chování na internetu – některé bývají prezentovány pod názvem netiketa. Zvyklosti nebo pravidla v konkrétním diskusním projektu se mohou týkat:\n\n\nUvést úplný výčet českých diskuzních fór není možné, protože je jich moc a stále se mění. Například rozcestník Seznam.cz uvádí cca 250 veřejných diskuzních fór a dělí je na\n\nDiskuzních serverů bude ještě více, protože mnohé z nich jsou neveřejné nebo určené pro uzavřenou komunitu. Pouze na doménách zákazníků hostingu C4 je v provozu 185 diskuzních serverů, nejběžnější jsou PhpBB a Kunena.\n\n"}
{"id": "39532", "url": "https://cs.wikipedia.org/wiki?curid=39532", "title": "Disassembler", "text": "Disassembler\n\nDisassembler je program převádějící strojový kód do symbolického zápisu v assembleru. Je používán k analýze přeložených programů, u nichž není k dispozici jejich zápis v žádném vyšším programovacím jazyce.\n\nKód vygenerovaný disassemblerem je daleko obtížněji srozumitelný, než původní člověkem napsaný zdrojový kód, a to i pokud šlo o kód napsaný původně přímo v assembleru. Neobsahuje totiž ani původní názvy proměnných nebo podprogramů, ani žádné doprovodné komentáře.\n\nNa rozdíl od debuggeru vypisuje „mrtvý kód“, což znamená, že v něm vidíme výpis kódu ještě před jeho spuštěním. A pokud se kód po\njeho spuštěním sám upravuje v RAM paměti nebo ho upravuje jiný proces, tak se tyto změny ve výpisu nezobrazí.\nToho se využívá při ochraně programu před disassemblováním.\n\nPříkladem disassembleru je nástroj \"ndisasm\", dodávaný spolu s assemblerem Netwide Assembler nebo IDA.\n\nPotřeba využití disassembleru v běžné programátorské práci výrazně klesá v souvislosti s rostoucí dostupností programů s otevřeným zdrojovým kódem.\n\n\n\n"}
{"id": "39550", "url": "https://cs.wikipedia.org/wiki?curid=39550", "title": "Wilhelm Conrad Röntgen", "text": "Wilhelm Conrad Röntgen\n\nWilhelm Conrad Röntgen (27. března 1845 Lennep, dnes místní část města Remscheid, Prusko – 10. února 1923 Mnichov, Německo) byl německý fyzik, objevitel záření, které po něm bylo pojmenováno.\n\nNěmecký fyzik s nizozemskými předky se narodil 27. března 1845 ve městě Lennep, dnešní části města Remscheid, jako jediné dítě v rodině obchodníka. V jeho třech letech se rodina přestěhovala do nizozemského Apeldoornu. V šestnácti letech ho rodiče poslali za dalším vzděláním do Utrechtu, kde žil ve spřátelené rodině u profesora chemie místní univerzity Jana Willema Guninga. Návštěva utrechtské technické školy měla být přípravou na Röntgenovo povolání. Avšak nebyla tam vyučována latina ani řečtina, u absolventů se tedy nepředpokládalo, že by chtěli později studovat na univerzitě. Chybějící znalosti klasických jazyků působily Röntgenovi v akademické kariéře nemalé těžkosti.\n\nPodle známek na vysvědčení si vedl velmi dobře v technických předmětech, ve francouzštině, angličtině i „hochdeutsch“. Přesto studia nedokončil. Důvodem byla karikatura jednoho z pedagogů, nakreslená křídou na zástěně ke kamnům. Autorem byl někdo jiný, přesto však byl Röntgen ze studií vyloučen. Událost měla rozhodující vliv na celý další Röntgenův osud. Bez maturity se nemohl totiž zapsat na žádnou německou vysokou školu. Nikdo mu však nebránil navštěvovat ze zájmu na utrechtské univerzitě přednášky z matematiky, fyziky, chemie, zoologie a botaniky.\n\nPřestože Röntgen vyloučení ze školy považoval za křivdu, od svého cíle mít maturitu neupustil. Jeden člen zkušební komise pro privátní zkoušku dospělosti ale náhle onemocněl; náhradní examinátor přišel ze školy, která Röntgena předtím vyloučila a uchazeč propadl.\n\nOd podzimu 1865 byl přijat na Vysoké škole technické v Curychu, která přijímala zájemce i bez maturitního vysvědčení, pouze na základě vstupní zkoušky. Po šesti semestrech studia stavby strojů získal diplom strojního inženýra a rok nato ještě doktorát filozofie na curyšské univerzitě. I když se později věnoval experimentální fyzice, byla mu inženýrská kvalifikace velmi užitečná. Protože měl znalosti konstruktéra i technologa, mohl většinu pokusů, které vymyslel, také sám s běžnými prostředky realizovat.\n\nRöntgen se oženil v roce 1872 s Annou Berthou Ludwig z Curychu, dcerou místního kavárníka. Ta byla sestřenicí básníka Otta Ludwiga. Röntgen se svou manželkou neměl vlastní děti, ale v roce 1887 adoptovali Josephinu Berthu Ludwig, dceru Annina bratra. Poslední rok devatenáctého století přešel do Mnichova.\n\nZemřel v chudobě 10. února 1923 v Mnichově na rakovinu střev. Byl pohřben v hrobě svých rodičů v Giessenu. Zde mu také byl vybudován památník.\n\nRöntgenův život ovlivnilo setkání s profesorem fyziky Augustem Kundtem. V roce 1869 se stal jeho asistentem, po roční spolupráci v Curychu s ním odešel do Würzburgu a o dva roky později (1872) na nově zřízenou univerzitu ve Štrasburku. Tam podal habilitační práci a začal působit jako soukromý docent univerzitního ústavu (1874). Následující rok (1875) nastoupil na místo profesora matematiky a fyziky na Vysoké škole zemědělské v Hehenheimu. Protože mu tam ale chyběla možnost pracovat experimentálně, vrátil se (jako mimořádný profesor matematické fyziky) už za dva semestry zase ke Kundtovi do Štrasburku. Po třech letech (1879) byl pak povolán za řádného profesora a ředitele Fyzikálního ústavu univerzity v Giessenu, tam zůstal až do roku 1888. Dalších dvanáct let působil na würzburské univerzitě. Řídil nejen její nový fyzikální ústav a na jedno funkční období (1894) byl zvolen rektorem.\n\nSvou první vědeckou práci, která se týkala plynů, publikoval Röntgen v roce 1870. Později zveřejnil práce z oblasti piezoelektrických a pyroelektrických vlastností krystalů. Röntgen mimo jiné popsal jev, kdy rotující dielektrikum v elektrickém poli má magnetické vlastnosti. Toto zjištění přispělo k formulování Lorentzovy elektronové teorie.\n\nNejvýznamnější prací z giessenského období je důkaz, že při pohybu polarizovaného dielektrika vzniká magnetické pole. Mnozí z velkých fyziků hodnotili tuto práci jako objev rentgenových paprsků. Pohybující se polarizované dielektrikum bylo holandským fyzikem Lorentzem nazváno Röntgenův proud. Tím se stalo Röntgenovo jméno nesmrtelným v teorii elektřiny a magnetismu. Pro Röntgenův samotářský způsob práce je příznačné, že se jeho tehdejší asistent dověděl o tomto objevu teprve z odborného tisku. I když při pokusu pomáhal, netušil, o co vlastně jde.\n\nV roce 1894 začal Röntgen ve své würzburské laboratoři systematicky zkoumat katodové paprsky. Röntgen byl neobyčejně důkladný experimentátor. Když se dal do práce v nové oblasti fyziky, nejdříve všechny předešlé pokusy zopakoval.\n\nCo bylo skutečným cílem Röntgenova výzkumu večer 8. listopadu 1895, není známo. Katodovou trubici obalil černým papírem, aby ho při pozorování světelných jevů vyvolaných katodovými paprsky vystupujícími z trubice tenkým hliníkovým okénkem nerušilo světlo výboje. Přestože neprůsvitný obal nemohl žádné viditelné ani ultrafialové záření z výbojky propustit, krystalky platnatokyanidu barnatého, ležící na experimentátorově stole, se ve tmě laboratoře bledězeleně rozzářily. V místě, kam na sklo výbojky dopadalo katodové záření, vznikaly dosud neznámé paprsky, které dokázaly prostupovat neprůhlednými látkami. K prvním rentgenovým fotografiím patřily stínové obrazy ruky objevitelovy manželky a část hlavně lovecké pušky. Neviditelné paprsky začaly tak sloužit medicíně a technické defektoskopii už v době, kdy byly ještě označeny symbolem X.\n\nV prosinci 1901, při prvním udílení Nobelových cen, se nejvyššího uznání za vynález nebo objev v oblasti fyziky dostalo právě objeviteli rentgenového záření. Spolu s medailí a diplomem mu bylo při slavnostním ceremoniálu ve Stockholmu předáno i 150 800 švédských korun. Žádnou jinou finanční odměnu Röntgen v souvislosti s objevem nepřijal. Chtěl, aby dílo vykonané na univerzitní půdě s pomocí veřejných prostředků sloužilo zdarma úplně všem. Nikdy nepožádal o patentování objevu a neměl zájem ani o nabídky firem, které mu za spoluúčast při výrobě lékařských diagnostických zařízení slibovaly výhodné podmínky.\n\nRöntgen byl asketicky skromný, odřekl dobře placenou hodnost akademika Berlínské akademie věd stejně jako vedení tzv. Helmholtzovy katedry fyziky na berlínské univerzitě nebo funkci prezidenta Fyzikálně-technického říšského ústavu. Nepřijal dokonce ani Korunní řád, kterým ho v roce 1896 princ Luitpold, hlava tehdejšího Bavorska, povýšil do šlechtického stavu. Přesto má seznam medailí, čestných titulů a vyznamenání udělených mu vysokými školami a učenými společnostmi celého světa 89 položek. Je mezi nimi doktorát Lékařské fakulty univerzity ve Würzburgu, čestné občanství rodného města Lennepe, dekret dopisujícího člena Mnichovské akademie, zlatá Rumfordova medaile Royal Society v Londýně, Bernardova medaile z Columbijské univerzity a samozřejmě i první Nobelova cena za fyziku.\n\nPaprsky se staly ve dvacátém století nástrojem k výzkumům, za něž bylo fyzikům, chemikům i biologům uděleno více než 20 dalších Nobelových cen. Díky rentgenovému záření známe nejen stavbu mnoha desítek tisíc anorganických krystalických látek (kovů, slitin, polovodičů, minerálů apod.), ale např. i strukturu globulárních bílkovin, nukleových kyselin, penicilinu, cholesterolu, vitaminu B12 nebo nukleoproteinů.\n\n\n\nJménem Wilhelma Röntgena jsou v Německu pojmenovány školy, ulice a náměstí. Jde například o Röntgenovo gymnázium ve Würzburgu, Remscheid-Lennepu, a střední školu ve Weilheimu. \n\n\n\n"}
{"id": "39564", "url": "https://cs.wikipedia.org/wiki?curid=39564", "title": "Seznam lokomotiv", "text": "Seznam lokomotiv\n\nV tomto seznamu jsou lokomotivy nebo jejich typy, které jsou nějakým způsobem typické nebo naopak zvláštní. Zdaleka tedy není úplný. Nejsou zde jejich technické parametry. Seznam je řazen podle témat.\n\n\n\n\n\n"}
{"id": "39608", "url": "https://cs.wikipedia.org/wiki?curid=39608", "title": "Renesanční tanec", "text": "Renesanční tanec\n\nRenesanční tance jsou tradičně řazeny do velké skupiny historických tanců.\n\nRenesanční tance jsou v podstatě první historické tance, ke kterým máme primární písemné prameny. Tehdejší traktáty ovšem často promlouvají k tanečníkovi, který je s problematikou tance alespoň průměrně obeznámen, takže v nich málokdy najdeme úplné informace. Přesná rekonstrukce konkrétních pohybů a choreografií je tedy velmi nesnadná a taneční historikové jsou málokdy zajedno stran toho, jak se ten který krok či celý tanec provádí.\n\nNejstarší taneční manuály pocházejí z Itálie poloviny patnáctého století, jedná se o několik spisů taneční školy, kterou založil Domenico da Piacenza. Další „návody“ se poměrně brzy objevily v Anglii a Francii, později se rozšířily i do jiných zemí.\n\nTaneční návody nám umožňují lépe pochopit renesanční společenské aktivity. Vzhledem k důležitému postavení tance v tomto období můžeme díky informacím z tanečních spisů lépe pochopit myšlení a chování tehdejších lidí, především šlechty a měšťanstva. Tance venkovanů jsou zachycené jen v útržkovitých popisech a obrazovém materiálu.\n\nTance samotné mají mnoho nejrůznějších podob, vždy ale vycházejí z přirozených lidských pohybů, nejčastěji chůze. Pracovně je můžeme rozdělit do tří skupin: tance pro celou společnost (kruhové nebo procesionální), u kterých se skutečně všichni zapojí do tance, tance pro menší počet tanečníků (obvykle od jednoho páru do čtyř), u kterých část společnosti tančí a část přihlíží, a tance pro podívanou, (od jednoho tanečníka až po desítky páru), které byly komponované pro potřebu dvorských slavností. Zároveň ale platí, že se u tanců pro podívanou vycházelo z figur i kroků společenských tanců, a naopak některé uměle složené tance byly tak populární, že se z nich časem staly tance společenské, jak tomu bylo například v případě Branle de Malte.\n\n\n"}
{"id": "39610", "url": "https://cs.wikipedia.org/wiki?curid=39610", "title": "Lípa v Lipce", "text": "Lípa v Lipce\n\nLípa v Lipce je památný strom, který roste v obci Lipka severovýchodně od města Chotěboř v centrální části CHKO Železné hory. Rozměry i stáří stromu jsou pro tento rod nezvykle vysoké, takže se obvodem kmene a pravděpodobně i věkem řadí mezi pět nejvzrostlejších lip malolistých v Čechách. Zároveň patří k nejstarším lipám Chrudimska.\n\n\nLípa roste u žluté turistické trasy v blízkosti původně gotické tvrze (jižně) v Lipce. Cesta od lípy dále pokračuje ke 100 metrů vzdálené hrobce bývalých majitelů tvrze Kustošů ze Zubří.\n\nPůvodně byla lípa troják, ale jeden z kmenů se vylomil a zanikl. Koruna pak byla zpevněna a během let lípa ránu po vylomené části zacelila a postupně dorostla i chybějící část koruny. V současnosti je lípa dvoják, kmen se dělí poměrně nízko a je dutý až do koruny, jejíž průměr činí 26 m. Strom je na svůj věk nezvykle zachovalý a v dobrém zdravotním stavu.\n\nLípa stojí prakticky v polovině cesty mezi hrobkou pánů Kustošů ze Zubří a Lipky a jejich zámkem. Ten byl původně gotickou tvrzí založenou v průběhu 13. století (věk lípy by mohl odpovídat vysazení po dokončení stavby). V letech 1561 - 1588 tvrz přestavěl Jan Kustoš na renesanční zámek, který byl dále upravován v 18. a 19. století. V současnosti je zámek neobydlený, již řadu let ve stavu nedokončené rekonstrukce.\n\nInformace na nedaleké hrobce prozrazují šlechtický původ rodu Kustošů. Je zde také zmíněno, že ji nechala vystavět kněžna Vilemína z Augspergu roku 1871. V den svatého Petra a Pavla (t.j. 29. června) 1876 údajně došlo ke \"zničení bleskem\" (zřejmě u hrobky stál strom, který po zásahu padl a stavbu poškodil?) a kněžna nechala vše znovu vystavět. Z této doby zřejmě pocházejí blízké javory, které - ač mladší než lípa - prozradí svůj věk na první pohled.\n\nU příležitosti oslav Dne stromů 20. října 2016 byla lípa vyhlášena vítězem jubilejního patnáctého ročníku celostátní ankety Strom roku 2016. Lípa zastupovala Českou republiku i v mezinárodní anketě Evropský strom roku 2017, kde skončila na 3. místě.\n\n\nblízké okolí\nJ směr\nJV směr\nJZ směr\nV směr\nZ směr\nSV směr\nS směr\n\n"}
{"id": "39627", "url": "https://cs.wikipedia.org/wiki?curid=39627", "title": "Karel Lwanga", "text": "Karel Lwanga\n\nKarel Lwanga, v jazyce liganda Kaloli Lwanga (1860 nebo 1865 Bulimu, Uganda – 3. června 1886) je římskokatolický svatý.\n\nByl pokřtěn ve svých dvaceti letech. Pocházel z významné rodiny a byl velitelem pážat na dvoře krále Mwangy II., vládce ugandského království Buganda. Byl upálen spolu se svými 13 přáteli a 12 misionáři během pronásledování křesťanů, k němuž došlo za vlády krále Mwanga. Většinou byli čerstvě pokřtěni, zbývající pokřtil Karel těsně před popravou. Byli odsouzeni k smrti pro porušení úředních povinností, ve skutečnosti však krále rozzuřil především fakt, že se odmítli účastnit homosexuálních praktik.\n\nCelkem během tohoto pronásledování bylo popraveno přes sto lidí, katolíků i anglikánů. jako první byl zabit králův hofmistr a přední rádce Yosefu Mukasa Balikuddembe. Popravy probíhaly od května 1886 do ledna 1887.\n\nPapež Pavel VI. Karla a jeho druhy svatořečil 18. října 1964 a v roce 1968 podnikl cestu po Ugandě, aby navštívil místa, kde žili.\n\nJméno Karla Lwangy nese Česká nemocnice založená v Ugandě Arcidiecézní charitou Praha v roce 2007. Nemocnice zpřístupňuje zdravotní péči lidem z vesnických oblastí v kraji Buikwe včetně komunit z ostrovů Viktoriina jezera. Ročně poskytne léčbu více než 25 tisícům pacientů.\n\nNemocnice je financovaná z darů českých dárců. Přispět je možné v programu Sponzorství nemocničního lůžka (více informací).\n\nV roce 2015 byla nemocnice řádem milosrdných bratří oceněna Cenou Celestýna Opitze za vzor v péči o nemocné a potřebné.\n"}
{"id": "39643", "url": "https://cs.wikipedia.org/wiki?curid=39643", "title": "System of a Down", "text": "System of a Down\n\nSystem of a Down je americká alternativně metalová hudební skupina pocházející z Los Angeles v Kalifornii, která byla založena roku 1994. Její název se někdy zkracuje na SOAD. Členy jsou Daron Malakian (vokály, kytara), Serj Tankian (hlavní vokály, občasné klávesy a kytara), Shavo Odadjian (baskytara, vokály) a John Dolmayan (bicí). Sami členové skupiny říkají, že nepatří do žádné hudební kategorie. Malakian uvedl, že se prozatím nesžil s nu-metalovým zvukem 7-strunné kytary. Členové prohlašují, že prostě hrají svůj styl – styl System of a Down. Všichni členové mají arménské předky a ve svých textech se zabývají, mimo jiné, i arménskou genocidou z let 1915-18 a válkou proti terorismu.\n\nAčkoli kapela byla založena v Kalifornii v USA ve městě Los Angeles, všichni členové jsou původem Arméni. Zpěvák Serj Tankian a bubeník John Dolmayan se narodili v Libanonu, kytarista Daron Malakian pochází z Hollywoodu v Kalifornii a baskytarista Shavo Odadjian se narodil v Arménii.\n\nV roce 1992 se potkali Serj Tankian a Daron Malakian na stejné škole a založili kapelu jménem Soil ve složení: Serj Tankian – zpěv a klávesy, Daron Malakian – kytara, Dave Hagopyn – basa a Domingo Laranio – bicí. Po roce 1995 se kapela rozpadla, a tak Serj a Daron založili novou skupinu s názvem System of a down (podle básně Victim of a down). Shavo jim dělal manažera, později hrál na basu a na bubny Andy Khachaturian. V roce 1997 byl bubeník nahrazen Johnem Dolmayanem a skupina získala své konečné složení.\n\nKapela své první album vydala v roce 1998. Album se jmenovalo jako kapela – tedy System of a Down. Před vydáním tohoto alba se několik písní vydalo jako singly. Album se v americkém žebříčku umístilo na 124. místě a bylo oceněno platinovou deskou.\n\nSvé druhé album kapela vydala až v roce 2001. Album dostalo jméno Toxicity. V Americe se vyhouplo na 1. místo žebříčku a v Británii se umístilo 13. Navíc bylo oceněno čtyřmi platinovými deskami. Následující deska Steal This Album!, která vyšla v roce 2002 na rozdíl od předcházející Toxicity propadla. Částečně to bylo způsobeno tím, že většina jejích písní unikla na veřejnost v demo verzích, protože byly tyto písně komponovány spolu s písněmi z alba Toxicity. Jako reakci na odcizení demo nahrávek ji kapela vydala pod názvem \"Steal this album\" (v překladu \"Ukradni tohle album\") bez pořádného bookletu. Deska byla v Americe až 15. a v Británii dokonce 56., přesto je mnohými fanoušky hodnocena jako deska nejlepší. Písně na vydaném albu se od uniklých verzí podstatně liší. Byly přepracovány texty a mnohokrát dokonce i samotné melodie. Uniklé demo obsahuje navíc ještě dvě písně, které se na Steal this Album nedostaly, naopak STA obsahuje některé písně, které se nenacházely na uniklém demu.\n\nDlouhé čekání na nové album se pravděpodobně kapele vyplatilo, protože své čtvrté album, které se jmenuje \"Mezmerize\", vyšlo až v roce 2005 a v umístění na žebříčcích prodejnosti porazilo album Toxicity. Mezmerize se v Americe umístilo na 1. místě a v Británii na místě druhém. Navíc napodobilo System of a Down a Toxicity a získalo platinovou desku. 22. listopadu 2005 kapela vydala „druhou část“ album Hypnotize.\n\nSkupina se stala velkou součástí dokumentárního filmu Screamers, který měl premiéru v roce 2006.\n\nV květnu 2006 skupina ohlásila přestávku, která by podle Darona měla trvat několik let, nicméně trvá na tom, že to není rozpad kapely. Důvod přestávky je ten, že členové chtějí rozjet své vlastní projekty. Daron založil kapelu Scars on Broadway, která vydala svůj debut v červenci 2008. V této kapele je i John. Shavo založil s RZA z Wu-Tang Clanu kapelu Achozen. Serj rozvíjí své vydavatelství Serjical Strike a 23. října 2007 vydal svoje první čistě sólové album Elect the Dead, ze kterého už v hitparádách bodovalo několik songů a hudebních klipů. John si otevřel online obchod s komiksy Torpedo Comics. Poslední koncert odehráli 13. srpna 2006 na Ozzfestu ve West Palm Beach. Ohledně návratu k SOAD zatím mluví pouze stylem: \"Dveře jsou otevřené...\" Dne 31.10.2009 uspořádali párty s názvem \"HALLOW9EEN A Night of SurpriZes\" ve věhlasném klubu Roxy (kde se mimochodem odehrála vůbec první show SOAD). Na této párty byli 3/4 členů SOAD.John,Daron a Shavo zahráli společně píseň Suite-pee. Další akce 3/4 členů byla 20.11.2009, kdy se konal benefiční koncert pro basáka Deftones, Chi Chenga. Zahráli písně \"Aerials\" a \"Toxicity\".\n\n29. listopadu 2010, po několika týdnech zvěstí na internetu, System of a Down oficiálně oznámili comeback, turné čítající nad 20 zastávek. Turné proběhlo v květnu v USA, v červnu po evropských festivalech a v říjnu v Jižní Americe. Mezi festivaly, které SOAD navštívili, patří například Download Festival ve Velké Británii, švýcarský Greenfield Festival, v Německu Rock am Ring / Rock im Park, švédský Metaltown, rakouský Nova Rock Festival, finský Provinssirock nebo jeden z největších festivalů v Brazílii Rock in Rio. O dalších plánech a budoucnosti kapely zatím nebylo rozhodnuto. Během amerického turné je doprovázela kapela Gogol Bordello jako předskokané. V roce 2012 proběhlo turné po Austrálii a Americe.\n\nV momentální době plánuje Serj Tankian pokračovat ve svých sólo projektech a turné. Daron Malakian chystá vydání druhé desky Scars on Broadway na jaro 2013. Další budoucnost System of a Down tedy nebyla konkrétně specifikována. V následujících letech s největší pravděpodobností zahrají na dalších koncertech a možná zapracují i na další desce.\n\nSOAD představují evropské tour, které zahrnuje i Českou republiku (objevili se v Praze po 15 letech). Vystoupili na Festivalu Aerodrome. Dále budou například na švédském Gateway Rock Festivalu nebo také francouzském Rock En Seine Festivalu. Další vystoupení v Praze proběhlo v roce 2017.\n\nKapela System of a Down byla od svého vzniku několikrát označena jako nu-metalová. Tato nálepka bývá obvykle přičítána prvnímu albu, které bylo vydáno v době nu-metalového rozmachu. Ti, kteří nesouhlasí, obvykle argumentují tím, že hudba System of a Down nesplňuje mnoho z typických znaků nu-metalu:\n\nBěhem jednoho koncertu v roce 2005 Daron řekl: „Dřív nás nazývali nu-metal, teď zase progressive rock. Myslím si, že nás nazývají čímkoli co je populární.“\nZároveň ale řekl: \"Nenávidím označení nu-metal pro SOAD více, než cokoli jiného.\"\nŽánr skupiny se dá s jistotou označit pouze slovem crossover, tedy rychlé přeskakování mezi různými styly (jazz, hardcore…)\n\n\n\n\n\n\n\n"}
{"id": "39659", "url": "https://cs.wikipedia.org/wiki?curid=39659", "title": "Tomioka Tessai", "text": "Tomioka Tessai\n\nTomioka Tessai (japonsky: 富岡鉄斎, 25. ledna 1837 Kjóto – 31. prosince 1924 tamtéž) byl významným japonským malířem a kaligrafem.\n\nByl učencem filosofie a literatury, působil také jako šintoistický kněz. Namaloval přibližně 2 500 maleb.\n"}
{"id": "39660", "url": "https://cs.wikipedia.org/wiki?curid=39660", "title": "Utagawa Kunisada II.", "text": "Utagawa Kunisada II.\n\nUtagawa Kunisada II. (též Tojokuni III. či Tojokuni IV., japonsky: 二代 歌川国貞, 1823–1880) byl japonský grafik žánru ukijo-e, jeden ze tří tiskařů, kteří přijali jméno Utagawa Kunisada.\n\nByl žákem Utagawy Kunisady I., přičemž jméno Kunisada přijal poté, co se v roce 1846 oženil s jeho nejstarší dcerou. Po smrti svého mistra si změnil jméno znovu, tentokrát na Tojokuni III. Protože ale již tři jiní umělci před ním používali jméno Tojokuni, je dnes Kunisada II. znám spíše jako Tojokuni IV.\n\nVe své práci se zaměřoval hlavně na nevěstince a čajové obřady.\n"}
{"id": "39665", "url": "https://cs.wikipedia.org/wiki?curid=39665", "title": "Muhammad Baradej", "text": "Muhammad Baradej\n\nMuhammad Baradej (též Mohamed El Baradei, , * 17. června 1942 v Káhiře) byl od 1. prosince 1997 do 30. listopadu 2009 generálním ředitelem Mezinárodní agentury pro atomovou energii. V roce 2005 obdržel společně s touto organizací Nobelovu cenu míru. Od 14. července do 14. srpna 2013 byl zastupujícím viceprezidentem Egypta.\n\nNarodil se v rodině právníka. V roce 1962 získal bakalářský titul na káhirské univerzitě, v roce 1974 získal doktorát mezinárodního práva na New York University School of Law. Od roku 1964 byl v diplomatických službách. Od roku 1984 pracoval v Mezinárodní agentuře pro atomovou energii, roku 1997 se dostal do jejího čela. V roce 2003 se postavil proti mylným argumentům George Bushe o jaderném programu Iráku, kterými USA obhajovaly svou invazi. Spojené státy se poté v roce 2005 snažily zabránit jeho opětovnému zvolení do čela MAAE, avšak neúspěšně – Muhammad Baradej byl znovu zvolen a navíc získal Nobelovou cenu míru. Baradej naopak podporoval USA ve vztahu k jadernému programu Íránu. V listopadu 2009 již na ředitele MAAE nekandidoval.\n\nPři nepokojích v Egyptě v roce 2011 stál v čele opozičních skupin, uvažuje se o něm jako o společném mluvčím sjednocené opozice i jako o budoucím egyptském prezidentovi. Podporovalo ho i zakázané Muslimské bratrstvo. Baradej vydal prohlášení, v němž odmítl kandidovat v prezidentských volbách, pořádaných v roce 2012, kvůli pokračující vládě Nejvyšší rady ozbrojených sil, kterou považoval za nedemokratickou.\n\nAktivně se účastnil vojenského převratu v červenci 2013, při kterém byl sesazen prezident Muhammad Mursí, následně byl jmenován zastupujícím viceprezidentem Egypta. Z této pozice odstoupil po masakru na náměstí Rábaa v srpnu 2013, při kterém egyptská policie usmrtila přes 600 stoupenců sezazeného prezidenta Mursího. Podle jeho vyjádření existovala i nenásilná varianta řešení situace. Po odstoupení opustil zemi a odjel do Vídně, do Egypta se již nevrátil. V roce 2016 bylo v egyptských učebnicích pro základní školy jeho jméno vymazáno ze seznamu držitelů Nobelových cen.\n"}
{"id": "39666", "url": "https://cs.wikipedia.org/wiki?curid=39666", "title": "Máslo", "text": "Máslo\n\nMáslo je mléčný výrobek. Obecně se vyrábí zakoncentrováním mléčného tuku (smetany) a následnou reverzí fází na emulzi vody v oleji. Klasické máslo obsahuje minimálně 80 % mléčného tuku, zbytek tvoří voda (do 16 %) a mléčná sušina (bílkoviny, laktóza).\n\n\n\nSmetana získaná z mléka odstřeďováním o tučnosti asi 40 % (optimálně 37–42 %) se pasteruje při teplotách nad 95 °C po dobu několika sekund. Důvodem této vyšší teploty je fakt, že smetana vykazuje horší tepelné vlastnosti oproti mléku.\n\nFyzikální zrání smetany je klíčovým krokem při výrobě másla. Při tomto kroku dochází k částečné krystalizaci mléčného tuku. Fyzikální zrání másla by mělo probíhat alespoň dvě hodiny před stloukáním. Během fyzikálního zrání dochází také ke zvyšování viskozity. Částečně krystalizovaný mléčný tuk usnadňuje proces stloukání. Nedostatečně proběhnuté fyzikální zrání má za následek ztráty mléčného tuku do podmáslí. Důležitá je také teplota fyzikálního zrání, která by se měla pohybovat pod 8 °C. Fyzikální zrání smetany probíhá v uzravačích. Jsou to speciálně navržené tanky, které jsou schopny efektivního chlazení smetany a uvnitř tanků jsou pomaloběžná míchadla, zajišťující šetrné promíchání obsahu, aniž by došlo k porušení krystalické struktury mléčného tuku. Dobré chlazení během fyzikálního zrání je nutné také z důvodu uvolňování krystalizačního tepla, které je nutné odvádět. Pokud by se toto teplo neodvádělo, tak by mohlo dojít k nežádoucímu zvýšení teploty, které by mohlo způsobit tání krystalů tuku.\n\nBiologické zrání se v českých mlékárnách používá pouze okrajově. Jedná se o přídavek smetanového zákysu, čímž dojde k částečnému snížení pH smetany a takto vyrobené máslo má výraznější, nakyslou chuť. Výhodou másla ze zakysané smetany je, že vykazuje delší trvanlivost (díky nižšímu pH oproti nezakysanému máslu), naopak nevýhodou je nemožnost využít podmáslí jinak než na výrobu šlehaného podmáslí.\n\nAby došlo ke vzniku másla, musí dojít k reverzi fází z typu olej ve vodě na typ voda v oleji. To lze průmyslově uskutečnit několika způsoby:\n\nJedná se o zpěňovací způsob výroby másla. V dnešní době převažuje kontinuální výroba ve zmáselňovači. Zmáselňovač se skládá ze tří částí: stloukací válec, odlučovací válec a hnětač. Před stloukáním másla je nutné smetanu ohřát na teplotu 10 až 12 °C. Teplota předehřevu je závislá na obsahu tuku a ročním období (obsahu volných mastných kyselin).\nStloukací válec slouží k našlehání smetany. Dochází k agregaci vykrystalizovaných tukových shluků a tyto se ještě koncentrují. Vzniká\nmáselné zrno. otáčky stloukacího válce mohou dosahovat až 3000 ot/min. Počet otáček se reguluje podle tučnosti smetany.\nTakto vytvořené máselné zrno přechází do odlučovacího válce.\n\nZde dochází k dalšímu shlukování máselného zrna a zároveň se uvolňuje mléčná plazma, tedy podmáslí. Podmáslí obsahuje vodu, bílkoviny, volný tuk a ve vodě rozpustné látky. V odlučovacím válci lze uskutečnit praní máselného zrna. Jedná se o dokonalejší odstranění mléčné plazmy propíráním máselného zrna ve vodě. Výhodou je větší trvanlivost másla a menší obsah laktózy (pro osoby s laktózovou intolerancí). Naopak nevýhodou je méně výrazná chuť, neboť propíráním dojde k odstranění senzorických složek mléčné plazmy (bílkoviny, laktóza).\n\nV hnětači je umístěný šnekový dopravník, který protlačuje máslo přes perforovanou desku. Šnekový dopravník slouží k odstranění vzduchových bublin, které se vytvořily při shlukování máselného zrna. Perforovaná deska slouží k rovnoměrnému rozmístění vody v másle a ke zmenšení kapének vody. Tento proces je významný z hlediska trvanlivosti másla. Velké kapky vody by byly dobrým zdrojem živin pro bakterie. Během hnětení dochází ke standardizaci (úpravě obsahu) vody v másle.\n\nMáslo, které projde hnětačem je dopravováno na balicí linku. Balení je možné uskutečnit do klasických kostek o hmotnosti 250 g nebo je máslo tvarováno do větších bloků podle potřeby, např. 25 kg. Po zabalení másla je ještě nutné nechat vyzrát krystalickou síť mléčného tuku v másle při teplotě skladování, čímž získá máslo svoji konzistenci.\n\nTento způsob výroby v současné době přechází do pozadí. Jedná se o šaržový diskontinuální proces. Smetana, která prošla fyzikálním zráním je dávkována do velkého bubnu, který se uzavře a otáčením kolem vodorovné osy dochází ke stloukání. Otáčky bubnu jsou voleny tak, aby převažovala gravitace nad odstředivou silou. Po stlučení másla je vypuštěno podmáslí, které se nashromáždilo na dně válce. Máslo může být propráno vodou, následuje hnětení a úprava obsahu vody, balení. Stloukání másla v máselnici je dobré pro malé množství smetany, kdy se nevyplatí rozjíždět zmáselňovač. Kapacita máselnice může být např. 500 litrů smetany.\nStaré technologie výroby másla lze zhlédnout v muzeu másla v obci Máslovice severně od Prahy.\n\nMáslo je plnohodnotný mléčný tuk, který má specifické aroma a chuť. Aroma másla je dáno obsahem mastných kyselin s krátkou délkou řetězce. Chuť másla doplňuje přítomnost mléčných bílkovin. Máslo obsahuje vitaminy rozpustné v tucích, tedy A, D, E, K. Máslo také obsahuje významný podíl trans nenasycených mastných kyselin, takže konzumci másla by měli omezit lidé s vysokým obsahem cholesterolu a cévními potížemi. Tyto závěry jsou však diskutabilní. Zdravým lidem by nemělo máslo uškodit. Problematika je však individuální a je důležité dodržování správné životosprávy. Vzhledem ke složení je máslo vhodné zejména pro studenou kuchyni. Máslo by se nemělo používat pro smažení. \n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v soleném másle.\n\nJak se kdysi na Hané postupovalo líčí se všemi zvyky a pověrami J. Vyhlídal:\n\nV sedmdesátých letech v Československu vznikl dodnes populární mlékárenský výrobek alternativní k máslu, který se dobře roztírá v nízkých teplotách ihned po vyjmutí z chladničky a má nižší, pro spotřebitele zajímavější energetické hodnoty. Kvůli snadné roztíratelnosti byla tato máselná pomazánka pojmenována jako pomazánkové máslo.\n\nV oficiálním styku byl ale název zakázán Evropskou unií kvůli směrnici definující pojem máslo výhradně jako pravé máslo a Česká republika tak změnila oficiální standardizovaný název na \"tradiční pomazánkové\" a Slovensko na několik různých nejednotných názvů.\n\nV roce 2007 byla v Česku průměrná spotřeba másla 4,2 kg/osobu, v roce 2015 spotřeba vzrostla na 5,5 kg/osobu.<ref name=\"idnes.cz/maslo-zdrazovani-ministerstvo-financi-d97-/ekonomika.aspx?c=A170927_161515_ekonomika_mpl\"></ref>\n\nV červnu 2017 cena másla v Česku dosahovala 45 Kč za kostku másla, meziročně tak zdražilo téměř o 10 Kč.<ref name=\"vitalia.cz/clanky/co-je-dobreho-na-tom-ze-maslo-zdrazilo\"></ref> Mezi důvody zdražení patřilo zvýšení výkupních cen syrového mléka a zvýšení poptávky po vícetučných mlékárenských výrobcích, což způsobilo pokles nabídky mléčného tuku k výrobě másla. Meziroční zvýšení ceny másla v Česku o 30 % bylo malé v porovnání s průměrným zvýšením ceny o 77 % v celé Evropské unii.\n\nV září 2017 cena másla dosahovala 60 Kč. Kvůli zvýšení ceny másla vyzvalo Ministerstvo financí Specializovaný finanční úřad, aby provedl kontrolu u producentů a hlavních obchodníků na maloobchodním trhu. Ještě koncem srpna byla průměrná výrobní cena másla 145,17 Kč/kg, tedy 36,29 Kč za čtvrtku másla a průměrná prodejní cena byla 52,31 Kč za čtvrtku másla. V lednu 2017 byla výrobní cena 29,36 Kč za čtvrtku másla. Cílem kontroly bylo posoudit oprávněnost zvýšení cen z důvodu růstu nákladových vstupů, zjistit změny v objemech dodávek z tuzemska a dovozu a také případné odlišnosti cen podle původu másla.\n\nV listopadu 2017 začala cena másla klesat a ustálila se na ceně asi 45 Kč za kostku másla.<ref name=\"vitalia.cz/clanky/maslo-uz-stoji-sedesat-korun-a-jen-tak-nezlevni\"></ref> V polovině června 2018 se cena másla opět prudce zvýšila a dosahovala až 60 Kč. Důvodem byl opět nedostatek mléčného tuku.\n\n\n\n"}
{"id": "39667", "url": "https://cs.wikipedia.org/wiki?curid=39667", "title": "RSS", "text": "RSS\n\nRSS (Rich Site Summary) je rodina XML formátů určených pro čtení novinek na webových stránkách a obecněji syndikaci obsahu.\n\nTechnologie RSS umožňuje uživatelům Internetu nastavit si odběr novinek z webu, který nabízí RSS zdroj (\"RSS feed\", též RSS kanál, \"RSS channel\"). Tento zdroj se většinou vyskytuje na stránkách, kde se obsah mění a přidává velmi často (například zpravodajské servery).\n\nPůvodně tento formát sloužil pouze k předávání aktuálních novinek mezi jednotlivými servery, které takto velmi jednoduše mohly odkazovat na aktuální články na jiných serverech.\n\nRSS formát poskytuje obsah celého článku, příp. jeho část, odkaz na původní článek a také jiná metadata. Tyto informace jsou posílány jako XML soubor nazývaný RSS zdroj, webový zdroj, RSS stream, RSS feed nebo RSS kanál.\n\nCílem RSS formátu měla být jednoduchost a snadná pochopitelnost. První verze RSS 0.90 byla vyvinuta roku 1999 společností Netscape. RSS formát byl založen nad modelem metadat RDF, také proto byl pojmenován \"RDF Site Summary\" (RSS).\n\nJeště v tomtéž roce byla vyvinuta verze 0.91, oproštěním od RDF elementů zjednodušená, a tak byl změněn význam zkratky RSS na \"Rich Site Summary\". Zároveň byl vydán dokument, který nastiňoval další vývoj formátu.\n\nV roce 2000 dochází k rozdělení vývoje do dvou větví. RSS‑DEV Working Group vyvíjí verzi RSS 1.0, která vychází z verze 0.9. Vrací se tedy k podpoře RDF. Tato verze je rozšířena např. o podporu jmenných prostorů XML. Není však plně zpětně kompatibilní s verzí 0.9, protože je již založena na konečném formátu RDF 1.0.\n\nVe vývoji druhé větve RSS formátu se angažuje UserLand. V roce 2000 vydává verzi RSS 0.92 a postupně další až k verzi 0.94. Všechny verze 0.9x jsou kompatibilní s verzí 0.91, byly provedeny menší úpravy standardu, jako uzavřen prostor elementů, do kterého byly zavedeny elementy dovolující použít zvukové soubory (podcasty). V roce 2002 UserLand vydává verzi RSS 2.0, s touto verzí byl znovu změněn význam zkratky RSS na \"Really Simple Syndication\". Verze 2.0 zachovává zpětnou kompatibilitu s verzí 0.92.\n\nV roce 2003 firma UserLand přenechává specifikaci RSS 2.0 Harvard University pod licencí „Creative Commons“. Vývoj je nyní zmrazen ve verzi 2.0.1 a další verze se vydávají pouze za účelem vyjasnění specifikace, ne pro přidávání nových funkcí.\n\nSamotná zkratka má několik výkladů:\n\nExistují také další formáty se stejným účelem:\n\nSoftware určený k práci s RSS kanály se označuje jako \"RSS čtečka\". Čtečkou RSS může být samostatný specializovaný program, doplňkový modul čili plugin jiné aplikace (typicky webového prohlížeče či programu pro instant messaging), funkce vestavěná přímo v jiném programu, případně webová aplikace poskytující tuto funkčnost (např. Feedly či NetVibes).\n\nNapříklad pro webový prohlížeč Firefox slouží jako čtečka RSS rozšíření Sage.\n\nPokud některý webový server nabízí RSS kanály, obvykle to indikuje ikonou, která vede přímo na URL příslušného zdroje. Adresu zdroje uživatel zadá do čtečky a ta zobrazí seznam všech zpřístupněných článků (zvukových souborů či jiných cílů). Čtečka poté adresu zdroje (URL) pravidelně kontroluje a zobrazuje nové položky.\n\n\n"}
{"id": "39668", "url": "https://cs.wikipedia.org/wiki?curid=39668", "title": "Štěpán I. Svatý", "text": "Štěpán I. Svatý\n\nSvatý Štěpán I. Uherský (maďarsky \"Szent István\", * kolem roku 969, Ostřihom – 15. srpna 1038, Uhry) byl uherský panovník (997–1038) z dynastie Arpádovců; zakladatel uherského státu. Jeho původní pohanské jméno bylo Vajk, jméno Štěpán přijal až při křtu. Od roku 997 byl kníže, roku 1000 se stal prvním uherským králem. Dokončil proces budování a rozšiřování moci ústřední panovnické moci, který zahájil jeho otec kníže Gejza. Ovládl území celého dnešního Maďarska, jihozápadní a jižní oblasti dnešního Slovenska a částečně i Sedmihradsko. Vytvořil základy církevní organizace. Za jeho vlády bylo založeno arcibiskupství v Ostřihomi. V roce 1083 byl papežem Řehořem VII. svatořečen.\n\nŠtěpán I. byl synem arpádovského knížete Gejzy, sjednotitele velké části maďarských kmenů. Přestože jeho otec byl pohanem, dostalo se mu křesťanského vychování misionáři a kolem roku 974 také křtu. V roce 995 se oženil s Giselou Bavorskou, dcerou vévody Jindřicha II. Svárlivého a sestrou pozdějšího římského císaře Jindřicha II.\n\nPo smrti svého otce roku 997 se Štěpán stal uherským knížetem. Musel však odrazit ostatní pretendenty trůnu, například šomodského župana Kopáně, který se oženil s vdovou po Gejzovi. Stáhl se proto na Slovensko, kde se bránil nejprve v Bratislavě. V Nitransku, které ovládal již jeho otec, Štěpán zorganizoval s pomocí své ženy vojsko, se kterým se přeplavil přes Dunaj. V bitvě Štěpán dokázal využít bavorské rytíře, kteří rozdrtili Kopáňovu lehkou jízdu. Samotný Kopáň byl zabit na útěku.\n\nO tři léta později udělil papež Silvestr II. Štěpánovi I. královskou hodnost. Během vánočních bohoslužeb v roce 1000 se Štěpán I. nechal korunovat se souhlasem císaře Oty III. korunou, již mu údajně poslal sám papež, „apoštolským“ králem.\n\nPoté se Štěpán vypořádal s místními maďarskými vládci v Sedmihradsku (tzv. Gyulovo knížectví) a v Dolním Potisí (tzv. Achtumovo knížectví), kteří vedle Gejzy zkonsolidovali svoji moc. V boji s nimi pomohl královi jeho švagr bavorský vévoda Jindřich II. To bývá považováno za „založení“ uherského státu. Král usiloval o konsolidaci mladého státu. Upevňoval ústřední moc, prosazoval křesťanství a budoval základy církevní organizace. Zasloužil se o založení devíti biskupství a arcibiskupství (prvním z nich bylo biskupství v Kaloči a prvním biskupem se tu stal Astrik – podle některých českých historiků žák sv. Vojtěcha a podle legendy ten, který Štěpánovi přivezl od papeže korunu. Štěpán se posléze nechal touto korunou korunovat z rukou biskupa ostřihomského.\n\nŠtěpán zval do země misie z říše, především z Bavorska, a do jižních částí království také z Byzance. Pohanské Uhry se christianizovaly a začlenily mezi západoevropské křesťanské státy. Štěpánovým vzorem nejen pro uspořádání církve, ale také správy státu se staly poměry ve franské karolinské a otonské římsko-německé říši. Království rozdělili na 50 správních okrsků – žup v čele s župany, které sám jmenoval. Šlo o obdobu franské hradské soustavy. Okolo roku 1002 vydal první maďarský zákoník. Uherské království se za Štěpánovy vlády stalo stabilním, hospodářsky zdatným a politicky silným státním útvarem.\n\nUrčitou samostatností disponovalo Nitransko, které mělo postavení údělu, v němž vládli vedlejší členové dynastie Arpádovců. Původně to byl Gejzův bratr Michal, za Štěpána je spravoval Michalův starší syn Ladislav Lysý. Po jeho smrti se správy Nitranska ujal na krátkou dobu králův synovec Besprim, vnuk Boleslava Chrabrého (1029-1030) a poté Ladislavův mladší bratr Vazul. Když v roce 1031 zemřel jediný Štěpánův syn Imrich Svatý, stal se Vazul podle seniorátního nástupnického řádu Štěpánovým následníkem. To však nehodlal připustit ani král Štěpán s chotí Giselou, ani jeho nejbližší velmoži. Vazula nechali oslepit a uvěznit v Nitře. Vazulovi synové Ondřej, Béla a Levente se poté necítili v Nitře bezpečně a odešli na český knížecí dvůr, kde se dali pod ochranu Břetislava I.\n\nRoku 1014 válčil Štěpán s polským knížetem Boleslavem I. Chrabrým, který dočasně obsadil Moravu a spolu s ní také celé slovenské území mezi Dunajem a Tisou (1001). Štěpán odsud polská vojska roku 1017 vyhnal a vzápětí se s Boleslavem I., který se zřekl nároku na Slovensku, smířil (1018). Tím se celé Slovensko (Horní Uhry) dostalo do sféry zájmu uherského panovníka a bylo začleněno do župní soustavy. Postupně bylo včleňováno také do ostřihomské arcidiecéze.\n\nV roce 1030 nastaly první rozpory s říší, jejíž vládce Konrád II. se snažil získat Uhry jako říšské léno (podobně jako se tomu stalo nedávno v Českém knížectví). Tehdy obsadil český kníže Oldřich jako císařův spojenec Dolní Pováží a jihozápadní Slovensko až k Hronu, ale císařská vojska byla zahnána a pronásledována k Vídni. Mír, který poté Štěpán s císařem uzavřel, uznával uherské nároky na území státu až po řeku Litavu.\n\nPo své smrti byl Štěpán pohřben ve Stoličném Bělehradě. Jeho ostatky byly vyzdviženy u příležitosti kanonizace v roce 1083. Do dnešních dnů se z nich dochovala část Štěpánovy ruky, tzv. Svatá Pravice (\"Szent Jobb\"), která je vystavena v bazilice sv. Štěpána v Budapešti. Štěpán nezanechal žádné potomky. Jeho nástupcem se podle králova rozhodnutí stal Petr Orseolo, syn Štěpánovy sestry a benátského dóžete. V zemi však vypukly boje o trůn, do kterých se vložil císař Jindřich III. Královna Gisela, která přežila svého muže o mnoho let, se vrátila po jeho smrti do Bavorska.\n\n\n\n"}
{"id": "39671", "url": "https://cs.wikipedia.org/wiki?curid=39671", "title": "Lokomotiva Triplex", "text": "Lokomotiva Triplex\n\nLokomotiva Triplex byla v době své výroby (rok 1914) největší na světě. Podle soudobých měření dosáhla tažné síly až 712 kN, což je mnohonásobek tažné síly našich lokomotiv. Jednalo se o členěné lokomotivy Malletovy soustavy, které ale neměly sdružený, nýbrž běžný parní stroj. Zvláštností těchto lokomotiv byla třetí čtveřice hnaných náprav pod tendrem, což zvyšovalo adhezní hmotnost lokomotivy. Pro tři samostatně hnané podvozky se jim také říkalo triplex.\n\nPři zkouškách vezla jedna z těchto lokomotiv vlak těžký 19 000 tun rychlostí 24 km/h. Běžně tyto lokomotivy dopravovaly vlaky 3000 – 5000 tun těžké.\n\nBaldwin vyrobil v letech 1914 – 1916 tři lokomotivy pro společnost Erie Railroad a jednu pro Virginian Railway. Žádná z nich se nedochovala.\n"}
{"id": "39674", "url": "https://cs.wikipedia.org/wiki?curid=39674", "title": "Žižkovský vysílač", "text": "Žižkovský vysílač\n\nŽižkovský vysílač (též Žižkovská televizní věž, Žižkovská věž či TVPM) je jednou z pražských dominant a současně nejvyšší stavbou (216 m) ve městě, obsahuje tedy i nejvyšší stabilní bod ve městě – kótu 474 m n. m. Leží na rozhraní Žižkova a Vinohrad, v oblasti Mahlerových sadů. Byla postavena v letech 1985 až 1992 Inženýrskými a průmyslovými stavbami Ostrava podle návrhu architekta Václava Aulického, statika Jiřího Kozáka a Alexe Béma.\n\nMajitelem věže a provozovatelem vysílací části je společnost České Radiokomunikace. \n\nSamotné technické řešení přineslo několik novinek a dokonce i patentů. \n\nZákladová železobetonová deska, o průměru 30 m a tloušťce 4 m, se nalézá v hloubce 15 m pod původním povrchem. Svislá konstrukce se skládá ze tří válcových ocelových tubusů, z nichž dva vedlejší (jeden s nouzovým schodištěm, druhý se služebním výtahem) mají průměr 4,8 m a dosahují společně výšky 134 metrů. Hlavní tubus (se dvěma rychlovýtahy) má průměr 6,4 m a přechází do anténního nástavce sahajícího do výšky 216 metrů. Tubusy jsou tvořeny soustřednými ocelovými rourami, jejichž meziprostor tloušťky cca 30 cm je vylit betonem.\n\nNa tyto svislé tubusy jsou pak zavěšeny tři kabiny s trojramenným půdorysem: ve výšce 66 metrů se nachází panoramatická restaurace „Oblaca“ (s barem a bistrem), ve výšce 93 metrů vyhlídková kabina s dohledností až 100 km a nejvýše je umístěna (veřejnosti běžně nepřístupná) kabina s vysílací technikou. Při rekonstrukci v letech 2011–2012 vzniklo přímo nad restaurací luxusní hotelové apartmá, změny se dotkly i Mahlerových sadů v blízkém okolí věže.\n\nZ anténního nástavce vysílají v digitálních multiplexech televizní a rozhlasové stanice. Analogové televizní vysílání bylo definitivně ukončeno 30. dubna 2009, analogově v pásmu VKV odtud vysílá šest rozhlasových stanic. Dále jsou zde vysílače mobilních operátorů a také se zde měří kvalita ovzduší v Praze. \n\nOd roku 1974 se datovala potřeba výkonného vysílače rozhlasového a televizního signálu pro obyvatele Prahy. Osazení vysílače do Petřínské rozhledny bylo nutno chápat jako provizorium a tak tehdejší Ministerstvo spojů už od roku 1975 prosazovalo stavbu 160 m vysokého stožáru – také na Petříně, aby podnik Kovoslužba nebyl nucen přesměrovávat antény desetitisícům domácností. Tomuto nápadu se však silně a účinně bránili památkáři, kteří roku 1984 definitivně uspěli a po delších debatách byla pro vysílač vybrána lokalita (tehdy zpustlých) Mahlerových sadů.\n\nTehdy bylo vypočteno, že pro dokonalé pokrytí Prahy signálem ze Žižkova musí být anténa nejméně ve výšce 200 m nad terénem. Architekt Václav Aulický vypracoval zhruba dvacet různých návrhů, např. štíhlý hyperboloid nebo „jehlu s jablkem“. Přes tlak radiokomunikací, které by se spokojily s obyčejným železobetonovým stožárem a kabinou, nakonec roku 1984 zvítězila světově unikátní futuristická varianta subtilní a přitom stabilní třísloupové konstrukce, která připomíná startující raketu. Autor tehdy úspěšně argumentoval tím, že jednostožárový železobetonový vysílač by byl příliš masivní a v pražském ovzduší by materiál velmi rychle degradoval. Třísloupová ocelobetonová konstrukce tak znamená mnohem menší zásah do pražského panoramatu, má vyšší aerodynamickou stabilitu a její technické provedení, s ochrannými laminátovými vrstvami, přinese i vyšší užitnou hodnotu a trvanlivost.\n\nZákladní kámen vysílače byl položen v říjnu 1985. Výstavba neprobíhala nijak rychle, navíc ji doprovázely mnohé spory a negativní hodnocení: například situování stavby na místě bývalého židovského hřbitova si vynutilo dohled představitelů Židovské obce při výkopových pracích a nalezené ostatky byly posléze pohřbívány na Novém židovském hřbitově na Olšanech, což ovšem nebylo ze strany stavitele dodržováno a došlo tak k definitivnímu zničení cenných hrobů a náhrobků bez jakékoliv možnosti dokumentace Památkovým ústavem či židovským muzeem.\n\nProjednávala se také hrozba elektromagnetického zatížení okolí, kterou však zvláštní komise vyvrátila, protože výkon vysílače byl hluboko pod přísnými hygienickými limity. Zněly i nekompromisní hlasy požadující zbourání vysílače, ty se však neprosadily a tak mohla být postupně osazována vysílací technika. V březnu 1991 započal zkušební vysílací provoz, od 3. května 1991 (38 let a 2 dny po oficiálním zahájení TV vysílání v Československu) přešel do standardního režimu a 17. února 1992 byl vysílač, resp. jeho restaurační a vyhlídková část, oficiálně otevřen pro veřejnost.\n\nV roce 2000 bylo na pilíře umístěno dílo Davida Černého zvané „Miminka“, v počtu 10 miminek, znázorňující batolata lezoucí nahoru a dolů. Protože se setkalo s pozitivním ohlasem, bylo v roce 2001 nainstalováno natrvalo. Není to jediný umělecký počin, který věž vyprovokovala: režisér Jan Němec ve vysílači natočil některé scény filmu \"V žáru královské lásky\".\n\nDne 2. října 2017 byla mimina z vysílače sundána kvůli údržbě a obnově. Ta měla trvat do jara 2018, avšak při renovaci se ukázalo, že jsou neopravitelná, proto byla vyrobena miminka zcela nová. Na věž byla osazena koncem března 2019.\n\nOd 22. května 2006, u příležitosti 125. výročí povýšení Žižkova na město a 15. výročí zprovoznění vysílače, je vysílač každý den různobarevně nasvícen ve spodních částech plošin, a to zpravidla v barvách státní trikolóry (které v době instalace byly zároveň i firemními barvami Českých Radiokomunikací coby provozovatele a majitele věže).\n\nV letech 2011 až 2012 prošla Žižkovská věž velkou rekonstrukcí. V roce 2010 si objekt pronajala společnost Oreathea, která se rozhodla přestavět interiéry. Na jaře 2011 začala rekonstrukce, byly odstraněny zbytečné místnosti. Došlo k modernizaci všech vnitřních prostor, především restaurace a vyhlídky. Uvnitř věže vznikl luxusní hotel s jedním pokojem a dvěma lůžky. Po rekonstrukci věže došlo také k revitalizaci jejího okolí, například přilehlého parku.\n\nStavba je kontroverzní, neboť kvůli ní byl zničen Starý olšanský židovský hřbitov, na jehož místě stojí.\n\nTím, že byl vysílač stavěn na konci éry reálného socialismu, vysloužil si mezi veřejností nejméně dvě posměšné přezdívky narážející na představitele strany a vlády: \"Jakešův prst\" se vztahoval na generálního tajemníka ÚV KSČ Miloše Jakeše, \"Biľakova jehla\" zase na člena předsednictva FS ČSSR Vasila Biľaka, původem vyučeného krejčího. Další přezdívky jako \"raketa\" a \"Bajkonur\" pak už jen odkazovaly na štíhlý vysoký tvar tubusů, připomínající kosmickou raketu před startem.\n\nV revolučním kvasu na přelomu 80. a 90. let přišel publicista Jaroslav Veis s populárním řešením dvou kontroverzních a vlekoucích se staveb socialismu, Strahovského tunelu a žižkovské televizní věže. Ve fejetonu pro obnovené Lidové noviny navrhl žižkovskou věž podříznout a poté její tubus strčit do tunelu. Po letech bylo autorství této myšlenky přisuzováno Ludvíku Vaculíkovi.\n\nPodle ankety uspořádané australským serverem \"VirtualTourist.com\" je žižkovský vysílač druhou nejošklivější stavbou světa (hned po baltimorském divadlu) a batolata Davida Černého jsou v popisu výslovně zmíněna takto: \"Je už sama o sobě dost ošklivá, ale malé lezoucí děti od výtvarníka Davida Černého ji z hrůzného pohledu proměnily v něco, nad čím už opravdu nevěřícně kroutíte hlavou\".\n\nSám Černý považuje vysílač za \"něco divného, protlačeného bolševikem\", naopak Aulický tvrdí, že vysílač na Žižkově vznikl komunistům navzdory.\n\nPřehled televizních multiplexů vysílaných z Žižkovského vysílače:\nPřehled rozhlasových stanic vysílaných z Žižkovského vysílače:\n\nZe Žižkova se vysílá i digitální rozhlas DAB+:\n\nVe vyhlídkovém patře bylo od srpna 2015 do prosince 2018 umístěno televizní studio, ze kterého Česká televize vysílala přímým přenosem politický diskusní pořad Otázky Václava Moravce.\n\n\n\n"}
{"id": "39683", "url": "https://cs.wikipedia.org/wiki?curid=39683", "title": "Gisela Bavorská", "text": "Gisela Bavorská\n\nGisela Bavorská (985 Abbach u Řezna – 7. května kolem 1060, klášter Niedernburg u Pasova) byla uherskou královnou a později abatyší benediktinského kláštera v bavorském Niedernburgu (dnes část Pasova).\n\nGisela Bavorská byla dcerou bavorského vévody Jindřicha II. Svárlivého z rodu Liudolfingů, který byl úzce spřízněn s císařským domem Otonů, a sestrou římského císaře Jindřicha II. Jako velmi mladá dívka se provdala za uherského knížete Štěpána, který jako první svého rodu dosáhl na počátku roku 1001 královské korunovace.\n\nManželství Štěpána a Gisely prý bylo, jak se shodují dobové zprávy, dobré a harmonické a bylo požehnáno mnoha potomky. K zármutku rodičů však děti brzy umíraly. Jen několik týdnů či měsíců žili prvorozený syn Štěpán, mladší Otto i všechny dcery, jejichž přesný počet není znám. Teprve roku 1007 přivedla královna na svět syna, který byl pojmenován podle jejího bratra, tehdy panujícího císaře Jindřicha II. Imre – Emmerich a který se jako jediný z Giseliných dětí dožil dospělého věku. Roku 1031 byl však zraněn během lovu divokou sviní a na následky svého zranění zemřel. Královští manželé již neměli naději na narození dalšího potomka.\n\nNa pořad dne byla nastolena otázka, co bude s jejich životním dílem – Štěpánova vláda byla dobou christianizace Uherska a intenzivního budování státní i církevní organizace. V království bylo založeno devět biskupství, a dokonce také arcibiskupství v Ostřihomi. V této činnosti se Gisela stala zdatnou pomocnicí svého chotě.\n\nS Giseliným souhlasem si Štěpán vybral za svého nástupce synovce Petra Orseola, syna benátského dóžete a jedné ze svých sester. Když však roku 1038 král zemřel, zvedla se proti jeho následníku vlna odporu, na níž doplatil dvojím sesazením z trůnu a nakonec i oslepením.\n\nOvdovělá Gisela ztratila po smrti svého královského chotě poslední pouto ke své druhé vlasti a rozhodla se, že Uhry, zmítané nástupnickými boji opustí. Začala proto vyjednávat s tehdejším císařem Jindřichem III. o návratu do Bavorska. Doprovázena podle tradice svojí ovdovělou snachou Chicou, se vypravila do Pasova a vstoupila zde do kláštera Niedernburg. Po uplynutí noviciátu se stala jeho třetí abatyší. Ve vedení kláštera setrvala téměř dvě desetiletí a významně se zasloužila o jeho rozkvět. Zemřela mezi lety 1060–1065 jako téměř osmdesátiletá stařena. Poté byla pochována v klášterním kostele sv. Kříže.\n\nHrob bývalé uherské královny a niedernburské abatyše Gisely byl od počátku chován ve velké úctě, přestože nebyla nikdy oficiálně blahoslavena ani svatořečena. Uctívání zesílilo poté, co se této cti dostalo jak jejímu manželovi králi Štěpánovi I. a jejich synu Emmerichovi (1083), tak jejímu bratru císaři Jindřichu II. (1146). Hrob blahoslavené Gisely v klášterním kostele sv. Kříže se stal oblíbeným poutním místem. V současnosti je považován za maďarskou národní svatyni.\n\n"}
{"id": "39686", "url": "https://cs.wikipedia.org/wiki?curid=39686", "title": "Aarhus", "text": "Aarhus\n\nAarhus [óhus] (, podle starého pravopisu do roku 1938 Aarhus, podle nového Århus a 1. ledna 2011 opět přejmenováno na Aarhus) je druhé největší město Dánska, má 294 954 obyvatel (leden 2005). Leží na východním pobřeží Jutského poloostrova při Århuském zálivu (\"Århus Bugt\"). Město je významným námořním přístavem, hospodářským a kulturním střediskem Jutska a také sídlem druhé největší dánské univerzity (22 tisíc studentů), založené roku 1928.\n\n\nV tomto městě byla 25. června 1998 podepsána Mezinárodní úmluva o přístupu k informacím, účasti veřejnosti na rozhodování a přístupu k právní ochraně v otázkách životního prostředí, známá jako Aarhuská úmluva.\n\nAarhus má za partnerská následující města:\n\n\n"}
{"id": "39687", "url": "https://cs.wikipedia.org/wiki?curid=39687", "title": "Javůrek", "text": "Javůrek\n\nJavůrek je obec v okrese Brno-venkov v Jihomoravském kraji. Leží v Křižanovské vrchovině, zhruba 25 km severozápadně od Brna, na okraji přírodního parku Údolí Bílého potoka. Žije zde obyvatel. Součástí obce je také osada Šmelcovna, která má status základní sídelní jednotky a která leží severně od vlastního Javůrku, v údolí Bílého potoka.\n\nJavůrek sousedí na severu s Maršovem, na východě se Hvozdcem a Veverskými Knínicemi, na jihozápadě s Říčkami, Domašovem a na západě leží Lesní Hluboké.\n\nJavůrek býval středověkou osadou. Leží v krajině dlouhodobě osídlené, kterou procházela významná středověká cesta. Název vesnice pochází podle vyprávění od velkého stromu javoru, který kdysi stával uprostřed návsi starého Javůrku.\n\n\nÚzemím obce prochází dálnice D1. Do obce vede silnice III/00212 z Domašova.\n\nJavůrek je jedním z výchozích míst do údolí Bílého potoka, k osadě Šmelcovna, v jejímž okolí se nacházejí pozůstatky starých hamrů. Každoročně se tam první jarní neděli koná tradiční slavnost vítání jara.\n\n\n"}
{"id": "39695", "url": "https://cs.wikipedia.org/wiki?curid=39695", "title": "Právní obyčej", "text": "Právní obyčej\n\nPrávní obyčej je nejstarší pramen práva, v současnosti však mají právní obyčeje jen malý význam, když hlavní roli hrají právní předpisy. Právní obyčeje vznikají spontánně na základě dlouhodobé tradice a obecné akceptace veřejností i státem (resp. společenstvím států), netvoří se tedy cílevědomě, ale dlouhodobě.\n\nPrávní obyčeje se vyznačují dvěma typickými rysy:\n\nOpakováním činnosti se vytvoří tradice, zvyk a tento je obecně uznáván za správné řešení případu. Nezbytným požadavkem je dostatečná míra určitosti takto oficiálně uznaného zvykového pravidla, protože se však jedná o tzv. „nepsané právo“, je často naplnění tohoto požadavku sporné. Přestože jde svou podstatou o právo nepsané, vznikaly v průběhu doby nejrůznější soupisy a sbírky právních obyčejů, ať už oficiální či zpravidla spíše soukromé povahy, čímž docházelo k vyšší jistotě a určité rigiditě. Tím se však oslabila hlavní přednost obyčejů – totiž jejich pružnost při výkladu a používání, na druhou stranu se tak zvyšovala míra právní jistoty, jinak typická pro psané právo.\n\nOd obyčeje je nutno odlišovat zvyklosti (zejména obchodní), jež nejsou pramenem práva (schází u nich \"opinio necessitatis\"), avšak mohou být důležitým interpretačním vodítkem výkladu vůle jednajících stran.\n\nObyčejové právo začíná v Evropě ustupovat psanému právu na počátku 19. století, ale v některých částech Evropy až ve 20. století. V soudobém právu se právní obyčeje stále používají ve Velké Británii, v právu islámském a v dalších tradičních právních systémech Asie a Afriky. Právní obyčeje si také podržují velký význam jako prameny práva mezinárodního. V kontinentálním právu ale právní obyčej není pramenem práva (na českém území od roku 1811, na slovenském až od roku 1950).\n\n\n"}
{"id": "39696", "url": "https://cs.wikipedia.org/wiki?curid=39696", "title": "Řád templářů", "text": "Řád templářů\n\nŘád templářů, celým názvem Chudí rytíři Krista a Šalomounova chrámu (latinsky \"Pauperes commilitones Christi templique Salomonici\"), byl jeden z nejmocnějších křesťanských rytířských řádů středověku. S jeho mocí a velikostí se mohl rovnat pouze jen Řád johanitů nebo Řád německých rytířů. Obecně se používají pojmenování templářský řád (francouzsky \"Ordre du Temple\"), rytíři templu, templářští rytíři či jen templáři (francouzsky \"Templiers\").\n\nŘád byl pravděpodobně založen roku 1120 jako důsledek první křížové výpravy do Svaté země (1096–1099). Zrušen byl v roce 1312 bulou \"Vox in excelso\" jako řád nepotřebný, čemuž dozajista pomohla nařčení z hereze. Řád nebyl nikdy obnoven.\n\nPůvodním úkolem řádu bylo zajistit bezpečnost pro zástupy poutníků z Evropy, putující z přístavu Jaffa do Jeruzaléma po jeho obsazení. Řád natolik zesílil, že se začal účastnit bitev, čímž se jeho původní poslání změnilo na ochranu celého nově založeného Jeruzalémského království proti nepřátelským muslimským sousedům.\n\nPo dobytí Jeruzaléma a po ustavení jeruzalémského království došlo k nárůstu počtu poutníků do Jeruzaléma. Přesto v celém následujícím čtvrtstoletí nebyly cesty v království i blízkosti Jeruzaléma bezpečné a hemžily se lupiči, kteří zabíjeli a okrádali poutníky. Vznik templářského řádu souvisel s touhou poskytnout ochranu neozbrojeným poutníkům. Bezprostředním důvodem ke vzniku řádu mohlo být napadení 700 poutníků na cestě z Jeruzaléma, kdy bylo 300 z nich zabito a 60 zajato muslimskými útočníky z Tyru a Aškalonu. Přesné datum založení řádu není známo, ale je pravděpodobné, že vznikl v roce 1119 nebo 1120, přestože kronikář Vilém z Tyru (píšící ale až 50 let po vzniku řádu) uvádí rok 1118.\n\nPrvní písemná zmínka o řádu pochází z prosince roku 1120, kdy byl první velmistr řádu Hugo z Payns svědkem potvrzení výsad johanitů jeruzalémským králem Balduinem II. Od svého vzniku se templáři těšili přízni krále, patriarchy, ale i významných poutníků jako byli například Fulko V. z Anjou, který se v roce 1120 stal přidruženým členem řádu, nebo Hugo I. ze Champagne, který se v roce 1125 stal řádným členem řádu. Představitelé řádu hráli důležitou roli i v diplomatické aktivitě, když Hugo z Payns byl v roce 1127 členem poselstva, které nabídlo sňatek s jeruzalémskou princeznou (a dědičkou) Melisendou hraběti Fulkovi z Anjou. Během této diplomatické mise měl Hugo také získat nové vojáky pro tažení proti Damašku. Už dříve požádal král Balduin Bernarda z Clairvaux, aby pomohl templářům získat papežské schválení řádu.\n\nVyvrcholením templářské mise v Evropě bylo na koncilu v Troyes v lednu 1129, kde Hugo z Payns popsal neformální zásady a skutky bratrstva. Řád se nejdříve přidal k řeholi sv. Augustina. O rozmach řádu a uznání řehole na koncilu v Troyes roku 1129 se významně zasloužil opat cisterciáckého kláštera v Clairvaux sv. Bernard, který templáře podporoval a byl autorem první řehole řádu, kterou se činnost templářů začala řídit. V této době měl řád tři sta rytířů, kteří veleli zhruba třem tisícům mužů.\n\nBěhem čtvrtstoletí své existence se templářům podařilo dostat do centra dění ve Svaté zemi. Před odjezdem druhé křížové výpravy byli schopni svolat do Paříže 130 svých rytířů, kteří se pravděpodobně s francouzským vojskem vydali na východ spolu s nejméně stejným počtem seržantů a služebných bratří. Během výpravy se řádový mistr ve Francii Evrard z Barres stal jedním z hlavních rádců francouzského krále Ludvíka VII. V průběhu výpravy také král svěřil templářům odpovědnost za ochranu vojska během tažení. Mimo jiné i proto, že měli zkušenosti s tureckou taktikou rychlých útoků jezdectva. Také když se král během křížové výpravy dostal do finanční nouze, byli to právě templáři, kteří mu byli schopni půjčit větší sumu peněz. V červenci 1148 se spolu s křižáckými vojsky podíleli na neúspěšném tažení proti Damašku. Vina za neúspěch tažení byla některými současníky svalována na templáře, kteří prý přijali úplatek, aby obleženému městu tajně pomohli. Brzy po skončení křížové výpravy zemřel velmistr Robert z Craonu a na místě velmistra jej nahradil Evrard z Barrès.\n\nNa přelomu let 1149 a 1150 dostali templáři od jeruzalémského krále Gazu s cílem zvýšit tlak na muslimský Aškalon.\n\nVýznam Gazy se ukázal při konečném dobytí města ke kterému došlo v roce 1153. Při dobývání Aškalonu padl velmistr Bernard z Tremelay a nahradil jej André z Montbardu.\n\nV 70. a 80. letech 12. století působila na východě asi 600 rytířů a 2000 seržantů. Z toho polovina z nich působila v jeruzalémském království a druhá polovina v Tripolisu a Antiochii.\n\nZ katastrofy u Hattínu vyvázlo jen několik templářů. Nejvýznamnějším z nich byl velký komtur bratr Terricus, který se ujal velení nad zbytky řádu. Brzy po bitvě také adresoval dopis papeži Urbanovi a flanderskému hraběti Filipovi (a zprostředkovaně i všem křesťanům i templářům v Evropě), ve kterém vyzýval všechny k vyslání okamžité pomoci křesťanům ve Svaté zemi. Během následující muslimské ofenzivy ztratili křesťané většinu území ve Svaté zemi. Už v září 1187 se ze zajetí vrátil velmistr templářů Gerard z Ridefortu, kterého Saladin vyměnil za templářský hrad v Gaze. Velmistrovy osudy v dalších měsících neznáme, ale byl ve vojsku, které v srpnu 1189 shromáždil jeruzalémský král Guy z Lusignanu k obléhání Akkonu. V boji v okolí města také velmistr 4. října 1189 padl.\n\nNovým velmistrem řádu byl v roce 1191 zvolen (pravděpodobně pod vlivem anglického krále Richarda) Robert ze Sablé.\n\nKdyž v roce 1244 vypukla válka mezi as-Sálihem Ajjúbem a Ismá'ílem, podpořili Templáři vládce Damašku Ismá'íla. Ajjúb se spojil s chorezemskými Turky, kteří v červenci vyplenili Jeruzalém a velmi brutálně naložili s místním obyvatelstvem. Křesťané sebrali velké vojsko a spolu se svými muslimskými spojenci se 17. října u La Forbie střetli se spojenými vojsky Egypta a Chorezmu. Po dezerci muslimských spojenců byla křesťanská armáda zdecimována. Templáři ztratili v bitvě asi 260–300 rytířů včetně velmistra Armanda z Périgordu, který buď padl přímo v bitvě nebo zahynul později v zajetí. Bitvu údajně přežilo jen 39 templářů, 26 johanitů a 3 němečtí rytíři.\nV polovině 60. let 13. století zahájil mamlucký sultán Bajbars dobývání křesťanských území. Templáři ztratili v roce 1266 hrad v Safedu a v roce 1268 Beaufort. Mnohem vážnější však byla ztráta Antiochie. Po jejím dobytí templáři rezignovali na obranu svých hradů v této oblasti a Bagras, La Roche de Roussel a Port Bonnel byly opuštěny. V roce 1271 ztratili další svůj hrad Chastel-Blanc a teprve následujícího roku, kdy bylo zásluhou anglického prince Eduarda uzavřeno desetileté příměří s Bajbarsem, si mohli templáři alespoň na chvíli oddechnout. Během pouhých sedmi let (1265–1271) se Bajbarsovi podařilo odstranit celý základ pečlivé templářské organizace ve Svaté zemi.\n\nV 70. letech 13. století podporovali templáři nároky sicilského krále Karla z Anjou na jeruzalémský trůn. Svým postojem si templáři znepřátelili většinu šlechty ve Svaté zemi, která podporovala kyperského krále Huga. Karlovu pozici oslabilo povstání proti jeho vládě na Sicílii. Templáři pak raději podpořili kyperského krále Jindřicha II. (Hugova syna a nástupce).\n\nKdyž v roce 1277 zemřel Bajbars, nahradil jeho syny schopný vojevůdce Kalavun.\n\nNeúspěchy evropské snahy dobýt a udržet pozici na Blízkém východě začaly pádem jeruzalémského království v roce 1187, roku 1244 ztratili Evropané Jeruzalém a v roce 1291 padla i poslední pevnost St. Jean d'Acre. To ukončilo přítomnost křižáckých armád ve Svaté zemi. Templáři i Špitálníci museli postupně opustit dobytá území. Templáři se vraceli do Francie po etapách přes Kypr a Sicílii, zatímco Špitálníci našli své konečné útočiště na ostrově Malta.\nZ ekonomických aktivit templářů se zdá být patrné, že jejich vedení si uvědomovalo složitost pozice na východě, a je zřejmé, že se snažili vybudovat základny i v Evropě. Počátkem 13. století se tak templáři stali výraznou ekonomickou, politickou i vojenskou silou, která nepodléhala prakticky nikomu a měla sloužit jen papeži. Templáři vybudovali početnou a silnou nadnárodní armádu. Jejich hrady a pozemky se nacházely po celé Evropě a Středním východě. Vystupovali také jako významní mezinárodní bankéři a vydělávali na křížových výpravách a obchodování se Svatou zemí obrovské jmění.\nV roce 1212 tak vybudovali v Paříži na pozemcích darovaných řádu Ludvíkem VII. největší řádovou základnu na evropském Západě Templ, hlavní oficiální sídlo řádu ovšem zůstávalo až do jeho zániku na Kypru. V té době již původní smysl řádu, tj. ochrana poutníků, zcela zmizel. Řád se věnoval především svým ekonomickým aktivitám, přičemž se podle některých kritiků základní hodnotou řádu staly právě peníze. Pařížský, ale i londýnský Templ sloužily jako velká pokladnice a banka, byla zde uložena i velká část královského pokladu ve speciálně k tomu vybudované věži. Sloužil však i jako útočiště pro pronásledované (právo azylu), které využil při bouřích v roce 1306 sám král Filip IV. Sličný.\n\nMoc a bohatství řádu samozřejmě popuzovaly světské panovníky. Proti templářům od roku 1307 začal vystupovat i francouzský král Filip IV. Sličný; jako důvod uvedl, že mu templáři údajně odmítli přispět na jeho válečné výlohy. Do jaké míry to byla záminka a do jaké míry skutečný důvod, lze těžko posuzovat, každopádně důvodů k zakročení proti této mocné síle bylo více než dost. Templáři byli bohatí a samostatní, nepodléhali světské moci ani biskupům a sloužili pouze zájmům papeže. Je tedy možné, že posloužili jen jako prostředek králova boje proti papežskému stolci a svrchovanosti papeže nad světskými panovníky, zároveň bylo lukrativní převzít jejich majetek. Filip IV. Sličný se rozhodl využít klesající popularity templářů a uskutečnil plán navržený jeho rádcem Vilémem z Nogaretu, který spočíval v postupné diskreditaci tohoto řádu.\nŘád uzavřený před okolním světem přirozeně obklopovalo mnoho tajemství a dohadů, kterých král využil k obviněním, která byla proti řádu vznesena mnohdy neprávem. Templáři byli mimo jiné obviněni z kacířství, neúcty k svátosti oltářní a sodomie. Francouzský král se snažil přimět papeže, aby templáře exkomunikoval, což ale, přes značný nátlak, odmítli jak Bonifác VIII., tak i jeho nástupce Benedikt XI. Až následující papež Klement V. souhlasil s Filipovými požadavky vůči templářům (jakož i s řadou dalších požadavků vůči církvi). Právě tento papež později přesunul sídlo papeže do Avignonu (který sice v té době nebyl součástí Francie, ale itaský básník Francesco Petrarca v této souvislosti hovořil o „avignonském zajetí“).\n\nJe pravděpodobné, že templáři se dozvěděli o přípravách útoku proti jejich řádu, ale patrně ho nepovažovali za příliš reálný. Skutečností však je, že lodě templářské flotily z přístavů odpluly a po útoku na řád se přemístily do portugalských a skotských přístavů, mnoho řádových pokladů bylo převezeno a tajné dokumenty zničeny.\n\nRáno v pátek 13. října 1307 (odtud podle některých teorií nešťastný pátek třináctého) začalo rozsáhlé zatýkání templářů v celé Francii. Zároveň byl veškerý templářský majetek převzat královými zplnomocněnci.\n\nRytíři se ale nepostavili na odpor a bylo tak zatčeno na 5 000 rytířů včetně velmistra řádu Jacquese de Molay. Zatýkání templářů bylo papežem nařízeno i dalším evropským panovníkům, ale nařízení se setkalo jen s malým ohlasem.\n\nZatčení templáři strávili téměř rok ve vězení, což mnohé zlomilo k tomu, že přiznali vinu (do ledna 1308 se přiznalo 134 ze 138 rytířů zajatých v Paříži, Jacques de Molay po deseti dnech), jiné zlomilo použití útrpného práva. Postava Jacquese de Molay je v této chvíli zajímavá tím, že opakovaně měnil svou výpověď a nakonec odmítl hájit řád. Samotné procesy trvaly celkem sedm let, během nichž řada templářů odvolala svá prvotní přiznání, což pro ně ale znamenalo rozsudek smrti. Prvních 54 templářů bylo upáleno v Paříži 12. května 1310.\nPřestože většina prelátů shromážděných na koncilu ve Vienne, který měl rozhodnout o osudu řádu, se zrušením templářů nesouhlasila, byl zrušen papežskou bulou \"Vox in Excelso\" datovanou 22. března. Rozhodnutí o zrušení bylo zveřejněno 2. dubna 1312. Majetek zrušeného řádu měl být převeden na johanitský řád. Z majetku řádu ale mělo být vyplaceno 200 000 livrů jako odškodné francouzské královské pokladně za údajně vzniklé ztráty. V roce 1312 byla většina zbylých templářů propuštěna na svobodu, zbývali jen velmistr Jacques de Molay a tři další představení řádu Hugo z Pairaudu, Geoffrey z Gonnevillu a Geoffroy de Charnay, kteří byli 18. března 1314 odsouzeni k doživotnímu vězení.\n\nPo krátkém údivu, který mezi soudci jejich popření viny vyvolalo, nařídil král Filip IV., aby byli ještě téhož dne Jacques de Molay i Geoffroy de Charnay upáleni.\n\nDosud není jednoznačně dořešeno, zda bylo obvinění templářů z hereze oprávněné a nakolik bylo založeno na skutečných poměrech v řádu. Během mučení se někteří templáři doznali k homosexuálním praktikám a uctívání „hlavy“, jakož i k existenci tajemství označovaného jako \"Bafomet\" či \"Baphomet\". Vůdcové řádu ovšem později tato přiznání popřeli. Popření původní výpovědi bylo automaticky považováno za opětovné upadnutí do kacířství, a proto byli popraveni. Mnozí historici proto neberou vynucená přiznání templářů v úvahu, jako ostatně nelze brát v úvahu ani jiná doznání, vynucovaná ve všech dobách útrpným právem. Jiní vědci naopak předpokládají, že šlo o nepochopení tajných templářských rituálů, které pocházely z dob křížových výprav a které se odehrávaly za „zavřenými dveřmi“. Tyto rituály měly zahrnovat \"popření Krista\" a \"trojnásobné poplivání kříže\", stejně jako \"líbání zadku mistrů\". Podle Barbary Fraelové (která se podílela na nalezení vatikánských dokumentů) měly tyto akty simulovat pokoření a mučení, kterým mohli být křižáci vystaveni v případě zajetí muslimy. Jejich účelem bylo naučit nového člena řádu popřít víru \"jen myslí, ale ne srdcem\". Ve výpovědích templářů se fráze \"učinil jsem to jen myslí, ale ne srdcem\" objevuje často. Teorie Fraelové se ovšem neshoduje s realitou, protože zajatí templáři byli obvykle nuceni zapřít svou víru a přijmout islám, na což zajatci z řad templářů a johanitů většinou nepřistupovali (viz templáři a johanité zajatí Saladinem po bitvě u Hattínu), takže bývali zpravidla popravováni, v lepším případě uvězňováni. Jiní se domnívají, že se jednalo pouze o cvičení jakéhosi duchovního zápasu, neboť podle sv. Bernarda z Clairvaux (který prvnímu velmistru Hugovi z Paynsu sepsal pověstný spis \"De Laude Novae Militiae\" neboli \"Chvála Nového rytířstva\") měl templář bojovat nejen proti pozemským nepřátelům, nýbrž i proti nadpřirozeným bytostem (démonům) a sobě samému.\n\nPodle templáře Roberta z Torteville zavedl tyto zvyky v řádu velmistr, který byl v sultánově zajetí, na příkaz sultána. Tento popis odpovídá na velmistra Gérarda de Ridefort, který byl skutečně v zajetí sultána Saladina a jako jeden z mála templářů byl vykoupen zpět, ale ani to nezní moc přesvědčivě, neboť smlouva či přísaha s nekřesťanem přestává okamžitě platit, pokud je učiněno pokání. Navíc tyto zvyklosti, které se měly v řádu údajně dít, nepřipomínají nic z toho, co pochází z Blízkého východu.\n\nBaphomet je jméno údajného idolu templářů, který měli členové řádu uctívat a klanět se mu. Jméno vzniklo patrně ze starofrancouzské zkomoleniny \"Mahomet\", tedy jména proroka Mohameda. Smyslem obvinění mohla být snaha pošpinit řád nařknutím z tajného spojenectví s muslimy nebo tajným praktikováním islámu. Přiznání templářů a jejich popis se zcela vymykají všemu, co je pro islám typické, je však typické pro představy, které měli středověcí křesťané o islámu, tzv. pohanských kultech a dalších konkurenčních náboženstvích.\n\nVýpovědi uvězněných členů řádu se v této otázce během procesu měnily. Někteří modlu popisovali jako lidskou hlavu vousatého muže s třemi či dvěma tvářemi, jiní ji připisovali rohy nebo templářský čepec, další jako hlavu ženy. Z držení modly byl obviňován především vizitátor Hugo de Pairud, který ji při řádových shromážděních svíral v rukou a své bratry vyzýval k jejímu uctívání. Vousatá hlava měla být údajně vyrobena z dřeva, z mědi či jiného kovu a členové řádu se jí měli dotýkat, popřípadě ji obtáčet šňůrkami, které potom nosili u sebe jako magické talismany. Z této hlavy mělo údajně pocházet bohatství řádu i plodnost země. Hlava ovšem nebyla nikdy nalezena, a to i přesto, že se během procesu po ní pátralo. Ke komisi byla dopravena pouze dutá ženská hlava s nápisem \"Caput LVIII m\", jednalo se patrně o relikviář sloužící k úschově ostatků. Obtáčení či dotýkání šňůrkami tehdy představovalo běžnou náboženskou praxi, neboť ve Svaté zemi se duchovní běžně dotýkali šňůrami svých hábitů svatých míst, aby do nich přešla část jejich magické síly.\n\nNěkteří badatelé se domnívají, že tyto předměty se vztahovaly spíše k uctívání ostatků sv. Eufémie, jedné z jedenácti panen sv. Uršuly, zakladatele řádu Hugona de Payens a sv. Jana Křtitele než k uctívání pohanských idolů nebo ďábla. Jedna z teorií o uctívání „hlavy“ se vztahuje také k existenci Turínského plátna, které mohli templáři získat z kořisti při 4. křížové výpravě, kdy byla křižáky dobyta Konstantinopol. Mohlo se tedy jednat o uctívání „vousaté hlavy“ z tohoto plátna. Je taktéž zajímavé, že ani jeden z templářů (na rozdíl od jejich konkurentů johanitů) nebyl nikdy blahoslaven ani svatořečen.\n\nPozději bylo také připisováno templářským kaplanům vytvoření slova \"Bafomet\" pomocí zašifrování (šifrou Atbaš) esoterického pojmu sofia (řec. moudrost). Tato interpretace je nicméně kontroverzní a je založena na dohadech.\n\nTemplářům dnes bývá mylně připisován Bafomet francouzského okultisty Eliphase Léviho. Ten byl ovšem vymyšlen a nakreslen Lévim až v 19. století a s templářským Bafometem vyjma názvu nemá vůbec nic společného. Ve 20. století se Léviho Bafomet stal symbolem moderního satanismu, který započal Anton Szandor LaVey, zakladatel Církve Satanovy a autor Satanské bible. Přestože Léviho Bafomet měl nejspíše představovat archetyp pohanského boha plodnosti (jsou zde jisté analogie například s keltským bohem Cernunnem, řeckým Panem, indickým Pašupatim, ovšem nejvíce se Léviho Bafomet shoduje se staroegyptským bohem Banebdjedetem, který je nazýván \"\"Kozlem z Mendézu\"\", což je přezdívka, kterou má i dnešní Léviho Bafomet), byl Léviho Bafomet nakonec křesťany a satanisty ztotožněn s ďáblem. Kvůli tomu dnes někteří lidé mylně považují středověké templáře za satanisty a obviňují je z uctívání ďábla.\n\nNa hradě Chinon byly nalezeny podivuhodné symboly vyryté na stěnách cel, autory těchto znamení mohli být věznění templáři, mezi kterými pravděpodobně nechyběl ani poslední velmistr Jacques de Molay. Znamení jsou magického nebo snad alchymistického původu a byly na stěnu vyškrábány místními vězni.\n\nAbraxas je jméno božstva starověkých gnostiků. Jeho typická podoba s kohoutí hlavou a hadími končetinami je zpodobněna na jedné z templářských pečetí ověnčené nápisem \"„TEMPLI SECRETUM“\", určená snad pro označování řádových tajemství. Některé teorie obviňují templáře z tajného praktikování rituálů po vzoru gnostiků. Spojitost templářů se starověkou gnózí nebyla nikdy prokázána ani v rámci vyšetřování v templářském procesu.\n\nKonspirační teorie, vysvětlující příčinu likvidace templářského řádu, jdou často ještě mnohem dále, než připouští nejčastěji přijímané vysvětlení, že příčinou byla snaha o získání templářského majetku a konsolidaci geopolitické moci. Stanovisko katolické církve je v každém případě takové, že šlo o neoprávněné pronásledování, templáři se ničeho zlého nedopustili a papež byl v tom čase donucen povolit jejich pronásledování. V roce 2001 objevila dr. Barbara Frale v Tajných vatikánských archívech tzv. \"Chinonský pergamen\", dokládající, že již v roce 1314 papež Klement V. templáře tajně omilostnil.\n\nKaždopádně je s templářskou činností na Blízkém východě spojena řada nejasností a dokonce existuje i řada důkazů, podle nichž byli ochotni se spojit za peníze i s nepřítelem. Dokladem toho jsou např. jejich styky s asasíny.\n\nPrvní řeholi řádu vypracoval pro templáře svatý Bernard. Ten ustanovil 72 článků, kterými vymezil povinnosti a zákazy týkající se mnichů tohoto řádu. Mezi ty základní patřil např. zákaz scházet se s lidmi, kteří byli exkomunikováni z církve, povinnost nosit bílý plášť (demonstrující čistotu), prostý a nezdobený oděv, povinnost sdílet jednu misku ve dvojici s jiným řádovým bratrem, jíst v mlčenlivosti, činit každý pátek pokání, vstávat s rozbřeskem, zákaz lovu (s výjimkou lvů, kteří často ohrožovali poutníky na jejich cestě do Jeruzaléma), dodržovat hierarchii v řádu, dodržovat slib mravopočestnosti, zákaz stýkat se se ženami a pohlédnout jim do tváře (zákaz se vztahoval i na příbuzné – matky a sestry), vyhýbat se kejklířům, hercům a pěvcům, povinnost nosit krátce střižené vlasy, zákaz používat jemnou obuv se zahnutou špičkou, povinnost spát v košili a spodním prádle a mnohé další.\n\nŘád templářů se stal proslulý i díky svému bohatství a obchodním úspěchům. Templáři přepravovali z Evropy do Palestiny peníze a majetek křižáků a z těchto transakcí rychle zbohatli. Rozvinuli dobře fungující bankovní systém, který brzy začali využívat i evropští panovníci a šlechta. Vydělávali na směně evropských měn na platidla jeruzalémského království, transportu poutníků do Svaté země apod.\nTempláři byli od počátku organizováni jako duchovní řád s přísným vojenským zřízením, čímž se odlišovali od počátečního zaměření řádu johanitů i německých rytířů. Jejich řehole vycházela z řehole cisterciáckého řádu. V čele řádu stál volený velmistr.\nTempláři se dělili na tři třídy:\n\n\nPozději byli do řádu začleněni jako žoldáci ještě tzv. \"turkopolové\", což byla lehká jízda složená z místních obyvatel. Později byl také vytvořen institut jakéhosi čestného členství pro mecenáše a podporovatele řádu zvenčí. Potřeby každého rytíře v boji i běžném životě zajišťovalo asi deset služebníků. Většina členů řádu měla za povinnost zajišťovat bojové úkoly. Templáři byli totiž primárně vojenským řádem, podléhajícím přímo papeži. Někdy jsou templáři považováni za předchůdce moderní profesionální armády a elitních speciálních jednotek. Ze svého nezměrného majetku vystavěl řád množství pevností po celé Svaté zemi. Válečníci, kteří je využívali jako opěrné body, byli pravděpodobně nejlépe vycvičenou a nejvíce disciplinovanou jednotkou své doby.\n\nNěkteří bratři ale nebyli válečníky, nýbrž spíše bankéři. Řád totiž zajišťoval i úschovu cenných předmětů a majetku účastníků křížových výprav. Rovněž vlastní majetek řádu byl obrovský. Řád se stal postupně jedním z nejvýznamnějších politických činitelů své doby. Díky zvláštním papežským bulám (např. \"Omne Datum Optimum\" z r. 1139, \"Milites Templi\" z r. 1144, \"Militia Dei\" z r. 1145) dostal řád různá privilegia, např. oprávnění vybírat daně a desátky na území spadajícím přímo pod jeho kontrolu, zřizovat hřbitovy s kaplemi. Takto narůstal majetek řádu a zároveň i jeho politický význam.\nV čele řádu stál \"velmistr,\" jemuž byli hierarchicky podřízeni \"zástupce, maršál\" a \"velitel.\" Řád byl rozdělen na \"provincie\" a \"velitelství.\" Jeho působnost se neomezovala pouze na Svatou zemi, komendy (velitelství) byly rozesety po celé Evropě včetně Čech a Moravy, jež spadaly pod německy mluvící provincie.\n\nDo řádu se vstupovalo dobrovolně, buď natrvalo nebo na předem danou dobu. Vystoupit z řádu bylo však obtížné a bylo možné pouze se souhlasem velmistra. Kandidát na členství v řádu musel před svým přijetím projít přísnými testy. Musel vydržet dlouhou zkušební lhůtu, během níž se zkoušela jeho upřímnost a síla charakteru tím, že uchazeč musel vykonávat mnoho nepříjemných povinností. Člen řádu nesměl vlastnit jiný majetek než vlastní meč, takže řád bohatl na majetku, který vstupující členové na řád převáděli. Přijímání nových členů bylo doprovázeno tajnou ceremonií s řadou rituálů odehrávající se v noci či nad ránem. Členové řádu nepodléhali jurisdikci místních vládců na území, na nichž se pohybovali, ale zodpovídali se výlučně řádu a jako nejvyššímu soudci pak papeži a pouze jemu se zodpovídal i celý řád.\nTempláři měli právní imunitu a mohli vykonat na svých územích vlastní spravedlnost. Ve vztahu k církvi podléhali pouze papeži a měli právo určovat si vlastní hodnostáře.\n\nJiž zanedlouho po svém založení byli templáři podezříváni z nejrůznějších přestupků a zločinů. Proslýchalo se, že rytíři uzavírali\nspojenectví a tajné dohody s různými skupinami muslimských bojovníků, někdy i proti zájmům křesťanských panovníků. Údajně měla jádro templářů tvořit tajná organizace, jejíž kořeny sahaly ještě do pohanských dob před počátky křesťanství. Později byli rytíři řádu obviňováni z pořádání magických rituálů a klanění se démonickému symbolu nazývanému \"Bafomet\" či \"Baphomet\".\n\nDochovaly se i nejrůznější popisy tajných templářských rituálů, jejichž pravdivost se ovšem nedá potvrdit. Nejlegendárnějším z těchto rituálů bylo přijímání novice. To se mělo odehrávat v nočních hodinách za přítomnosti vysoce postavených rytířů. Nejprve musel novic slíbit absolutní mlčenlivost pod trestem smrti. Pak byl vysvlečen a u oltáře s podobou démona Bafometa přísahal věrnost řádu, jež měla přednost před veškerými jinými autoritami. Na závěr musel políbit přijímajícího ceremoniáře, rovněž nahého, na ústa, pupek, konec páteře a penis.\n\nRychlý konec kapetovské dynastie mezi lety 1314 a 1328, když zemřel francouzský král Filip IV. Sličný, jeho tři synové i jediný vnuk, vedl k obecné víře, že dynastie byla prokletá. To vyplývá i z legendy,že velmistr Jacques de Molay bezprostředně před svojí smrtí proklel Filipa IV. a papeže Klementa V. a vyzval je do roka k božímu soudu. Skutečností je, že papež následoval velmistra na věčnost o měsíc a král o sedm měsíců později.\n\nTempláři byli později spojeni s mnoha legendami, týkajícími se řady tajemství a mystérií, pocházejících z nejstarších dob. Snad\nnejznámějšími z nich jsou ty o Svatém grálu či Arše úmluvy. Některé prameny říkají, že \"Svatý grál\" byl objeven a převezen do Skotska během útlaku řádu v roce 1307 a že byl ukryt pod Rosslynskou kaplí. Řád prý také objevil \"Archu úmluvy\", schránu, obsahující svaté předměty starých Izraelců včetně Aronovy hole a kamenných desek, popsaných Bohem textem Desatera přikázání.\nTyto legendy vycházejí především z dlouhé doby, během níž řád sídlil na Chrámové hoře v Jeruzalémě. Některé záznamy také uvádějí, že templáři odhalili tajemství „Mistrů zednářů“, stavitelů původního chrámu, a dozvěděli se, že původní Archa úmluvy byla před zničením prvního chrámu převezena Menelikem I. do Etiopie. Zmínku o tom je možné najít v reliéfech na katedrále v Chartres. Další indicie o pátrání řádu po Arše a odhalení tajemství stavitelů chrámu představuje podle některých existence monolitického chrámu v Lalibele v Etiopii, který stojí dodnes a jehož stavba je (nesprávně) připisována templářům. Ze stejné doby pochází také podzemní kostel v Aubeterre ve Francii.\n\nV průběhu 14. století za vlády krále Eduarda I. válčila Anglie se Skotskem. V roce 1314 proběhla bitva u Bannockburnu, v níž Skotové zvítězili především díky zásahu templářských rytířů na straně skotského krále Roberta. Bitva patřila mezi jejich poslední. Templáři bývají také zmiňováni mezi členy posádky legendami opředené výpravy Henryho Sinclaira směřující ze Skotska do Severní Ameriky v roce 1398. Existují určité spekulace, že templáři vlastnili mapy pocházející z předkolumbovských výprav do Ameriky. Je známo, že středověcí portugalští mořeplavci byli členy nástupnického portugalského Řádu Kristova a že templářský kříž byl v roce 1492 významným symbolem na plachtách Kolumbových lodí.\n\nNěkteří badatelé a esoterici tvrdí také, že řád uchovával tajná učení, což jej spojuje s hnutími a organizacemi, jaké představují\nRosenkruciáni, Převorství sionské, Rex Deus, Kataři, Hermetici apod. a také se ztracenými\nproroctvími a relikviemi Ježíše Krista.\n\nV současnosti existují mnohé skupiny označující samy sebe za templáře či jejich bezprostřední následovníky. Historickou souvislost však zpravidla – s výjimkou dvou nástupnických řádů na Pyrenejském poloostrově: portugalského Řádu Kristova a španělského Řádu rytířů z Montesy – nelze doložit.\n\nBojovou standartu řádu tvořil rudý osmicípý kříž na černobílém poli. Válečný pokřik templářů zněl \"Vive Dieu, Saint Amour\" a za heslo si zvolili slova \"Non nobis, Domine, non nobis, sed Nomini Tuo da gloriam\" (Ne nám, Pane, ne nám, ale svému jménu zjednej slávu). Na pečeť si nechali vyrýt dva jezdce na jednom koni. Ti měli symbolizovat chudobu nebo byli interpretováni jako zobrazení dvojí role templářů – mnich/voják). Templáři měli také nařízeno stříhat si vlasy nakrátko a měli zákaz holit se.\n\nŘád se poprvé objevil v Čechách v roce 1232. Jeho sídlem byl kostel sv. Vavřince na pražském Starém Městě. Mimo Prahu působil také v Uhříněvsi, v moravských Čejkovicích, které byly od počátku 90. let centrem řádu v Čechách, na Moravě a v Rakousku, Jamolicích (hrad Templštejn). Řádu krátce patřil také Vsetín s okolní krajinou, kterou řád začal kolonizovat a vystavěl si nedaleko jednoduchý hrad Freundsberg.\n\n\nZemský komtur na Moravě\n\nZemský komtur v Čechách a na Moravě (a Rakousku)\n\nMajetek řádu templářů byl oficiálně předán johanitům, kteří byli jejich velkými rivaly, což se projevovalo již ve Svaté zemi. I oni se však museli vzdát činnosti v bankovnictví. Ve skutečnosti získal velkou část majetku templářů Filip IV. a anglický král Eduard II., který současně rozpustil řád v Anglii. V Německu nebyli templáři tolik populární jako ve Francii a Anglii, neboť jim tu konkuroval Řád německých rytířů.\nV některých zemích ale řád zcela nezanikl. Na Pyrenejském poloostrově odmítl aragonský král Jakub II. předat majetek templářů johanitům. Založil nový řád – řád rytířů z Montesy a přesvědčil papeže, aby tento nový řád mohl hospodařit s aragonským majetkem templářského řádu. Podobný postup zvolil portugalský král Diniz, který založil Řád Kristův (\"Christi Militia\"). Ten zřejmě sehrál významnou roli při podpoře prvních portugalských námořních výprav. Rovněž ve Skotsku odmítl král Robert uposlechnout papežovy výzvy k likvidaci řádu, ostatně sám byl v papežské klatbě.\nA tak přestože byl značný počet templářů skutečně zatčen, většina ostatních přešla do jiných křižáckých řádů. Existuje dokonce i teorie, podle níž celé skupiny templářů, kterým se podařilo uprchnout, přešly do ilegality a založily zcela tajné bratrstvo, jež se o tři sta let později stalo základem jiné tajné organizace – svobodných zednářů.\n\nTemplářský rytíř Brian de Bois-Guilbert je jedním z hlavních záporných hrdinů románu Waltera Scotta \"Ivanhoe\". Templáři mají rovněž významnou úlohu i v dalším Scottově románu \"Talisman\". I zde jsou templáři a obzvláště jejich velmistr vylíčeni jako lidé schopní jakéhokoliv zločinu. Templáři jsou zde také líčeni jako ti, kteří brání úspěchu křížových tažení vedených evropskými panovníky a sledují jediný cíl, vytvoření vlastních samostatných dominií.\n\n\n\n"}
{"id": "39699", "url": "https://cs.wikipedia.org/wiki?curid=39699", "title": "Raspenava", "text": "Raspenava\n\nMěsto Raspenava ( ) se nachází ve Frýdlantském výběžku na severu Česka, v okrese Liberec. Rozkládá se ve Frýdlantské pahorkatině, tvořící severozápadní podhůří Jizerských hor, přibližně 3 až 6 km jihovýchodně od Frýdlantu. Městem protékají říčka Smědá, Lomnice, Sloupský potok, Libverdský potok, Pekelský potok a Holubí potok. Nadmořská výška katastru se pohybuje od 320 do 800 m. Název města znamená „ves na Raspově nivě“ a je odvozen od původního německého rytířského jména.\n\nVe městě žije  obyvatel a je tu mateřská a základní škola.\n\nNa hřbitově je novogotická rodinná hrobka podnikatele Gustava Richtera, jejímž autorem je architekt Franz Neumann.\n\nPřesné datum založení obce je neznámé, první zmínka o ní však je z roku 1343 a první osadníci pocházeli patrně z Lužice. Původní obec se rozkládala pouze na levém břehu Smědé a snad pro odlišení od sousedních obcí na břehu pravém nesla jméno (Divoká niva). Těmito obcemi byly Luh ( – mírná niva) a Lužec ( – nivička). Společně s osadou Peklo, která nesla od roku 1784 úřední název Karolinino Údolí () na počest manželky majitele panství Karoliny J. Clam-Gallasové, byly tyto obce roku 1962 spojeny v město Raspenava.\nObec měla původně zemědělský charakter, později se zde rozvinul také průmysl zpracování nerostných surovin. Od roku 1512 stál na soutoku Smědé a Sloupského potoka hamr a železárna zpracovávající místní i dováženou rudu. Na Vápenném vrchu byla také vápenka.\n\nDne 7. srpna 2010 byla velká část obce zasažena a ochromena bleskovými povodněmi, kdy se při nich rozvodnila řeka Smědá společně se Sloupským potokem.\n\nMěstem prochází železniční trať z Liberce do Frýdlantu a začíná v něm lokální trať vedoucí údolím Smědé; na území Raspenavy má kromě výchozí stanice Raspenava ještě zastávky Luh pod Smrkem a Lužec pod Smrkem, pokračuje přes Hejnice do zastávky Bílý Potok pod Smrkem. S těmito obcemi (a samozřejmě také Libercem a Frýdlantem) má Raspenava také spojení silniční.\n\n\n\n\n\n"}
{"id": "39706", "url": "https://cs.wikipedia.org/wiki?curid=39706", "title": "Haag", "text": "Haag\n\nHaag (nizozemsky , oficiální název zní ) je třetí největší město Nizozemska.\n\nHaag je sídlo nizozemského panovníka, parlamentu a vlády, avšak podle čl. 32 ústavy je hlavním městem Nizozemského království Amsterdam. Také diplomatický sbor je usídlen v Haagu.\n\nHaag je zároveň hlavním městem provincie Zuid-Holland (Jižní Holandsko), nacházející se na jihozápadě země. K 1. lednu 2014 mělo samotné město Haag 509 779 obyvatel. Aglomerace zvaná Randstad, ke které patří kromě Haagu především města Amsterdam, Haarlem, Rotterdam, Leiden a Utrecht, má dohromady přes 7,1 milionu obyvatel.\n\nDějiny Haagu začaly v roce 1248, kdy hrabě holandský Vilém II. (v letech 1254-1256 také římsko-německý král) dal příkaz ke stavbě zámku na tomto místě. Z této doby pochází také úřední název města  's-Gravenhage, který lze přeložit jako „Hraběcí obora“.\n\nKoncem června 2015 vypukly v městské čtvrti Schilderswijk, ve které žije mnoho přistěhovalců, velké nepokoje, které trvaly čtyři dny. Počátkem vlny násilí byla smrt 42letého muže z Aruby v Nizozemských Antilách v průběhu hudebního festivalu o předchozím víkendu. Tento muž jménem Mitch Henriquez, který byl v Haagu na návštěvě příbuzných, byl bez skutečného důvodu zadržen pěti policisty (domněnka, že má zbraň, se nepotvrdila) a při jejich zákroku se udusil. Všichni tito policisté byli následně postaveni mimo službu, avšak násilnosti, ničení a zakládání požárů pokračovaly. Nad městem ustavičně kroužily vrtulníky. Ministerský předseda Mark Rutte násilí demonstrantů ostře odsoudil.\n\nHaag je významný z hlediska mezinárodní politiky a mezinárodního soudnictví. Má v něm sídlo přes 150 mezinárodních organizací. Mezi hlavní instituce sídlící v Haagu patří například:\n\n\nDalší velká mezinárodní instituce, Evropský patentový úřad (\"European Patent Office\", EPO) má pobočku se zhruba 3 000 zaměstnanci v blízkém městě Rijswijku. V minulosti byl Haag také sídlem zaniklého Stálého dvora mezinárodní spravedlnosti.\n\nVe středu města se nachází skupina historických budov Binnenhof, kde se schází nizozemský parlament a vláda. Přilehlý \"Mauritshuis\" je obrazárnou, ve které jsou vystavována díla malířů jako jsou Rembrandt van Rijn, Jan Vermeer (\"Diana s nymfami\", \"Dívka s perlou\", \"Pohled na Delft\"), Paulus Potter či Jan Steen. Před těmito budovami se rozkládá jezírko nazvané \"Hofvijver\". V nedávné době prošla obrazárna Mauritshuis rozsáhlou rekonstrukcí a přístavbou, při které došlo k podzemnímu propojení původní vily s druhou budovou. Slavnostní znovuotevření se konalo 27. června 2014 za účasti krále Willema-Alexandra.\n\n\"Grote Kerk\" je kostel sv. Jakuba, který náleží spolu s Binnenhofem k nejstarším budovám v Haagu.\n\nPalác Noordeinde je od roku 1984 oficiálním sídlem nizozemského panovníka, nyní krále Willema-Alexandra. Pro veřejnost je přístupná část parku, který k tomuto paláci přiléhá.\n\nV Paláci míru (\"Vredespaleis\"), jehož stavba byla dokončena roku 1913, sídlí Mezinárodní soudní dvůr a Stálý rozhodčí soud.\n\n\"Madurodam\" je areál s modely významných a typických staveb z celého Nizozemí v měřítku 1:25. Zahrnuje jak známé historické budovy, tak moderní architekturu, dopravní infrastrukturu a rekreační zázemí. Muzeum bylo otevřeno v roce 1952 a je průběžně rozšiřováno.\n\nV Haagu se nachází několik velkých udržovaných parků. Jeden z nich je park \"Zorgvliet\" mezi čtvrťmi Staatenquartier a Scheveningen, kam je však vstup dovolen jen se zvláštní průkazkou. \"Westbroekpark\" se nalézá v Scheveningenu. Jeho součástí je \"Rosarium\", což je zahrada s mnoha druhy růží z celého světa, která byla založena v roce 1961. Rozsáhlé jsou také tzv. Scheveningské lesíky (Scheveningse Bosjes), které vznikly na písčitých dunách mezi lety 1100 až 1400.\n\nV roce 2004 vyšel v Nizozemsku „dokumentární román“ Annejet van der Zijlové \"Sonny Boy\". Na základě archivních materiálů a doložených svědectví rekonstruuje neobyčejný příběh rodiny, která v Haagu za druhé světové války ukrývala Židy. Román získal v roce 2006 literární cenu Witte (\"Littéraire Witte Prijs\"), udělovanou od roku 1975 jednou za dva roky knize haagského autora nebo knize s haagskou tematikou. \"Sonny Boy\" byl přeložen do mnoha jazyků a v roce 2010 vyšel v nakladatelství Barrister & Principal také česky.\n\n\n\n\n\n"}
{"id": "39707", "url": "https://cs.wikipedia.org/wiki?curid=39707", "title": "Antonov An-225", "text": "Antonov An-225\n\nAntonov 225 Mrija (\"Мрия\" nebo \"Мрія\", ; v kódu NATO „Cossack“ - «Kozák») je původně sovětský, nyní ukrajinský strategický transportní letoun s maximální vzletovou hmotností 640 tun. Mrija je nejdelším a zároveň nejtěžším letounem, jaký kdy byl zkonstruován. Je poháněn šesti dvouproudovými motory a má také největší rozpětí křídel ze všech letounů v aktivní službě.\n\nByl navržen pro přepravu sovětského raketoplánu Buran a částí nosné rakety Eněrgija nebo Proton. Po zrušení vývoje raketoplánu byl odstaven, avšak po pěti letech znovu nasazen do obchodního provozu. 30. srpna 2016 podepsal Antonov smlouvu o spolupráci s čínskou společností Aerospace Industry Corporation of China (AICC)­ o dokončení druhého letounu. \n\nAntonov An-225 byl sovětskou konstrukční kanceláří Antonov navržen k přepravě raketových motorů pro raketu Eněrgija a raketoplánu Buran pro sovětský kosmický program. Byl vyvinut jako náhrada letadla Mjasiščev VM-T. Původní mise a zaměření letadla AN-225 je podobná s americkými Shuttle Carrier Aircraft (SCA) určenými pro přepravu amerického raketoplánu. \n\nPrvní zkušební let se uskutečnil 21. prosince 1988. přičemž šlo o 74minutový let z Kyjeva. Původně měly být zkonstruovány dva letouny An-225, ale pouze jeden (označení CCCP-82060 později UR-82060) byl dokočen. \n\nS raketoplánem Buran poprvé Mrija vzlétla 13. května 1989, kdy ho převážela z letiště Žukovskij na kosmodrom Bajkonur. O měsíc později s ním letěla na leteckou přehlídku Paris Air Show do Paříže a na zpáteční cestě se (s Buranem na hřbetě a v trupu s troskami na přehlídce havarovaného MiGu-29) 19. června 1989 zastavila na ruzyňském letišti. Praha se tak stala druhým zahraničním městem, ve kterém Mrija přistála. Jednalo se však o nouzové přistání, pro poruchu na hydraulice. V září 1989 byla Mrija k vidění v Ostravě-Mošnově na leteckém dni. Antonov 225 konstrukčně vychází z An-124 Ruslan. Také létalo během letecké přehlídky Farnborough Airshow v roce 1990.\n\nKvůli zrušení vývoje raketoplánu Buran byl Antonov 225 v roce 1994 odstaven na letiště v Gostomelu. Po modernizaci motorů a elektroniky se Mrija dostala opět do vzduchu až 7. května 2001, kdy provedla třicetiminutový let okolo letiště, na němž byla řadu let odstavena. Nyní je využívána k obchodní přepravě nákladů flotily Antonov Airlines (ADB). Při některých těchto letech opět (tentokrát plánovaně) přistála v Praze, konkrétně v červenci 2003, 16. června 2004 a 28.–29. září 2006. V lednu 2015 dvakrát přistála na letišti Leoše Janáčka v Ostravě-Mošnově za účelem transportu vojenského materiálu do Afriky. Při letu z Prahy do Taškentu 16. června 2004 vezla Mrija svůj dosud nejtěžší náklad, když převážené zařízení pro budovaný ropovod mělo hmotnost 247 tun.\n\nVzhledem k ekonomickým problémům po rozpadu Sovětského svazu byla stavba druhého stroje přerušena v roce 1994 a jeho nedokončené pozůstatky byly zakonzervovány v továrně společnosti Antonov. V roce 2006 se Antonov rozhodl k dokončení stavby druhého stroje, který měl vzlétnout v druhé polovině roku 2008, což ovšem nebylo realizováno. V květnu 2011 projevilo o tento zakonzervovaný kus zájem ruské ministerstvo obrany a v srpnu 2011 si vyžádalo od ukrajinského výrobce Antonov konkrétní informace a podmínky, za jakých by mohla být druhá An-225 dokončena a modernizována. Z jednání nakonec sešlo.\n\nDlouho nedokončený druhý exemplář obřího ukrajinského letounu Antonov An-225 Mrija přece jen bude létat. Antonov ho dostaví ve spolupráci s čínskou společností Aerospace Industry Corporation of China (AICC)­. Koncem srpna 2016 podepsaly v Pekingu obě firmy smlouvu o spolupráci a završily tím sérii jednání, které vedly od května t.r. Dohoda v první fázi počítá s dokončením druhého stroje; poté by chtěli Číňané vyrábět další kusy těchto letounů v licenci.\n\nJeho základ je v letadle Antonov An-124, zatímco An-225 má rozšířený trup ve tvaru válce před a za křídly. Křídla byla také v základech prodloužena, čímž se zvětšilo i rozpětí. Dva dodatečné dvouproudové motory Ivčenko Progress D18T byly namontovány do nových kořenů křídel, a tak má letadlo celkem šest motorů. Podvozek letadla má 32 kol, přičemž některá z nich jsou řiditelná a dovolují letadlu otočit se na 60 metrů široké přistávací ploše. Podobně jako An-124 má i přední podvozek An-225 funkci poklesu, a tak se může náklad snadněji vykládat a nakládat. Dvojitá svislá ocasní plocha je použita hlavně kvůli přepravě těžkých nákladů na hřbetě, které by při klasickém ocasu mohly zapříčinit porušení obtoku vzduchu.\n\nPůvodně byl Antonov An-225 konstruován na celkovou hmotnost 600 tun, avšak v letech 2000 až 2001 podstoupil úpravy, a to zejména zesílení podlahy, čímž se zvýšila celková hmotnost na 640 tun.\n\nObě hodnoty jeho maximální vzletové hmotnosti mu přinesly titul nejtěžšího letadla na světě, přičemž je těžší než dvoupodlažní Airbus A380, ačkoli Airbus plánuje na svém letadle A380 zvýšit maximální vzletovou hmotnost na 591,7 tun. Letadlo Boeing 747 Dreamlifter má větší objem nákladového prostoru, totiž 1840 m³. Letadlo Hughes H-4 Hercules známé jako „Spruce Goose“ má větší rozpětí křídel a také větší celkovou výšku, ale je o 20 % kratší a kvůli použitým konstrukčním materiálům je i lehčí. Kromě toho letadlo „Spruce Goose“ letělo jen jedinkrát, a tak je An-225 největším letadlem na světě, které letělo vícekrát.\n. Většími letadly, co se týká délky, výšky a objemu, byly jen předválečné obří vzducholodi (například LZ 129 Hindenburg).\n\nObjem nákladového prostoru je 1220 m³ a jeho rozměry jsou 6,4 metru (šířka), 4,4 metru (výška) a 43,35 metru (délka).\n\n\n\n\n\n"}
{"id": "39721", "url": "https://cs.wikipedia.org/wiki?curid=39721", "title": "Vývoj správního členění Skotska", "text": "Vývoj správního členění Skotska\n\nSkotsko se původně členilo na 34 hrabství. Dodnes mají velký význam pro skotskou historii a kulturu, a do roku 1889 to byly také správní celky. V roce 1890 byly nahrazeny modifikovaným členěním na administrativní hrabství.\n\nAdministrativní hrabství byla ustavena roku 1890. Spravovaly je rady hrabství. Podkladem pro vymezení území těchto celků se stala tradiční hrabství, avšak ne zcela přesně. Podstatným rozdílem bylo sloučení hrabství Ross-shire a Cromartyshire do jednotného hrabství Ross and Cromarty. Dále pak s výjimkou hrabství Dunbartonshire došlo ke zrušení všech exkláv. Dalším rozdílem bylo vyčlenění 4 \"městských hrabství\" (counties of cities) z jejich původních tradičních hrabství. Jednalo se o města Aberdeen, Dundee, Edinburgh a Glasgow. Na přiložené mapě nejsou vyobrazena jako samostatné celky.\n\nTyto správní celky byly 16. května 1975 nahrazeny systémem regionů, které pak 1. dubna 1996 nahradily moderní správní oblasti.\n\nDevět regionů Skotska vzniklo 16. května 1975 na základě skotského aktu o místní správě z roku 1973 jako nejvyšší úroveň místní správy ve Skotsku. Neměly vůbec žádnou návaznost na předchozí administrativní hrabství, která existovala od roku 1889. Každý region byl rozdělen na distrikty, jejichž počet se lišil od 3 do 19.\n\nRegiony vznikly na základě návrhu královské komise z roku 1969.\n\nK jejich zrušení došlo 1. dubna 1996, kdy vznikly současné správní oblasti. Některé z těchto regionů byly rozdělené mezi několik správních oblastí, jiné zůstaly v podstatě zachovány.\n\nVedle regionů existovaly ještě 3 ostrovní oblasti: Shetlandy, Orkneje, a Západní ostrovy (zahrnující Vnější Hebridy).\n\n32 správních oblastí \"(unitary authorities)\" existuje ve Skotsku od 1. dubna 1996 na základě skotského aktu o místní správě z roku 1994. Jedná se již jen o jednostupňový systém správního členění a tak zde již neexistují žádné distrikty. Úřady těchto správních oblastí tak nyní plní všechny funkce, které předtím vykonávaly úřady bývalých regionů i distriktů.\n\n"}
{"id": "39725", "url": "https://cs.wikipedia.org/wiki?curid=39725", "title": "Agrofyzika", "text": "Agrofyzika\n\nAgrofyzika je relativně málo známá vědní disciplína na hranici mezi fyzikou a agronomií. Předmětem studia jsou kulturní ekosystémy a jejich biologické objekty ovlivňované lidskou činností s využitím metod širokého spektra fyzikálních věd. Agrofyzika navazuje na biofyziku, ale je zaměřena na chování kulturních ekosystémů a systémů pod přímým či zprostředkovaným vlivem člověka. \n\nAgrofyzika vychází z několika základních vědních disciplín, zejména z biologie součástí studovaných systémů a z fyziky, jejíž metody a postupy tvůrčím způsobem využívá. Agrofyzika není orientována pouze na řešení praktických problémů s využíváním standardních postupů základních vědních disciplín, tím se liší od zemědělského inženýrství, ale na rozvíjení vlastních metod, postupů a zákonitostí a tím stále více nabývá charakter základní vědní disciplíny. \n\nFyzikální modely jsou připraveny řešit lokální i globální problémy složitých systémových problémů, jakými jsou např. spotřeba energie, potravinová bezpečnost, produkce odpadů, populační růst, zásobování vodou a pod. Problémy agronomie založené na vztazích půda - rostlina – atmosféra jsou samozřejmým východiskem agrofyziky přerůstajícím postupně do problémů celého kulturního ekosystému, produkce potravin, včetně jejich kvality a jejich celospolečenské úlohy.\n\nKlíčovou úlohu v rozvoji agrofyziky hrály zejména dva ústavy toho jména: Agrofyzikální výzkumný ústav v Leningradě (1932) a Ústav agrofyziky Polské akademie věd v Lublinu (1968).\n\n\n"}
{"id": "39726", "url": "https://cs.wikipedia.org/wiki?curid=39726", "title": "Stupeň (úhel)", "text": "Stupeň (úhel)\n\nÚhlový stupeň (značka ° ) je jednotka pro měření velikosti úhlu. Jeden stupeň (1°) má velikost 1/360 plného oblouku, otočení o 360° znamená plnou otočku do původní polohy. Pro přesnější měření úhlů se kromě desetinných čísel častěji užívá dělením na úhlové minuty a vteřiny. Jeden stupeň má 60 minut a minuta se dále dělí na 60 vteřin, tedy stupeň má 3 600 vteřin:\nÚhlové stupně se používají mimo jiné ve sférických soustavách souřadnic, ke kterým patří zeměpisné souřadnice a různé systémy používané v astronomii.\n\nDělení oblouku na stupně a jeho menší jednotky má původ ve starověké Babylonii, kde se používala šedesátková soustava. Není však jasné, proč Babyloňané kruh rozdělili právě na 360 stupňů, tedy 6 × 60. Podle různých teorií byl důvod astronomický (číslo blízké počtu dní v roce), matematický (číslo umožňovalo dobrou práci se zlomky) nebo geometrický (rozdělení kruhu šestiúhelníkem).\n\nV matematice se vedle měření úhlu ve stupních používá také \"oblouková míra\", která se určuje v radiánech (\"rad\"), kde π rad odpovídá 180°. \n\n"}
{"id": "39742", "url": "https://cs.wikipedia.org/wiki?curid=39742", "title": "Bezkontextová gramatika", "text": "Bezkontextová gramatika\n\nV lingvistice a informatice označuje pojem bezkontextová gramatika ( ) formální gramatiku, ve které mají všechna přepisovací pravidla tvar\nkde \"A\" je neterminál a \"β\" je řetězec složený z terminálů a/nebo neterminálů. Název „bezkontextová“ (u některých autorů „nekontextová“) vychází ze skutečnosti, že neterminál se může přepsat bez ohledu na okolní kontext. Bezkontextová gramatika je speciálním případem gramatiky kontextové (kontext je prázdný). Jazyky generované bezkontextovými gramatikami se nazývají bezkontextové.\n\nBezkontextová gramatika je určena konečnou množinou neterminálů (neterminálních symbolů - proměnných), konečnou množinou terminálů (terminálních symbolů), která nemá společné prvky s množinou neterminálů, počátečním neterminálem S a konečnou množinou přepisovacích pravidel tvaru \"A\" → \"β\", (\"A\" přepiš na \"β\"), kde \"A\" je neterminál a \"β\" je řetězec z neterminálů a terminálů.\n\nPřepsání je operace, při které se v řetězci složeném z terminálů a neterminálů nahradí podřetězec tvořící levou stranu nějakého pravidla gramatiky pravou stranou tohoto pravidla. Někdy se používá termín bezprostřední přepsání pro zdůraznění, že se jedná o jedno použití přepisovacího pravidla.\n\nOdvození neboli derivace je postup, při kterém se na řetězec uplatní konečný počet (žádné, jedno nebo více) přepsání.\n\nVětná forma ( ) určité gramatiky je libovolný řetězec složený z terminálů a neterminálů, který lze získat z počátečního symbolu konečným počtem přepsání.\n\nŘetězec generovaný danou gramatikou, méně formálně věta gramatiky je větná forma, která je tvořena pouze terminálními symboly.\n\nJazyk generovaný gramatikou je množina všech řetězců, generovaných gramatikou.\n\nLevá derivace neboli levé odvození ( ) je takový postup při generování určitého slova v bezkontextové gramatice, že se vždy přepisuje první neterminální symbol zleva. Bezkontextovost gramatiky umožňuje přepisovat neterminály v libovolném pořadí.\n\nPravá derivace neboli pravé odvození ( ) je takový postup při generování určitého slova v bezkontextové gramatice, že se vždy přepisuje poslední neterminální symbol (tj. první zprava).\n\nBezkontextová gramatika je čtveřice \"G\" = (\"V\", \"V\", \"P\", \"S\"), kde\n\n\nPřepsání \"αAγ\" ⊨ \"αβγ\" je nahrazení řetězce \"αAγ\" řetězcem \"αβγ\", kde \"A\" → \"β\" je pravidlo gramatiky a \"α\",\"γ\" ∈ (\"V\" ∪ \"V\")*.\n\nDerivace ⊨ je tranzitivní a reflexívní uzávěr přepsání.\n\nJazyk generovaný gramatikou \"G\" je \"L\"(\"G\") = { \"w\" | \"w\" ∈ \"V\" & \"S\" ⊨ \"w\" }. \n\nJednoduchá bezkontextová gramatika je dána přepisovacím pravidlem:\n\nkde znak | separuje více možností řetězců (w) z terminálů a neterminálů, které znamenají to samé jako zápis:\n\nkde a, b označuje terminály, S je startovní symbol (neterminál). Tato gramatika generuje jazyk ab, kde formula_1. Tento jazyk není regulární. Speciální symbol ε označuje prázdný řetězec. Pokud změníme pravidlo na S → aSb | ε získáme gramatiku, která generuje jazyk ab, kde formula_2. Tato přepisovací pravidlo obsahuje i přepis na prázdný řetězec, který původní gramatika neobsahuje.\n\nTato bezkontextová gramatika generuje aritmetické výrazy s proměnnými \"x\", \"y\", \"z\":\n\nS touto gramatikou dokážeme například generovat řetězec \"( x + y ) * x - z * y / ( x + x )\". Tento řetězec získáme následujícím postupem. Startovací symbol S přepíšeme podle páté transformace [S → S - S]. Následně se S na pravé straně přepíší podle šesté a sedmé transformace na řetězec \"S * S - S / S\", pak použijeme poslední transformaci s uzávorkováním, tak získáme \"( S ) * S - S / ( S )\". Poté uzávorkovaná S přepíšeme podle transformace [S → S + S]. Takto dostanem řetězec neterminálů \"( S + S ) * S - S * S / ( S + S )\", z kterého výsledný řetězec \"( x + y ) * x - z * y / ( x + x )\" získáme převedením neterminálů S na terminály x, y, z.\n\nBezkontextová gramatika, která se skládá ze slov obsahující znaky a, b v různém počtu a pořadí.\n\nNeterminál T dovoluje generovat všechny řetězce se stejným počtem áček a béček. Neterminál U generuje řetězec s větším počtem áček než béček. Poslední neterminál V generuje řetězec s větším počtem béček než áček.\n\nDalším příkladem je bezkontextová gramatika, která generuje jazyk {ba2*b, kde formula_3, formula_2}. Toto není regulární jazyk, ale je bezkontextový a může být generován bezkontextovou gramatikou:\n\nJe několik způsobů jak získat potřebný řetězec. Jedním ze způsobů jak jej získat je derivování od startovního symbolu pomocí dané gramatiky. Nejjednodušší cestou je výpis mezikroků od startovního symbolu až po výsledný řetězec a k tomu výpis použitých přepisovacích pravidel. Pokud použijeme strategii, ve které vždy nejprve nahradíme nejlevější neterminál, pak pro kontextovou gramatiku je seznam pravidel použité gramatiky dostačující. Toto nazýváme „levou derivací“ řetězce. Například pokud vezmeme tuto gramatiku:\n\na řetězec \"1 + 1 + a\", pak levá derivace tohoto řetězce bude posloupnost použitých pravidel [ (1), (1), (2), (2), (3) ]. Analogicky u pravé derivace se vždy nejprve nahradí nejpravější neterminál. V tomto případě bude seznam pravidel v následujícím pořadí [ (1), (3), (1), (2), (2)].\n\nRozdíl mezi levou a pravou derivací je důležitý, protože ve většině parsovacích transformací vstupu je definován kus kódu pro každé pravidlo gramatiky. Proto je důležité při parsování se rozhodnout, zdali zvolit levou nebo pravou derivaci, protože ve stejném pořadí se budou provádět části programu. Podobně jako LL syntaktický analyzátor a LR syntaktický analyzátor.\n\nPomocí derivace uložíme hierarchickou strukturu v řetězci, který je derivován. Jako příklad poslouží řetězec \"1 + 1 + a\", který je derivován podle levé derivace:\n\nřetězcová struktura může vypadat následovně:\n\nkde { ... } rozpoznaný jako podřetězec S. Tato hierarchie může být také znázorněna jako strom:\n\nTento strom se nazývá \"konkrétní syntaktický strom\" (nebo také abstraktní syntaktický strom) řetězce. V tomto případě levá a pravá derivace definuje stejný syntaktický strom. U tohoto řetězce můžeme pomocí levé derivace získat jinou stromovou strukturu a to záměnou prováděných přepisovacích pravidel:\n\nta definuje následný syntaktický strom:\n\nPokud pro určitý řetězec v jazyce gramatiky existuje více jak jeden parsovací strom, potom se tato gramatika nazývá \"nejednoznačná gramatika\". Některé gramatiky se dají těžko rozebírat, protože syntaktický analyzátor neví, které z přepisovacích pravidel má použít. Obvykle mnohoznačnost je charakteristická pro gramatiku, což neplatí pro jazyk. Jednoznačná gramatika může také generovat stejný bezkontextový jazyk jako nejednoznačná gramatika. Nicméně existují jazyky, které nelze vygenerovat žádnou jednoznačnou gramatikou, ty pak nazýváme podstatně nejednoznačné.\n\nKe každé bezkontextové gramatice lze sestrojit gramatiku v Chomského normální formě a v Greibachové normální formě, které jsou s původní gramatikou ekvivalentní. Ekvivalentní gramatiky jsou takové, které generují stejný jazyk.\n\nPro jednoduchost vytváření pravidel je Chomského normální forma vhodná jak pro teoretickou, tak pro praktickou realizaci. Pro případ bezkontextové gramatiky, která používá Chomského normální formu pro konstrukci časově polynomicky náročného algoritmu, kde se rozhoduje, zda daný řetězec je v jazyce reprezentovaným gramatikou nebo není (CYK algoritmus).\n\nAčkoli některé operace s bezkontextovými gramatikami jsou rozhodnutelné v jejich omezené síle, bezkontextové gramatiky se zajímají i o nerozhodnutelné problémy. Jeden z nejjednodušších a nejvíce řešených problémů je zda gramatika příjme všechny řetězce (slova) daného jazyka. Na řešení tohoto problému může být použit dobře známý Turingův stroj. Redukce využívá koncept \"historie výpočtu\", kde pomocí řetězce popisujeme celkový výpočet Turingova stroje. Dokážeme vytvořit bezkontextovou gramatiku, která generuje všechna slova, která neakceptují historii výpočtu pro specifický Turingův stroj pro jeho specifický vstup, čili přijímá všechna slova pouze pokud tento stroj nepřijímá tento vstup.\n\n"}
{"id": "39743", "url": "https://cs.wikipedia.org/wiki?curid=39743", "title": "Milovice (rozcestník)", "text": "Milovice (rozcestník)\n\nJméno Milovice může nést obec:\nčást obce:\ndalší významy:\n\n"}
{"id": "39744", "url": "https://cs.wikipedia.org/wiki?curid=39744", "title": "Poprad", "text": "Poprad\n\nPoprad (, ) je slovenské okresní město v Prešovském kraji, 70 km západně od Prešova na stejnojmenné řece v Popradské kotlině. V roce 2015 zde žilo přes 52 000 obyvatel a bylo tak 10. největším slovenským městem.\n\nOd dob stěhování národů bylo okolí dnešního Popradu osídleno Slovany. První písemná zmínka pochází z 16. března 1256 v darovací listině uherského krále Bély IV. Ve 13. století město kolonizovali Němci (1244/1268 \"villa Theutonicalis\", 1256 \"Poprad\"), kteří postupně získali převahu (1300 \"Popprat\", 1310 \"Villa Tedescha\", 1328 \"Teutschendorff\", 1346 \"Popradzaza\") a stal se na čtyři století německým. V letech 1344–1412 patřil Poprad do Provincie 24 spišských měst a mezi lety 1412–1772 patřil Polsku jako Spišská zástava. V 17. století začal počet Němců klesat. V roce 1871 byla vybudována Košicko-bohumínská dráha. Koncem 19. století v malém městečku vznikl pivovar, na přelomu století pak vagónka.\n\nPo vzniku Československé republiky Polsko obsadilo Oravu a Spiš. 24. prosince 1918 bylo v Popradu uzavřeno příměří a vytyčena demarkační linie a v lednu 1919 byla sporná území pod československou kontrolou. V roce 1923 se k městu připojila sousední Spišská Sobota, která je dnes městskou částí. Roku 1927 se sem přemístilo sídlo okresu, které bylo dosud ve Spišské Sobotě.\n\nV roce 1942 byl ve městě zřízen sběrný tábor pro Židy a 25. března 1942 byl odtud vypraven jejich první transport do Osvětimi. Poprad byl osvobozen 28. ledna 1945 a po válce se s rozvojem zimních sportů stal výchozím bodem pro výpravy do Vysokých Tater. Na přelomu 50. a 60. let 20. století nastal rozvoj města podmíněný také rozhodnutím komunistického zřízení o sloučení okresů Kežmarok a Poprad. Roku 1999 Poprad neúspěšně kandidoval na pořádání Zimních olympijských her 2006.\n\nVe 20. století se k Popradu připojily okolní obce a dnes tvoří místní městské části: Poprad, Spišská Sobota, Stráže, Veľká, Matejovce a Kvetnica.\n\nZ Popradu vedou silnice směrem na Polsko (67), Starou Ľubovňu (67) a (77), do Vysokých Tater (534) a přes Vernár (67) do Banské Bystrice či Rožňavy. V roce 2008 byl dokončen úsek dálnice D1 Mengusovce - Jánovce, který je částí evropské silnice E50. Městskou hromadnou dopravu zajišťuje 8 linek. V letech 1904–1906 byla mezi Popradem a Starým Smokovcem provozována trolejbusová doprava.\n\nZdejší železniční uzel leží na trati Košice–Žilina, která byla vybudována v letech 1870–1872 jako součást Košicko-bohumínské dráhy. Z Popradu do Žiliny bylo první železniční spojení 8. prosince 1871. V roce 1892 byla vybudována trať do Kežmarku a roku 1908 do Starého Smokovce v rámci Tatranské elektrické železnice.\n\nMezinárodní letiště \"Poprad – Tatry\" bylo vybudováno v roce 1938 a od roku 1943 je zde provozována pravidelná doprava. Leží 4 km severozápadně od centra města ve výšce 718 m n.m. a je nejvýše položeným letištěm pro střední a krátké lety ve střední Evropě. V roce 2015 odbavilo 85 100 cestujících.\n\nCentrum městské části Spišská Sobota je od roku 1950 městská památková rezervace.\n\n\n\n\n\n\n"}
{"id": "39745", "url": "https://cs.wikipedia.org/wiki?curid=39745", "title": "Postupimská konference", "text": "Postupimská konference\n\nPostupimská konference byla konference, která se konala v německé Postupimi (nedaleko Berlína) na zámku Cecilienhof od 17. července do 2. srpna 1945. Účastnila se jí tzv. „Velká trojka“: Josef Stalin za Sovětský svaz, Harry Truman za Spojené státy a Winston Churchill za Spojené království (který byl ovšem v průběhu konference po prohraných domácích volbách nahrazen Clementem Attleem). Předmětem konference byla poválečná správa Německa, které o devět týdnů dříve kapitulovalo, uspořádání a rekonstrukce válkou poničené Evropy.\n\nHlavním výsledkem konference byla Postupimská dohoda, ve které jsou stanoveny následující závěry:\n\nDruhou částí ujednání byla tzv. Postupimská deklarace, která vyzývala Japonsko ke kapitulaci. Deklaraci podepsali 26. července americký prezident Harry Truman, britský premiér Winston Churchill a čínský vůdce Čankajšek. Sovětský svaz v té době nebyl s Japonskem ve válečném stavu. V deklaraci se stanovují podmínky pro případnou japonskou kapitulaci a Japonsku se vyhrožuje naprostým zničením, pokud nekapituluje.\n\nV průběhu konference se Truman Stalinovi obecně zmínil o „mocné nové zbrani“; Stalin (který byl o americké jaderné zbrani informován) Trumana v použití libovolné zbraně, která by zkrátila válku, podporoval.\n\n\n"}
{"id": "39748", "url": "https://cs.wikipedia.org/wiki?curid=39748", "title": "Trenčín", "text": "Trenčín\n\nTrenčín ( , , ) je krajské a okresní město na západě Slovenska na řece Váh, 110 km severovýchodně od Bratislavy, 12 km od hranic s Českem. Se svými obyvateli je 9. největším slovenským městem.\n\nPatří mezi nejstarší slovenská města. Jeho vznik determinovalo zúžené místo údolí Váhu, kde byl na vyvýšenině nad řekou vybudován Trenčínský hrad s rozhledem na kotliny po i proti proudu. Po řadu staletí byl hrad a posléze město pod ním střediskem uherské župy zahrnující střední i horní Pováží. Za Československa byl Trenčín jen řadovým okresním městem (součást Bratislavského, resp. Západoslovenského kraje), ale po osamostatnění Slovenska je od roku 1996 opět střediskem vlastního kraje a celostátně významným centrem obchodu, hospodářství, kultury a sportu. Svá sídla a pobočky zde mají mnohé instituce a společnosti. Dlouholetou tradici ve městě mají výstavy a veletrhy, město je známé i jako město módy.\n\nTrenčín je přirozeným geografickým centrem středního Pováží, kde se stýkají dopravní tahy vedoucí údolím Váhu s kolmými trasami z Moravy do slovenského vnitrozemí. Trenčínský úsek středního Pováží je zároveň jednou z nejsouvisleji urbanizovaných aglomerací na Slovensku. Představuje ji především pás měst a obcí táhnoucí se mezi Trenčínem a Púchovem po levém břehu Váhu v délce téměř 40 kilometrů: Trenčianska Teplá, Nová Dubnica, Dubnica nad Váhom, Ilava, Košeca, Ladce a Beluša. Zde žije asi 120 000 obyvatel.\n\nDíky geografické a strategické poloze v údolí řeky Váh patřil Trenčín od nepaměti k nejvýznamnějším městům na Slovensku. O osídlení trenčínské lokality již v době kamenné svědčí několik archeologických nálezů.\n\nKdyž Římané začátkem našeho letopočtu posunuli hranice impéria k Dunaji a vybudovali systém pevností – Limes Romanus, postupně zakládali opevněné tábory i na sever od Dunaje. V Trenčíně zanechali originální doklad o své přítomnosti na území Slovenska. Památný nápis na svislé stěně hradní skály připomíná vítězství císaře Marca Aurelia a jeho adoptovaného syna Commoda nad Kvády v roce 179 našeho letopočtu v Laugaríciu. Podle latinského textu nápisu tehdy v Trenčíně bojovalo 855 vojáků II. legie pod vedením legáta Maximiana.\n\nZa Velkomoravské říše patřil Trenčín k Nitranskému knížectví. Převážná část středního Pováží se stala součástí Uherska pravděpodobně kolem roku 1018. Trenčín byl nejprve sídlem pohraničního županstva, později centrem trenčínské královské stavovské župy.\n\nV kronikách z 11. století se vzpomíná provincie Vag, zaujímající širší území kolem Trenčína. Střediskem provincie byl pravděpodobně Trenčínský hrad. Jeho nejstarší dodnes stojící část – kamenná věž, datovaná také do 11. století – souvisí z typologické stránky s podunajskou oblastí, kde se vyskytují takové věže na švábských, bavorských a rakouských hradech. Trenčínu je z nich zeměpisně nejbližší Hainburg ve východní části Rakouska nedaleko hranic se Slovenskem.\n\nPočátky města pod mohutným hradem lze hledat v trhové vsi zmiňované v roce 1111 na staré cestě od brodu přes Váh pod kopcem Brezina, nad kterým na plošině v prudkém svahu dodnes stojí farní kostel. Součástí většího sídlištního komplexu byl i biskupský dvorec – Trenčianske Biskupice. Dějiny hradu a osudy města byly v následujících stoletích úzce spjaty. Během vpádu na území Slovenska v roce 1241 zpustošili město Tataři. K jeho novému rozkvětu došlo po roce 1275, kdy se hrad dostal do vlastnictví významného velmože Petra Čáka (1240–1283), a zejména koncem století, když se jeho syn Matúš Čák stal pánem téměř celého území dnešního Slovenska.\n\nV období středověku získal Trenčín různé výsady a práva. V roce 1324 byli obyvatelé osvobozeni od placení mýtného. Král Zikmund povýšil roku 1412 Trenčín na svobodné královské město se stejnými právy, jaké užívali obyvatelé Budína. Městu se nevyhnuly mnohé katastrofy a často trpělo válkami. V bojích Ferdinanda Habsburského proti Janovi Zápolskému dobyl císařský generál Johann von Katzianer v roce 1528 město i hrad. V polovině 17. století muselo město odolávat nájezdům Turků. Jejich největší výpad proti městu během Rakousko-turecké války dne 2. října 1663 obyvatelé odrazili. Ve 14. století zde vznikl kostel, v 17. století pak klášter.\n\nVe druhé polovině 19. století se Trenčín stal významným obchodním a průmyslovým centrem středního Pováží, vzniklo několik podniků, peněžních ústavů, postavili železnici. Výstavba povážské železnice po mnoha průtazích započala až v roce 1875, ale po dosažení Nového Mesta nad Váhom (1. června 1876) se zase pro nedostatek peněz zastavila. O dva roky (29. dubna 1879) se železniční trať prodloužila do Istebníku, přičemž nádraží v Istebníku se úředně jmenovalo Trenčín. Trať z Istebníku do Žiliny měli postavit podle smlouvy od ledna do října 1883. Tedy za deset měsíců. Koncem října byla trať hotova, vlaky rozvezly budoucí zaměstnance po trati; 28. října 1883 projely zvláštní vlaky s ministrem a stovkami hostů až do Žiliny, kde v upravené výhřevně zakončil slavnost banket pro 300 hostů, který organizoval bratislavský hoteliér Palugyai. Hospodářský význam povážské železnice, připojené v Žilině na Košicko-bohumínskou dráhu, zvýšilo to, že se současně postavila i železniční trať Sereď – Galanta, a tak měl Trenčín přímé spojení s Vídní i Budapeští, na severu s celým územím župy. Pro budoucnost byl důležitý především přímý přístup k slezskému uhlí. O pět let později, 4. října 1888, byla zahájena doprava i na železniční trati Trenčianska Teplá – Vlára – Uherský Brod, čímž se zpřístupnila i cesta do Brna. Železniční spojení Pováží s Ponitří, tedy železnice z Trenčína do Topoľčan, byla vybudována v roce 1901. Výstavba železnice byla významným impulsem pro rozvoj průmyslu. Od konce 19. století začal vznikat průmysl (továrny na textil, lihovary, zpracování gumy, dřeva, výbušniny, rámy, válcový mlýn). Za první Československé republiky se rozrostl především oděvní, potravinářský a strojírenský průmysl. Po druhé světové válce se začíná formovat výstavnictví.\n\nRoku 1940 měl Trenčín 13 647 obyvatel. Na počátku Slovenského národního povstání (30. srpna 1944) obsadila město německá vojska. Bylo zde zřízeno velitelství Sicherheitsdienstu, gestapa a věznice. Z města byly odvezeny dva transporty vězňů do Mauthausenu. Během druhé světové války byl ve městě zničeny ustupujícím Wehrmachtem silniční i železniční most přes Váh. Rumunská a sovětská vojska, které levobřežní část města obsadila 10. dubna 1945, hned postavila nový provizorní dřevěný most, který v roce 1946 nahradil trvalý dřevěný most. Ten v roce 1956 nahradil současný betonový silniční most přes Váh. Město osvobodila vojska 2. ukrajinského frontu v součinnosti s rumunskými jednotkami. Po osvobození bylo na Březině odkryto 7 masových hrobů s 69 zavražděným odbojáři. Dnes stojí na jejich památku dva památníky: menší skromnější a starší na místě jejich popravy v Dušovej dolině, novější a větší památník na místě jejich hrobů na okraji třešňového sadu na Brezině.\n\nPo roce 1989 ožilo zejména historické jádro. Převážná část historických památek byla zrekonstruována a přizpůsobena potřebám moderní doby. Trenčín dnes patří k nejvýznamnějším městům Slovenska s bohatým kulturním a společenským životem. Koná se zde například největší slovenský hudební festival Pohoda.\n\nPoblíž Trenčína se nachází jeden z hlavních slovenských silničních uzlů, kříží se zde dálnice D1 Bratislava – Žilina s dálkovou silnicí I/9 (pokračování české silnice I/50) Brno – Zvolen. Podél dálnice vedou po obou březích Váhu ještě silnice I/61 a II/507, které se v Trenčíně kříží. O něco severněji se ještě odpojuje silnice I/57 směr Vsetín. Z hlediska evropských silnic se u Trenčína spojují páteřní trasy E50 (z Brna) a E75 (z Bratislavy), jejichž peáž vede až do Žiliny. Směrem na Zvolen se odpojuje doplňková evropská silnice E572.\n\nJako železniční uzel má Trenčín spíše jen lokální význam – z páteřní slovenské trati Bratislava − Žilina se zde odpojuje regionální trať do Chynoran (dále směr Prievidza nebo Nitra). Ve stanici Trenčín nicméně zastavují všechny dálkové vlaky na trase Bratislava − Žilina − Košice. Dále zde také každou sobotu a neděli jezdí mezistátní expres Praha hl.n – Trenčín, společnosti Arriva DB.\n\nJižně od města se nachází neveřejné vojenské letiště.\n\nPrvní známé vyobrazení znaku pochází z roku 1324. Základem znaku Trenčína je modrý štít, na kterém se nachází stříbrný beránek hledící směrem za sebe. Nad hlavou beránka se nachází zlatá šesticípá hvězda na zlaté stuze, která vychází z jeho pysku. Beránek jedním kopýtkem přidržuje zlatou žerď zakončenou křížem s červenobílou vlajkou města. Symbol beránka pravděpodobně souvisel s přítomností řádu johanitů ve městě.\n\nČervenobílá vlajka města se skládá z čtyř šachovnicově uspořádaných políček. V horním rohu vlajky, u stožáru je umístěno červené políčko čtvercového tvaru, vedle něj je bílé pole obdélníkového tvaru, do kterého zasahuje trojúhelníkový výstřih.\n\n\n\n\n\n"}
{"id": "39755", "url": "https://cs.wikipedia.org/wiki?curid=39755", "title": "Gabrielův dům", "text": "Gabrielův dům\n\nGabrielův dům v Bruntále je starobylá budova bývalého městského muzea, nacházející se v rohu Náměstí Míru. Nejvýraznějším rysem je volutový štít, typický pro slezskou renesanci poloviny 16. století. Pochází z doby rozkvětu města pod vládou pánů z Vrbna.\n"}
{"id": "39756", "url": "https://cs.wikipedia.org/wiki?curid=39756", "title": "Laevicaulis alte", "text": "Laevicaulis alte\n\nLaevicaulis alte je druh tropických plžů z čeledi Veronicellidae. České jméno nemá. Tento plž je velmi dobře přizpůsoben k přežití v suchým oblastech.\n\nSynonyma:\n\nJe z nominotypického rodu \"Laevicaulis\" .\n\nJe to oválný, tmavě hnědě zbarvený plž bez ulity s jemně hrbolkovitou pokožkou. Velikost až 7-8 cm. Kýl má béžovou barvu. Má zvláštní velmi úzké chodidlo, které je u malých jedinců pouze 1 mm úzké, u větších je relativně silnější asi 4-5 mm silné. Má malá tykadla, asi 2-3 mm dlouhá. Tykadla vystrkuje pouze málo.\n\nLíhne se z vajíček. Suchým oblastem je přizpůsoben svým tvarem s co nejmenším povrchem, úzkým chodidlem a způsobem života. Za potravou se vydávají malí jedinci téměř výhradně v noci. Ve dne je zahrabán v půdě, ale větší jedinci lezou někdy také ve dne. Za 7 měsíců vyroste z velikosti 0,5 cm asi na 4 cm.\n\nParazité:\nPredátoři:\n\nVýskyt:\n\nJedná se o invazní druh .\n\nBiotop:\n\nPotrava v teráriu:\n\nCo nežere:\n\nObrázky:\n"}
{"id": "39759", "url": "https://cs.wikipedia.org/wiki?curid=39759", "title": "Bohušovice nad Ohří", "text": "Bohušovice nad Ohří\n\nBohušovice nad Ohří () jsou město v okrese Litoměřice, které leží převážně na levém břehu řeky Ohře, zhruba pět kilometrů jižně od Litoměřic, v těsném sousedství města Terezín. Na pravém břehu, necelé dva kilometry jihovýchodně od Bohušovic, se pak nalézá ves a místní část Hrdly. Město se rozkládá na území o rozloze 8,62 km². Na území města žije obyvatel.\n\nOblast byla osídlena už v pravěku, o čemž svědčí archeologické nálezy šňůrové keramiky z pozdní doby kamenné, kostrové hroby z doby římské a z éry stěhování národů. Slovanské osídlení zde bylo prokázáno už v 6. století.\n\nPrvní písemná zmínka o Bohušovicích (\"Bvsouici\") se váže k ustavení litoměřické kapituly roku 1057. Původní název osady zněl \"Busovice\" a později \"Bušovice\". Osada se rozkládala na pahorku zvaném \"Citomín\" na severovýchodě. Dalším držitelem byl doksanský klášter a od roku 1384 litoměřická kapitula, která zde nechala postavit kostel. Za husitských válek stálo místní obyvatelstvo na straně stoupenců kalicha. Roku 1460 zastavil Zikmund obec Vilému z Konic a na Kamýku, odkud přešly ke Kaplířům ze Sulevic a nakonec zpět doksanskému klášteru. Za třicetileté války vpadli do obce roku 1631 Sasové a roku 1634 Švédové. Ti osadu vypálili včetně kostela. Nový kostel svatého Prokopa byl vystavěn v roce 1718. Obcí prošlo za sedmileté války pruské vojsko, které nedaleko svedlo bitvu u Lovosic. Do života obce zasáhla i výstavba pevnosti Terezín v roce 1780. Významným podnětem k rozvoji obce se stala stavba železnice z Prahy do Drážďan (ke zprovoznění zdejšího úseku došlo v roce 1850) a postavení cukrovaru v roce 1870. Později byla vystavěna i mlékárna a pivovar. První statut města byl udělen roku 1920, během druhé světové války byl nacisty odebrán. Znovu byl statut města Bohušovicím nad Ohří udělen 6. října 1998.\n\nMěstské hospodářství je založené na zemědělství a potravinářské výrobě. Výroba a sklady jsou soustředěny především v okolí železniční stanice při jižním okraji města, zčásti zasahují až katastrálního území sousední obce Brňany. Podnikají zde firmy Konus (výroba hořčice), Bohušovická mlékárna a další společnosti zabývající se zemědělskou prvovýrobou či zemědělským zásobováním.\n\nMěsto má napojení na blízkou dálnici D8 (jihovýchodně položený exit 35 Doksany či západně exit 45 Lovosice východ, oba vzdálené necelých 9 km po silnici) a prochází jím hlavní železniční koridor na trase Děčín–Praha. Železniční stanice Bohušovice nad Ohří je situována přímo v jižní části města, zhruba tři minuty chůze od náměstí. Obsluhují ji jak osobní vlaky, tak část rychlíků.\n\nZa druhé světové války, kdy Bohušovice s Terezínem ležely na samotných hranicích Protektorátu Čechy a Morava, odtud vedla železniční vlečka až za hradby města Terezína, tudy nacisté dopravovali osoby židovského původu uvězněné v terezínském ghettu nejen do Terezína, ale i z Terezína do likvidačních koncentračních táborů smrti v Osvětimi i jinde.\n\nTato vlečka, dnes již zaniklá, byla po válce elektrifikována a zkrácena, sloužila pak až do devadesátých let 20. století místnímu podniku Zelenina Terezín, jako taková později posloužila i k natočení některých filmů, jejichž děj se vztahoval k Terezínu za druhé světové války. Díky silničnímu mostu přes řeku Ohři, spojujícímu Bohušovice a Hrdly, přes město vede také jedna z alternativních cest na trase Praha–Litoměřice. Z Litoměřic sem přes Terezín zajíždí i linky místní autobusové dopravy.\n\n\n\n\n\n"}
{"id": "39760", "url": "https://cs.wikipedia.org/wiki?curid=39760", "title": "Budyně nad Ohří", "text": "Budyně nad Ohří\n\nBudyně nad Ohří je město v okrese Litoměřice ležící nedaleko řeky Ohře. Samotným městem pak částečně protéká rameno Malá Ohře. Jeho historické jádro je od roku 1992 městskou památkovou zónou. Podle úředních informací trvale žije na území města obyvatel.\n\nK samotnému městu patří ještě šest vesnic v okolí: Břežany nad Ohří, Kostelec nad Ohří, Nížebohy, Písty, Roudníček a Vrbka.\n\nNejstarší písemná zmínka pochází z roku 1173.\n\nBudyně nad Ohří má bohatou minulost. Ve městě se nachází původně vodní gotický hrad, který byl ve středověku majetkem Zajíců. Zachovala se z něho do dneška jen část, která byla přestavěna do renesanční podoby.\n\nOd 24. října 1996 je Budyně městem.\n\nMěstem prochází železniční Trať 095 z Libochovic do Straškova, na níž však byla v prosinci roku 2006 zastavena osobní doprava, přestože město usilovalo o její zachování.\n\nNejstarší židovské osídlení Budyně nad Ohří je doloženo od první poloviny 16. století. V roce 1638 čítala místní komunita 11 rodin, v roce 1724 již 22 rodin (104 osob), v roce 1783 celkem 34 rodin, v roce 1880 se jednalo o 113 osob a v roce 1930 (při sčítání lidu) o 39 osob. Ve městě existovalo ghetto, které se nacházelo severně od náměstí. Založeno bylo již v 16. století a dodnes se dochovala část domů v přestavbách. Asi 200 metrů od náměstí se v Ostrovní ulici nachází synagoga. Původně dřevěná synagoga byla v první polovině 19. století přestavěna ve zděnou pozdně klasicistní budovu s pozdně rokokovým průčelím. Činná byla do druhé světové války, dnes slouží jako skladiště a je kulturní památkou. Židovské hřbitovy v Budyni existovaly dva. Starý hřbitov se nacházel u městských hradeb při severozápadní baště. V roce 1787 byl uzavřen a postupně zlikvidován. Novější hřbitov se nachází asi kilometr jihovýchodně od centra Budyně uprostřed polí. Pochází z roku 1785, čítá zhruba 200 náhrobků a jeho součástí je novorománská obřadní síň. Hřbitov ohrazuje obvodová zeď a je uzamčen. V roce 2002 započala jeho rekonstrukce.\n\n\n Hohnstein Německo\n\n\n"}
{"id": "39761", "url": "https://cs.wikipedia.org/wiki?curid=39761", "title": "Zámek", "text": "Zámek\n\nSlovo zámek má více významů:\n\n\n\n\n"}
{"id": "39762", "url": "https://cs.wikipedia.org/wiki?curid=39762", "title": "Libochovice", "text": "Libochovice\n\nLibochovice jsou město ležící převážně na levém břehu řeky Ohře v okrese Litoměřice. Kromě samotného města k nim patří také vesnice Dubany a Poplze. Podle úředních informací trvale žije na území města obyvatel.\n\nPodle starožitností nalezených na území města bylo prokázáno, že Libochovice byly osídleny již počátkem našeho letopočtu, germánským kmenem Markomanů a keltskými Boji.\n\nPrvní písemná zmínka o Libochovicích pochází z roku 1272, kdy městečko patřilo k sídlům premonstrátů kláštera v Teplé. Listinou z roku 1292 městečku Jindřich z Lichtenburka udělil magdeburské právo. Na přelomu třináctého a čtrnáctého století patřilo Hynkovi ze Žlebu a Lichtenburka, který k jeho ochraně dal zbudovat hrad Klapý. Roku 1314 toto území získal král Jan Lucemburský, který v roce 1336 tvrz v Libochovicích a dvory Klepy, Lhotu, Radovesice a Poplze postoupil Zbyňku Zajíci z Valdeka.\n\nBěhem husitských válek stáli Zajícové na katolické straně, roku 1424 husité v čele s Janem Žižkou Libochovice dobyli, město vypálili a před radnicí popravili čtyři duchovní a dva představitele města. Jan III. Zajíc z Hazmburka roku 1507 získal od krále Vladislava Jagellonského privilegium výročního jarmarku a týdenních trhů. V letech 1553–1564 bylo panství Hazmburků rozděleno a rozptýleno.\n\nJan starší Popel z Lobkovic Libochovice zvelebil a tvrz dal přestavět na renesanční zámek. Jiří Popel z Lobkovic byl za odpor proti císaři Rudolfovi I. byl uvězněn na hradě Lokti, kde zemřel. Roku 1591 získalo město právo vařit pivo. Roku 1606 se města a panství zmocnil Zikmund Báthory a roku 1610 je získal Adam ze Šternberka. Václav Vojtěch ze Šternberka je na krátko zařadil mezi své rezidence, ale již roku 1676 je prodal Gundakarovi z Ditrichštejna. Ten dal roku 1683 zámek přestavět v raně barokním slohu podle projektu významného architekta Antonia della Porty. Jan Tulipán na jeho pokyn roku 1685 zřídil zámecký park ve francouzském stylu s přilehlou oranžerií.\n\nRoku 1847 byl zřízen cukrovar, roku 1882 zavedena železnice a roku 1912 založena sklárna. Roku 1850 se město stalo sídlem okresního soudu. Po vymření mužské linie rodu Ditrichštejnů roku 1858 převzali zámek Herbersteinové, v roce 1945 byl vyvlastněn poslednímu z nich, hraběti Fridrichovi z Herbersteina.\n\nNejznámější památkou je raněbarokní zámek Libochovice. Narodil se zde významný český vědec a představitel národního obrození Jan Evangelista Purkyně, jehož otec byl na zámku správcem.\n\nNedaleko města jeho dřívější vlastníci Zajícové vystavěli hrad Hazmburk, jehož zřícenina je dnes dominantním krajinným prvkem.\n\nLibochovický zámek byl postaven na sklonku 17. století na místě předchozí renesanční stavby. Kromě východního křídla, vyhořelého na začátku 20. století, má dodnes raněbarokní podobu.\n\nKostel Všech svatých byl postaven v letech 1700 až 1705 na místě předchozího, zničeného požárem roku 1661.\n\nBarokní hřbitovní kostel postavený v rozmezí let 1720–1722 roudnickým stavitelem Petrem Pavlem Columbani. Na jeho místě stál původně kostel z roku 1601. Barokní stavba prošla roku 1868 rozsáhlou opravou. Zchátralá budova byla uvedena do dnešního stavu na počátku devadesátých let 20. století.\n\nBoží muka byla postavena za jihozápadním koncem Libochovic v roce 1589 jako vděk za navrácení se obyvatel Libochovic ke katolické víře.\n\n\n\n\nV 18. století vznikla pod zámkem, díky majitelům libochovického zámku a libochovických duchovních, galerie šesti soch. Tehdy kolem soch, nad řečištěm řeky Ohře, vedla příjezdová cesta do města. Ve 20. století, po regulaci řeky, z řečiště zůstalo jen slepé rameno řeky a cesta vedoucí do města byla, díky stavbě nového mostu, přeložena jinam. Sochy zůstaly na svých místech a postupně se dočkaly restaurátorských zásahů.\n\nPřed polovinou 20. století byly do východního konce areálu kostela postupně přeneseny sochy z různých míst v Libochovicích.\n\n\nNejstarší zmínka o židovském osídlení Libochovic pochází z počátku 16. století. Židé měli podle tradice do města přijít z nedalekých Radovesic. V druhé polovině 16. století vznikla náboženská obec a v polovině století následujícího je poprvé zmíněn židovský sídelní okrsek, který se nacházel jižně od náměstí ve východní části dnešní Koželužské ulice. Odtud se později rozšiřovala židovská čtvrť, a to zejména podél Koželužské ulice a v části ulic Vrchlického, Kožešnické a Nerudovy. V roce 1809 postihl čtvrť požár. V roce 1846 ji tvořilo již 27 židovských domů. Dalších 16 domů bylo rozptýleno po celém městě. Většina z nich se nedochovala či prošla zásadní přestavbou. Z někdejších židovských domů je památkově chráněn dům v Koželužské ulici čp. 319, který je kulturní památkou ČR.\n\nV západní části Židovského rybníka u Kerkova nábřeží existovala mikve, z níž se do dnešní doby zachovala zasypaná nádrž s několika schody. V její blízkosti se dochoval obecní dům čp. 310, v němž sídlil rabínský soud.\nV roce 1570 žilo v Libochovicích 11 židovských rodin, jejichž počet se do roku 1724 více než ztrojnásobil na 35 rodin (209 osob). V polovině 19. století tvořilo 63 rodin (260 osob) již 14 % obyvatel města. Později však docházelo k poklesu židovského obyvatelstva – v roce 1910 žilo v Libochovicích již jen 150 židů a v roce 1930 dokonce pouze 48. Po druhé světové válce a holocaustu již zdejší náboženská obec nebyla obnovena.\n\nSynagogy v Libochovicích existovaly postupně dvě. Nejstarší zmínka o staré synagoze pochází z roku 1651. Na jejím místě pak byla v roce 1761 postavena barokní synagoga, která byla v průběhu své existence několikrát přestavována. K náboženským účelům sloužila do druhé světové války, po níž byla využívána jako sklad a chlév. Budova postupně chátrala až byla v roce 1985 zbořena. Do dnešní doby se dochoval židovský hřbitov z roku 1583, nacházející se severozápadně od města. Ten čítá na 550 náhrobků různého stáří a slohů (barokní, renesanční i novodobé). Od roku 2002 probíhala rekonstrukce hřbitova, která již zdárně proběhla. Hřbitov je chráněn jako kulturní památka.\n\n\n"}
{"id": "39764", "url": "https://cs.wikipedia.org/wiki?curid=39764", "title": "Bruntál (zámek)", "text": "Bruntál (zámek)\n\nZámek Bruntál, nacházející se v centru města Bruntálu, je jednou z nejvýznamnějších památek regionu. Okolo zámku netradiční dispozice tvaru kruhové výseče s trojúhelníkovým nádvořím s arkádami se rozkládá zámecký park. Na zámku se zachovalo cenné vybavení původních interiérů s bohatou obrazovou sbírkou, zbrojnicí a knihovnou. Dnes je sídlem regionálního muzea, jsou zde muzejní expozice a výstavní síně a konají se tady kulturní a společenské akce.\n\nV roce 1963 byl zámek prohlášen za nemovitou kulturní památku a v roce 2002 byl zařazen mezi národní kulturní památky.\n\nPůvodní městský pozdně gotický hrad z konce 15. století byl přestavěn v 2. polovině 16. století ve stylu severská renesance v honosné representační sídlo pánů z Vrbna. Dokladem této přestavby je nádvoří zámku s krásnými arkádovými ochozy a zámeckou věží. Po bitvě na Bílé hoře zámek získal jako konfiskát Řád německých rytířů. V třicetileté válce byl zámek velmi poškozený takže se v polovině 18. století uvažovalo o jeho demolici. V roce 1766 se započalo s poslední přestavbou zámku, která po dokončení v roce 1769 přivedla zámek do dnešní podoby. Vznikl tak objekt ojediněle spojující renesanční a barokní sloh v jednom celku. Zámek byl také upravován v polovině 19. a počátkem 20. století. V roce 1945 přešla správa zámku do rukou československého státu.\n\nŘád německých rytířů nyní Německý řád podniká kroky k navrácení zámku Bruntál. V případě, že by došlo k jeho navrácení, památka by nadále sloužila svému účelu a byla by přístupná veřejnosti.\n\nVznik parku je datován do 16. století. V polovině 17. století založil Řád německých rytířů pravidelnou zahradu. Významné zásahy byly provedeny za velmistra Řádu arcivévody Evžena Habsburského v roce 1894 podle návrhů Georga Hauberrissera. Barokní úprava se zachovala u průčelí zámku, ostatní plocha je ponechána jako přírodně krajinářský park. V parku se nachází zbytky bývalých městských hradeb, přízemní Sala terrena z roku 1894, bašta a 11 plastik, většinou pískovcových soch z přelomu 18. a 19. století. Park se rozléhá na ploše 2,5 ha.\n\nV bruntálském zámku sídlí muzeum. Kromě zámecké expozice se zde nachází expozice věnovaná přírodě Bruntálska a expozice řemesel a živností regionu. Další významné památky ve správě muzea jsou hrad Sovinec a objekt bývalé kasárny v Karlovicích ve Slezsku. Historie muzea sahá do roku 1898, kdy byla v Bruntále založena muzejní společnost. První výstava byla uspořádána v roce 1913 v rámci oslav 700. výročí založení města.\n\n"}
{"id": "39766", "url": "https://cs.wikipedia.org/wiki?curid=39766", "title": "Roudnice nad Labem", "text": "Roudnice nad Labem\n\nRoudnice nad Labem () je město ležící na levém břehu řeky Labe v okrese Litoměřice. Podle úředních informací trvale žije na území města obyvatel. Roudnice se rozkládá na ploše 16,67 km² a patří k ní vesnice Podlusky.\n\nArcheologické nálezy dokládají pravěké osídlení v okolí brodu přes řeku Labe. Jedná se o jedno z nejstarších českých měst, původní název \"Rúdník\" či \"Rúdnica\" odvozen od vyvěrajícího rudného pramene. První písemné zprávy o Roudnici nad Labem pocházejí z poměrně pozdní doby, z let 1167 a 1176, městská práva získalo již ve 12. století. Na konci dvanáctého století zde byl vystavěn kamenný románský hrad, který byl druhou kamennou světskou stavbou v Čechách. Stavbu hradu v této pro dvanácté století strategicky významné lokalitě zahájil Jindřich Břetislav, synovec krále Vladislava I., který byl biskupem pražským a kterého císař později jmenoval panovníkem českého knížectví. Tomu odpovídá i letopočet 1189/90 získaný dendrochronologicky ze zbytků výdřev křížových kleneb v přízemí románské části. Původní románsky hrad měl obdélníkový půdorys a sedm bašt.\n\nVe 13. a 14. století výstavba pokračovala, biskup Jan IV. z Dražic (kolem 1280–1343) nechal v letech 1333–1340 vybudovat třetí nejstarší kamenný most v Čechách a první přes Labe. S největší pravděpodobností zde byl na kněze vysvěcen také Mistr Jan Hus. Na hradě pobýval i císař Karel IV., na jeho příkaz zde byl internován tribun římského povstání Cola di Rienzo. Koncem 14. století bylo vystavěno Nové Město roudnické (dnes nám. Jana z Dražic a Husovo nám.) a spolu se starým městem obehnáno hradbami. V 15. století město několikrát dobyli a vyplenili husité (1421 Jan Žižka, 1425 Jan Roháč z Dubé, 1428 Václav Carda z Petrovic).\n\nPo husitských válkách město i hrad několikrát změnilo majitele (1431 Jan Smiřický, 1453 Zdeněk Konopišťský ze Šternberka, od roku 1467 byla Roudnice královské město. V roce 1577 je získal Vilém z Rožmberka, který započal s přestavbou a rozšířením roudnického hradu a zároveň zde měl své alchymistické dílny. O rozkvět města se přičinil i Jakub Krčín, který zde za jeho vlády působil. Po Vilémově smrti získala celý jeho majetek jeho poslední manželka Polyxena z Pernštejna, která se v roce 1603 provdala za Zdeňka Vojtěcha Popela z Lobkowicz. Ten pokračoval v rozšiřování a zvelebování roudnického panství.\n\nProjekt na barokní přestavbu hradu vypracovali nejpřednější stavitelé a architekti své doby Pietro de Colombo, Francesco Caratti, Carlo Orsolini a Carlo Lurago. Za třicetileté války bylo město v roce 1634 a 1639 vypáleno a pobořeno švédskými vojsky. Stavbu zámku dokončil v roce 1684, za vlády Václava Eusebia z Lobkowicz, stavitel Antonio della Porta. Václav Eusebius také ustanovil Roudnici jako hlavní a nedělitelný rodový majetek (tzv. fideikomis), což platilo až do roku 1945.\n\nV 19. století se Roudnice stala průmyslovým a hospodářským centrem Podřipska, k čemuž přispělo několik velkých strojírenských továren (též od roku 1920 „BEKAR”, Bratři Klementové, továrna na dětské vozíky, proutěné koše a kovové zboží) a železnice. V roce 1910 byl na místě původního, zbořeného gotického mostu postaven nový železný most přes řeku Labe. Roku 1936 se Roudnice dostala několikrát do centra zájmu novinářů kvůli Svatoslavu Štěpánkovi, což byl několikanásobný vrah, žijící v Roudnici. V roce 1945 byl roudnický zámek zestátněn, jeho cenný depozitář (především knihovna a Lobkowiczká obrazárna) byl zničen nebo umístěn do jiných zámků či muzeí v ČR. Od roku 1957 do roku 2008 na zámku sídlila Vojenská hudební škola Víta Nejedlého.\n\nZámek byl veřejnosti zpřístupněn roku 2012. V bývalé zámecké jízdárně je zřízena Galerie moderního umění 19. a 20. století, k nejcennějším vystavovaným autorům patří Antonín Slavíček. V městě je také možno navštívit Podřipské muzeum nebo galerii ve věži Hláska. Roku 2018 Roudnice získala díky výsadbě vinice u zámku statut vinařské obce.\n\nMěsto leží ve svažitém terénu řeky Labe na jeho levém břehu, nedaleko hory Říp a asi 35 kilometrů severozápadně od Prahy.\n\nNejvíce obyvatel měla Roudnice nad Labem v srpnu 1986, kdy přesáhla hranici 14 tisíc obyvatel (přesněji 14 067). V roce 1990 počet klesl na 13 tisíc a v roce 1991 na 12 tisíc.\n\nNejstarší dochovaný záznam o židovském osídlení Roudnice pochází z roku 1541 a jde o zmínku o pogromu. Poměrně početná židovská komunita se dočasně zmenšila v důsledku třicetileté války. V polovině 17. století žilo ve městě 218 židů a v druhé polovině století posílily roudnické židovstvo rodiny z českých zemí, Uher a Polska. V roce 1713 vymřela celá třetina všech roudnických židů na mor. Krátce po něm se však přistěhovalo 58 nových rodin a již v roce 1724 žilo ve městě 448 osob. V Roudnici vznikla významná komunita, která byla jednou z nejpočetnějších židovských komunit v Čechách. V roce 1880 zde žilo již 523 židů; poté však následoval postupný pokles s 326 osobami v roce 1900 a 166 v roce 1930. O významu Roudnice vypovídá, že zde v 19. století sídlil krajský rabín a židovská náboženská obec zde fungovala nepřetržitě od konce 16. století až do druhé světové války.\n\nVe městě postupně existovaly dvě židovské čtvrti. První z nich se nacházela jihovýchodně od zámku, na východním okraji městského jádra. Datum jejího vzniku není známé, koncem 16. století zde však stálo 16 až 18 domů, první synagoga a hřbitov. V letech 1613 až 1614 se z ní židé museli vystěhovat a čtvrť byla zbořena. Na jejím místě byl v následujících letech postaven kapucínský klášter. Po zrušení první čtvrti vznikla nová západně od mostu přes Labe v Havlíčkově ulici. Šlo o 300 metrů dlouhé ulicové ghetto se zástavbou po obou stranách ulice, které bylo od vlastního města původně odděleno bránou. Z počátku šlo pouze o 12 domů odkoupených od křesťanů, postupně se však čtvrť rozrůstala a v roce 1718 již sestávala z 51 domů. V letech 1727 až 1728 byla východní část ghetta v blízkosti kostela zrušena. I tak ve čtvrti v roce 1840 stálo 63 domů. Část z nich, zejména v severní části ghetta, byla zbořena v 19. století v důsledku stavby železnice. Další část byla zbourána po roce 1970, většina (zejména v jižní části Havlíčkovy ulice) se však v různých přestavbách dochovala do současnosti.\n\nSynagogy existovaly v Roudnici postupně tři. Nejstarší z nich byla výše zmíněná synagoga v první židovské čtvrti. Datum její výstavby není známé a byla zbořena spolu se čtvrtí. Druhá synagoga z roku 1619 stávala v ghettu v Havlíčkově ulici a v roce 1851 byla zbořena v souvislosti se stavbou železnice. V reakci na to byla v letech 1852 až 1853 postavena třetí synagoga, a to částečně na místě nedávno zbořené synagogy. Stavba novorománského slohu sloužila svému účelu do druhé světové války. Po válce byla přestavěna na středoškolský internát a stavebně upravena. V roce 2009 v ní sídlila firma prodávající nábytek. V současnosti se zde nachází populární restaurace Maják.\n\nTři byly v Roudnici i židovské hřbitovy. Nejstarší stával v místě první židovské čtvrtě a zanikl v roce 1613. Několik náhrobků z něj bylo přeneseno na starý židovský hřbitov založený téhož roku. Hřbitov, nacházející se v Třebízského ulici, čítá na 1700 náhrobků, mezi nimiž jsou cenné stély vyvedené v barokním, renesančním a klasicistním slohu. Pohřbívalo se zde do roku 1896. V 90. letech 20. století byl hřbitov rekonstruován a je chráněn jako kulturní památka. Po vyčerpání kapacity starého hřbitova byl v roce 1890 na západním okraji města založen hřbitov nový. Pohřby se na něm konaly i po druhé světové válce. Za minulého režimu byl hřbitov zdevastován, náhrobky a stejně tak i obvodová zeď byly rozkrádány jako stavební materiál. Po roce 1990 došlo k zabezpečení hřbitova a od roku 2002 probíhá jeho rekonstrukce.\n\nNa pravém břehu Labe stojí malá vodní elektrárna se čtyřmi turbínami s dosažitelným výkonem 3,2 MW. Ve městě funguje pobočka potravinářské firmy Vitana a firma Meva, která vyrábí kontejnery.\n\nPřes město vede železniční koridor Vídeň – Praha – Drážďany – Berlín. Roku 1850 byla zprovozněna státní železniční dráha podél levého břehu Labe a Vltavy, dnešní koridorová trať 090 Praha – Ústí nad Labem – Děčín, jejímuž vybudování padla za oběť cenná část městského centra a velká část městského pivovaru. Trať s nádražím na severní straně ohraničuje městské centrum. Roku 1900 byla zprovozněna odbočná trať do Zlonic (dnes jednokolejná regionální dráha 096), která stoupá serpentinou přes město z údolí Labe směrem na Slánsko. Na hlavní trati je v Roudnici jediné nádraží, na vedlejší trati jsou na jejím území ještě zastávky Roudnice nad Labem-Bezděkov (ve východní části města u místa rozdělení obou tratí), Roudnice nad Labem město (asi 300 metrů jižně od Karlova náměstí) a Roudnice nad Labem-Hracholusky (u průmyslového areálu v jižní části města). V turistické sezóně (od dubna do října) je možné k přepravě využít i historický Podřipský motoráček. Ten jezdí o víkendech a svátcích 2 páry spojů přes Mšené-lázně do Libochovic.\n\nPřes město vedou tyto páteřní komunikace: silnice II/240 (Praha – Kralupy nad Vltavou – Velvary – Roudnice nad Labem), silnice II/246 (Louny – Libochovice – Roudnice nad Labem – Mělník) a kolem města dálnice D8 (Praha – Ústí nad Labem – Drážďany). V současné době je město velmi zatíženo automobilovou i nákladní dopravou (až 16 000 vozidel denně projede hlavní třídou). Hlavní část obchvatu, na kterou se čeká od roku 1984 dosud nebyla postavena. Lodní dopravu na Labi tvoří většinou nákladní lodě, ale pluje zde také turisticky oblíbená loď Porta Bohemica.\n\nMěstskou autobusovou dopravu tvoří linka 556001, kterou do roku 2010 provozoval Dopravní podnik Ústeckého kraje, od roku 2011 získala zakázku na pět let Veolia Transport Praha. Linka jezdí jen v pracovních dnech.\n\nAutobusové nádraží v Roudnici leží v centru města, na Karlově náměstí. Regionální autobusovou dopravu v oblasti zajišťoval až do krize v roce 2006 dominantní krajský dopravce (v poslední fázi Dopravní podnik Ústeckého kraje), poté jej nahradila ČSAD Slaný. Tato společnost provozuje i nyní regionální spoje v rámci integrovaného systému Doprava Ústeckého kraje (DÚK) od roku 2015. V lednu 2017 došlo k zapojení Roudnice nad Labem též do systému Pražské integrované dopravy (PID) ve směru na Mělník a Prahu do Středočeského kraje a to včetně vlaků. Spoje linky na Mělník v PID provozuje ČSAD Česká Lípa. Dále je zde soukromý dopravce BudosBus (Martin Lihm), který jezdí na komerční lince 550385 Praha – Roudnice – Budyně nad Ohří.\n\nStarý kamenný most v Roudnici byl třetím nejstarším kamenným mostem, který byl v Čechách postaven a první přes řeku Labe. Byl postaven péčí Jana IV. z Dražic v letech 1333–1340. Most přečkal několik povodní a zvyšoval význam města, až byl po skoro tři sta letech poničen vojsky během třicetileté války. Plány na obnovu mostu nebyly realizovány a most postupně chátral. Teprve v letech 1906–1910 byl postaven nový most a při té příležitosti odstraněny zbývající trosky středověkého mostu. Při povodních v roce 2002 byl Roudnický most, jako jediný silniční most přes řeku Labe, otevřen.\n\nMěsto má velmi dobrou občanskou vybavenost. Nachází se zde pošta, nemocnice s poliklinikou, tři základní školy, praktická základní škola, roudnické gymnázium, Střední odborná škola a odborné učiliště Neklanova, Vyšší odborná a střední odborná škola i základní umělecká škola. Dále několik supermarketů, lékárny, městská knihovna, kino, kulturní dům, zrekonstruovaný plavecký bazén, zimní stadion, fotbalová hřiště, atd. Při jihozápadním okraji města se nachází letiště Roudnice, na němž se každé dva roky pravidelně koná oblíbená letecká přehlídka Memorial Air Show.\n\nMohutný zámek je dominantou Roudnice. Na skalnatém ostrohu nad řekou se však předtím tyčil hrad. Byl asi 40 metrů dlouhý a 15 metrů vysoký, jeho zdi byly silné 2 metry a byly zpevněny na severní straně a na nárožích věžicemi. V přízemí stavby byl velký sál, nad ním zřejmě slavnostní síň. Komplex ještě obsahoval menší užitkové budovy na jih od paláce, obehnané hradbou s opevněnou bránou.\n\nTento hrad byl první český kamenný hrad, který nebyl postaven panovníkem. Z původního hradu se dodnes dochovalo obvodové zdivo a velký přízemní sál, rozčleněný pozdějšími vestavbami. Hrad byl oblíbeným sídlem většiny pražských biskupů, měl zde být vysvěcen na kněze i Jan Hus. Církev ho později prodala Janu Smiřickému, který jak se doba měnila, začal s přestavováním, doplňováním a upravováním. V polovině 16. století přibyla na jihovýchod od hradu nová obytná renesanční budova. Za ní pak přistavěli několik menších objektů spojených s hradem chodbou. Celá stavba byla poněkud nesourodá, takže ji pak Václav Eusebius z Lobkovic dal přestavět na dochovaný raně barokní zámek.\n\nKratochvílova rozhledna byla postavena roku 1935 Rolnickou záložnou podřipskou, která tehdy slavila šedesát let svého trvání. O projekt se potom postaral pražský architekt Štěpánek a o její stavbu provedli stavitelé Hádl a Hájek. Rozhledna má vzdušnou betonovou konstrukci s kruhovým půdorysem, nesenou osmi vnějšími a jedním středovým sloupem. Kolem něj se vine točité schodiště vedoucí ke kryté vyhlídkové plošině ve výšce třináct metrů.\n\nU paty věže je žulová pamětní deska věnovaná Václavu Kratochvílovi (1820–1893), rodáku z nedalekých Mlčechvost. Rolnická záložna tím uctila památku svého zakladatele a prvního předsedy. Na přelomu roku 2004 prošla rozhledna rekonstrukcí.\n\n\n\n\n\n\n\n"}
{"id": "39767", "url": "https://cs.wikipedia.org/wiki?curid=39767", "title": "Štětí", "text": "Štětí\n\nŠtětí () je město v jihovýchodní části, na samé hranici Ústeckého kraje. Leží na pravém břehu Labe, v polokruhu obklopeném svahy stoupajícími na sever a na východ k vysočině (západní okraj Dubské plošiny). Tyto svahy se sklání na jih a na mnoha místech byly porušeny někdejšími vodopády. Takto vytvořeným stržím se říkalo „Příkopy“. Na druhém břehu Labe se táhne zalesněná výšina. Město leží 50 km severně od Prahy a 16 km od Mělníka a nacházejí se v něm největší papírny v České republice. Podle úředních informací trvale žije na území města obyvatel.\n\nDominantu okolí tvoří vrch Špičák (281 m) v blízkosti Stračí. Kopec je na několika místech rozštěpen a v těchto rozštěpech se vyskytují zvětralé čedičové kuličky. Ze Špičáku je pěkná vyhlídka na Labe a částečně i na město. Mezi další významné body krajiny patří především historicky známá hora Říp (459 m), vysoká čedičová kupa, vzdálená 10 km a Sovice (273 m), zčásti zalesněný svědecký vrch. Nedaleký chráněný přírodní útvar Radouň je znám výskytem vstavače vojenského (druh orchideje). Dále se zde vyskytují koniklec, sasanka hajní, vítod chocholičnatý, hořeček brvitý aj. Severně od města se také nachází přírodní památka Bílé stráně u Štětí vyhlášená v roce 2013. Ve městě se koná jednou za dva roky Národní festival dechových orchestrů (FEDO Štětí) s mezinárodními kapelami a bývá častým výchozím bodem pěší turistiky a cykloturistiky pro velké množství přírodních a historických památek v okolí. Nedaleko města se též nachází světoznámý veslařský kanál v Račicích.\n\nKe Štětí patří ještě devět místních částí: Radouň, Chcebuz, Brocno, Čakovice, Počeplice, Stračí, Újezd, Veselí a na druhém břehu Labe Hněvice. Město je s výměrou 53,85 km² druhým největším v okrese a má velkou spádovou oblast, která se jednoduše označuje jako Štětsko.\n\nNejstarší dochovaný název města dle historických listin z let 1314 a 1467 je \"Sstiet\" [Štiet], s největší pravděpodobností od slova štít, resp. záštita. V pečeti městyse z roku 1555 je uveden název \"Steeti\" a v pozemkové knize z roku 1625 název \"Stieti\". Friedrich Bernau zase uvádí jako původní název města \"Styet\", údajně dle názvu základu v blízkosti vod, snad střežen vodními stavbami. Ještě konkrétněji hovoří historik Miroslav Plaček, dle kterého je název původem ze staročeského \"ščetie\", který označoval kůly zaražené do bažinatého terénu jako podklad pro svrchní stavbu. Následně v něm mají původ i slova štět, štětka, apod. Dle Ing. arch. Miloše Bílka, bývalého kronikáře města, označoval název \"Styet\" ve 14. a 15. století jednoduše pravý labský břeh. Jiné prameny uvádí, že název vznikl až od štětu tkalcovské štětky. Tuto informaci však nelze věrohodně doložit, přestože byl v minulosti ve městě velký punčochářský cech. Skutečný tvar jména \"Štětí\" je nalézán od roku 1572.\nNěmecký název města vznikl z původního českého názvu ve spojení se 6. pádem \"„ve Štětí“\" v 17. století. Z německých dochovaných textů z 1. poloviny 17. století je původní přeměna ještě velmi znatelná (1620 – \"Wischstettel,\" 1623 – \"Weestatel, Weschstetel\" apod.). Po třicetileté válce se do názvu dostala písmena \"g\" a \"k\" (1653 – \"Wegkstätel,\" 1664 - \"Wegstettel,\" 1687 - \"Weegstädtl\"). Název města nebyl jednotný a měl mnoho tvarů. Důvodem byl hlavně fakt, že v té době bylo Štětí městysem (Stadtel, Städtel). Ustálil se až od roku 1796 název \"Wegstädtl\" (městečko u cesty popř. městská cesta).\n\nPodle nálezů předmětů při výkopech v roce 1933 (kostry skrčenců, střepy nádob a předměty sloužící podle odhadu odborníků k zatížení sítí), spadají počátky osídlení Štětí do období tzv. Únětické kultury. Ke konci 1. tisíciletí osídlilo krajinu české etnikum. Zpráva kronikáře Hájka z Libočan, že Štětí v roce 1203 bylo zatopeno velkou povodní a po zničení na jiném místě opět vystavěno, má spíše podobu pověsti než písemného důkazu, ale skutečné průkazné listiny pocházejí z roku 1312. Nejstarší knihy jsou známy od roku 1593 a 1627. Současná radnice je renesanční z 16. století. Dříve však sloužila jako budova okresního soudu. Předchozí dvě radnice se nedochovaly. Barokní kostel svatého Šimona a Judy s malbami od J. Kramolína byl postaven v roce 1785 na místě malého kostelíka pobořeného 28. a 29. února 1784 povodní. V minulosti bylo Štětí opakovaně zasaženo živelními pohromami. V letech 1716, 1788 a 1851 vypukly ve městě požáry. K tomu přišla epidemie cholery v roce 1803. Povodeň v roce 1784 a velká povodeň v roce 1845 zaplavily více než 70 domů. Velké škody město také utrpělo při ničivé povodni v roce 2002, kdy se voda dostala až na centrální náměstí.\nŠtětí bylo ve 14. století součástí panství Mělník. V obci byl poplužní dvůr, který přenechala spolu s obcí královna Eliška pražskému měšťanovi Palduinovi. Ten prodal v roce 1314 část dvora a statky 24 sedlákům, kteří zde žili, jako dědičný majetek německého práva. Štětí, původně královský majetek, bylo často zastavováno různým vrchnostem. Nejvýznamnější z nich byl hofmistr českého království Zdislav Berka z Dubé. Vymohl v roce 1549 pro městečko u krále Ferdinanda I. pečeť a znak. V modrém štítě je stříbrná věž s otevřenou branou, dvěma okny, stínkami, červenou střechou a makovicí. Přes věž je šikmo zobrazená černá ostrev, znak Berků z Dubé. Nový zástavní pán, Jiří st. z Lobkowicz, se v roce 1579 násilně zmocnil městské samosprávy. Vzal občanům provozované vářečné právo piva, sebral jim pozemkové knihy, sirotčí rejstříky, obecní truhlu a vzdorující radní uvrhl do mělnického zámeckého vězení. Starosta a celá obec museli o nápravu žádat císaře Rudolfa II. Štětštím se podařilo od císaře získat majestát 20. srpna 1608, kde jim bylo potvrzeno na věčné časy vařit pšeničné a ječné pivo a výslovně uznáno právo volného přesidlování a právo odkazovat majetek bez zásahu vrchnosti. Město mělo také právo nižší a vyšší soudní, tedy hrdelní moc. Štětí bylo jediné v panství s tímto soudním právem. Začátkem 17. století byly ve Štětí dva domy ve vlastnictví šlechticů. Jeden byl Kaplířův dům, který náležel Vojtěchu Vladislavu Vostrovskému Kaplířovi ze Sulevic a druhý vlastnil rytíř Felix Čejka z Olbramovic.\n\nPřílivem Němců po skončení třicetileté války ve 2. polovině 17. století získalo město německý charakter i jméno \"Wegstädtl\". Katolická liga během 11. listopadu 1620 vyplenila město a zabila mnoho obyvatel. V letech 1640 a 1648 udělala totéž několikrát vojska švédská, která zabila asi dvě třetiny obyvatel. Město tak zpustlo. Také v sedmileté válce došlo k rabování a přesídlování. Po invazi Prusů v roce 1778 do Čech v době bramborové války došlo k několika potyčkám mezi pruskými a rakouskými vojsky v oblasti města. Vlivem těchto válečných útrap a živelních pohrom byla ve městě bída a hlad i po napoleonských válkách. Často zde dlouhodobě přespávali vojáci z důvodu výhodného umístění. V roce 1654 tvořilo Štětí 63 usedlostí, v roce 1770 jich město mělo 114, v roce 1849 už 220 a v roce 1918 300 popisných čísel a okolo tisíce obyvatel. V té době spadalo město pod okresy Dubá a později Roudnice nad Labem (od roku 1949). Až do 50. let 20. století bylo Štětí městem převážně zemědělským s nárazovými vlnami některých řemesel. Například v roce 1832 bylo ve městě 75 mistrů cechu punčochářského. Před třicetiletou válkou mělo Štětí vlastní lázně. Až do 2. světové války město provozovalo pivovar, k jehož provozu získalo právo od Rudolfa II. a koželužnu s výrobou řemenů. Od roku 1949 vznikají na místě cukrovaru papírny, které se během 25 let staly největším papírenským závodem ve Střední Evropě. Díky tomu vzrostl počet obyvatel na 8000 a připojením devíti obcí na 9200. Roku 1960 byl roudnický okres zrušen a Štětí tak bylo připojeno k okresu Litoměřice. Toto spojení bylo poněkud nevhodné, jelikož město mělo v minulosti vazby do středních Čech k Mělníku a Praze, než do severních Čech. V roce 1998 proběhla výstavba centrálního náměstí, které alespoň částečně vylepšuje vzhled města, postižený bytovou výstavbou ve formě betonových sídlišť. Při výstavbě sídlišť, centrálního náměstí a silničního obchvatu padla za oběť velká část původních budov a stavení.\n\nVývoj obyvatel byl ovlivněn především výstavbou severočeských papíren v 50. letech 20. století, kdy následně probíhala mohutná výstavba panelových domů a věžáků ve městě. Vlivem toho se počet obyvatel během 30 let více než zdvojnásobil. Nejvíce obyvatel mělo Štětí v srpnu 2008, kdy přesáhlo hranici 10 tisíc obyvatel včetně cizinců, trvale žijících na území města (přesněji 10 024). Informaci potvrzuje i vyjádření místostarosty, že ve městě žije přibližně 600 cizinců, kteří se však nezapočítávají pro účely výpočtu rozpočtového určení daní, nejsou tak uváděni v oficiálních statistikách Českého statistického úřadu. Od této doby počet obyvatel stabilně klesá.\n\nNárodnostní složení města\n\nVeškeré údaje byly převzaty ze stránek města a Českého statistického úřadu.\n\nPrvní doložené zmínky jsou z roku 1312 o vsi se 24 hospodářstvími. Štětí bylo ve středověku poměrně chudé a převážně zemědělské. Městu se podařilo v roce 1557 získat privilegium na přívoz s rybolovem v Labi a roku 1608 od císaře Rudolfa II. získat vářečné právo. Začátkem 17. století byl ve Štětí obecní dvůr, kovárna a 72 hospodářství. Obecní dvůr byl v roce 1776 zrušen. V 19. století se v oblasti pěstovaly obvyklé druhy obilí, okopaniny, pícniny, chmel a luštěniny, z nichž se dařilo obzvláště čočce. Postupně se zvyšovalo pěstování ovoce, zejména švestky a višně. Do 50. let 20. století se na stráních pěstovalo víno a na východě, na písčitých pozemcích chřest.\nVe městě bylo mnoho obuvnických mistrů, které ale počtem překonal punčochářský cech. Téměř v každém domě byl tkalcovský stav, na kterém se pletly punčochy. Ještě v roce 1832 se tímto řemeslem živilo 155 obyvatel. Jelikož se ale punčochářství také rozšířilo v Sasku, zdejší upadalo, až zaniklo. Vyráběné zboží, vlněné punčochy a bavlněné noční čepice, bylo prodáváno pražským kupcům a kramářům, zvláště pak na výročních trzích. Punčochy byly trvanlivé a pravobarevné a měly v zemi dobrou pověst. Kromě punčochářství a obuvnictví byly ve městě ještě cechy tkalců plátna, krejčích a řezníků.\nV letech 1787 a 1797 byly zřízeny lodní mlýny, které ale byly následkem regulací Labe zrušeny. Dále pak fungovala obecní cihelna, výroba kamenných desek, továrna na vozy a cementárna. Jiné průmyslové podniky po krátkém trvání byly také uzavřeny, například větrný mlýn (zrušen 1804), parní mlýn (shořel) a klihárna (zrušena 1888). Do 20. století fungovaly továrna na usně a výrobu řemenů, pivovar a cukrovar.\n\nDům čp. 113 u břehu Labe, továrna na usně (\"koželužna\"), vybudovala v roce 1920 německo-židovská firma Rudolf Heller a syn. Budova a přilehlý areál (domy čp. 115, 116 a 117) sloužily jak k výrobě, tak k ubytování zaměstnanců. Na dvoře stál vysoký komín s kotelnou, studna a nádrže. V halách se věšely a vysoušely kůže z dobytka. Těsně před koncem 2. světové války v dubnu 1945, při náletu na hněvickou rafinérii benzínu, bylo shozeno též několik bomb před koželužnu a tlaková vlna rozbila všechna okna nejen v koželužně, ale i v blízkých domech. Po válce znárodněný podnik neprosperoval, výroba byla tedy ukončena v roce 1949. V roce 1954 byla přestavěna na obytný dům s 20 bytovými jednotkami pro papírnu.\nPrvní informace dokládají, že ve Štětí existoval \"pivovar\" již v 16. století. Na začátku 17. století byl spojen se starou radnicí a v pozemkové knize bývá označen jako obecní dvůr až do roku 1661, kdy se postavil nový obecní dvůr. Během třicetileté války byl zpustošen a znovu obnoven až v roce 1650. Pivovar byl původně městský, později se však stal výhradním majetkem občanů. V 18. století se v pivovaru uvařilo asi 800 sudů piva ročně. Štětí zůstalo jediným městem v okrese, které si i přes všechny útrapy dokázalo pivovar udržet. V roce 1852 částečně vyhořel a v letech 1916–1919 byl mimo provoz. Ukončil svoji činnost v roce 1934.\n\"Cukrovar\" zahájil provoz 13. ledna 1871. Byl postaven na dobrém místě, přesto však zůstal ztrátový z důvodu neschopného vedení továrny. Po 10 letech byl prodán židům Vilému Witenbergovi a M. Hellerovi. Krátce na to plně obnovil provoz, proběhla modernizace a byla postavena vlečka ze stanice rakouské Severozápadní dráhy (nynější stanice Štětí). Za první republiky změnil majitel Rudolf Kürschner cukrovar na rafinerii. V meziválečném období zaměstnával přibližně 40 pracovníků. Po roce 1939 nacisté arizovali cukrovar židovským rodinám. Cukrovar fungoval až do roku 1948. V roce 1949 byl zrušen při revizi státního hospodářství a průmyslu. Zařízení bylo zastaralé a v ponechané budově vznikla papírna.\nV roce 1950 se komunální podnik České pily, poblíž železniční trati u Stračí, přejmenoval na národní podnik Sport. V podniku se vyrábělo tělocvičné nářadí, tenisové rakety, zahradní nábytek, ribstole apod. Podnik se v průběhu času přejmenoval na \"Sport Artis a.s.\" Před rokem 1989 to byl druhý největší podnik ve městě (asi 180 zaměstnanců) a jediný podnik ve Štětí, kromě papírny, co nabízel pracovní příležitosti. V roce 1991, během Davis Cupu, podepsal tenista Tomáš Šmíd roční smlouvu s firmou, že bude hrát jako první československý profesionál s raketou domácí výroby. Jednalo se o typ s profilovanou hlavou, který se v podniku začal vyrábět ještě v tomtéž roce. Dále se ve firmě vyráběly hokejky pro Kanadu. Podnik spolupracoval s rakouskou firmou Fischer, přesto však neprospíval a v roce 1992 se Sport Artis ocitl v likvidaci. Pracoviště ve Štětí bylo dáno do aukce. Do roku 1998 však nikdo o areál neprojevil zájem, a tak postupně chátrá.\n\nByly založeny 1. ledna 1949 jako národní podnik Papírny Štětí. Prvním výrobkem byla šedá strojní lepenka v roce 1952. Hlavní technologická část papírny byla zprovozněna v letech 1956–1958 a Rotostroj se následně budoval v letech 1960 až 1968. První novinový papír vyjel z linky 11. května 1963 a byl schopen vyrobit 250 tun papíru denně. V průběhu let se zde vystřídalo několik firem. Asi nejznámější v minulosti byla výroba novinového papíru firmou Norske Skog Štětí, do které firma během několika let investovala velké částky. Celkově se investice se po třech letech vyšplhaly téměř na 0,5 miliardy Kč. Kvalitu výroby podporovalo kvalitní dřevo, na kterém si firma zakládala. Díky tomu podíl Norske Skog Štětí na trhu novinového papíru v České republice byl 60 %. Rotostroj 12. května 2008 po modernizaci dosáhl rekordu, kdy byl schopen vyrobit 453 tun papíru za den (130 tisíc tun za rok), při této produkci papírna spotřebovala 140 tisíc tun dřeva. Z finančních důvodů byla výroba novinového papíru ve Štětí ve druhém čtvrtletí roku 2008 po 45 letech firmou Norske Skog ukončena. Důvodem ukončení výroby bylo zajištění konkurenceschopnosti ostatních výrobních závodů novinového papíru Norske Skog v Evropě. O zaměstnání přišlo na 210 zaměstnanců.\nNyní se v areálu nachází několik firem zajišťujících výrobu několika druhů papíru (např. krycí, strojově hlazené, pytlové, ceninové a speciální) a také největší tuzemský výrobce papíru Mondi Štětí a. s. Dále se zde nachází další firmy, které zajišťují veškerou dopravu a logistiku.\n\nV celém areálu původně pracovalo přibližně 3 600 zaměstnanců. Vlivem modernizace, inovací a automatizací však v současnosti pracuje v komplexu méně než třetina tohoto počtu.\n\nNa okraji města, směrem k Radouni, byla v roce 1991 dokončena a 12. března téhož roku zprovozněna štětská prádelna jako společnost Prádelna Štětí a.s., pod hlavičkou Okresního podniku služeb v Litoměřicích. Již po výstavbě bylo předem zřejmé, že prádelna bude vysoce ztrátová, pokud se jí neujme větší soukromý investor.\n\nProvoz prádelny je rozdělen na dvě části, tzv. \"špinavou část\", kde je přijímáno znečištěné prádlo, a \"čistou část\", kde je prádlo odesíláno zpět zákazníkům. Veškeré praní je řízeno elektronicky: prádlo prochází pracím tunelem a zaměstnanci pak nastaví pouze program praní dle znečištění a typu prádla. Prací stroj má 17 komor a uvnitř něj se nachází samostatné zóny na předpírku, praní a máchání. Každá z těchto zón má svou vlastní prací lázeň a každá prací linka může pojmout až 800 kg prádla. Čistá část začíná zónou máchání, které je také řízeno elektronicky, včetně vysoušení. Veškeré zařízení a zaměstnanci, kteří přechází do čisté zóny, se důkladně dezinfikují (prochází přes dezinfekční komoru) a je nutností používat krycí oděv. Vyprané prádlo zaměstnanci skládají a rovnají tak, aby dále pokračovalo do velkého žehlicího stroje. Tento stroj je schopen vyžehlit až 1 tunu prádla za hodinu. Stroj si sám prádlo dle potřeby napne a složí. Pokud je nalezeno špatně vyprané prádlo, zaměstnanec je označí a linka ho sama pošle jiným výstupem zpět do prací zóny nebo k čištění skvrn. V čisté části je umístěn i sklad, kde je prádlo rozděleno dle vlastnictví na část v majetku prádelny a zvlášť jednotliví zákazníci. Uvnitř pracují i švadleny na drobné opravy.\nV prádelně pracuje až 120 zaměstnanců ve dvousměnném provozu. Prostředí v čisté části je sterilizované téměř jak na operačním sále. Sterilitu prostředí ověřuje Zdravotní ústav Ústeckého kraje pomocí otisků a stěrů. Vliv prádelny na životní prostředí je minimální, čtyřikrát ročně jsou odebírány vzorky z odpadní vody. Například zákonné limity fosforu jsou 10 mg/l, prádelna má naměřeno však pouze pětinu tohoto množství. Klienti prádelny jsou především nemocnice a ubytovací zařízení, nejčastěji nemocnice v Roudnici, Litoměřicích a dvě fakultní nemocnice v Praze. Objednávka probíhá elektronicky a dodání je až přímo na místo, kde proběhne výměna za prádlo špinavé. Klienti můžou využít i prádlo, které je ve vlastnictví prádelny a nemusí se tak starat o údržbu. Prádelnou prochází až 400 tun prádla měsíčně.\nV roce 2007 společnost Prádelna Štětí a. s. zanikla fúzí s firmou RENATEX GROUP a. s., kdy byla samotná firma též zrušena a nově pojmenována RENATEX CZ, a. s. s novým sídlem v Ostravě. V souvislosti se zvyšujícími se zakázkami z Čech, především z Prahy, koupila prádelnu v roce 2009 společnost Chrištof, s. r. o.\n\nVe městě jsou pouze dva známější řetězce s obchody potravin, konkrétně Penny Market (u silnice II/261) a malý supermarket Tesco (v centru). Menší prodejci jsou například Esomarket, Pramen.cz, Můjobchod, Proton (elektrospotřebiče), Teta (drogerie) a Bala. V letech 1992–2008 fungoval největší maloobchodní i velkoobchodní prodejce IT techniky ve městě, CPS Štětí v.o.s. Na místě původní prodejny v roce 2012 vznikly dvě nové firmy s podobným sortimentem, zvlášť maloobchod s IT a telekomunikační technikou (BROŽ - VÁPENÍK s.r.o.) a velkoobchod s papírnictvím (ERIBO PAPÍR s.r.o.). Samostatné větší firmy s jiným zaměřením jsou Slamont Štětí (instalace telekomunikačních zařízení a rozvodů, zabezpečovacích a měřících systémů), ERAM (zajišťování elektřiny pro objekty), Texal (zemědělství), Průmstav Štětí (stavebnictví a zámečnické práce), Schulte (výroba malířských válečků), Auris (průmyslová automatizace), Rate (výroba a distribuce tepla), Papkon (údržba strojů a výroba náhradních dílů) a Unistroj (výroba obráběných a jiných dílů pro stroje).\nV roce 2007 koupila společnost Lidl autobusové nádraží ve Štětí od Ústeckého kraje s vidinou budoucí výstavby prodejny v místě vysoké průjezdnosti osobních automobilů. Firma chtěla nádraží rekultivovat a přiměřeně zmenšit vzhledem k dnešní obsazenosti jednotlivých nástupišť a současně tak, aby bylo dostatečné parkoviště u budoucí prodejny. Součástí byla i stavba nového kruhového objezdu na obchvatové komunikaci. Zastupitelstvem města byla dvakrát zamítnuta žádost firmy ke stavebnímu povolení, jelikož znamenalo změnu územního plánu a mělo také vybránu jinou oblast pro tyto účely, v místě naproti prádelnám, kde se nachází novostavby. Pro firmu tato oblast ale nebyla výhodná z hlediska přístupnosti. Napotřetí se nakonec po referendu, kde bylo víceméně rozhodnutí občanů jasné, povedlo prosadit alespoň změnu územního plánu. Situace však nic neřešila, jelikož se v místě budoucího autobusového nádraží plánuje nový sjezd z mostu. Lidl tak odstoupil od svých původních záměrů a stavbu prodejny nadále neplánuje, nádraží tak postupně chátrá.\n\nMěsto má pěší zónu, 2 domy s pečovatelskou službou, městskou tržnici, obchodní dům, poštu, velké množství restauračních zařízení, 3 hotely (pouze dva z nich však poskytují ubytování) a penzion. Pěší zóna vychází z centrálního náměstí, kde se nachází např. městská knihovna a informační středisko, různé obchody a obchůdky, ale také obecní a soukromé byty. Kolem města je obchvatová komunikace, podél které a směrem na Stračí se staví malometrážní byty a nové rodinné domky pro mladé rodiny.\nVe městě se nachází pět mateřských škol, čtyři základní školy (z nichž je jedna speciální) a jedna umělecká škola se zaměřením na hudební nástroje a zpěv. Štětí je současně místem Vyšší odborné školy obalové techniky a Střední školy, která vznikla sloučením SOŠ a VOŠ obalové techniky (v ulici Kostelní) a SOŠ technické (v ulici Pivovarská) rozhodnutím zřizovatele školy, tedy Ústeckým krajem. Taktéž zde působí Dům dětí a mládeže Štětí (DDM Štětí), které zajišťuje různé kroužky, volnočasové aktivity a zájezdy pro děti od předškolního věku až do dospělosti. Lékařskou péči zajišťuje Dům lékařských služeb se dvěma dalšími středisky a několika samostatnými ordinacemi. Ve městě chybí pouze ortopéd a neurolog.\n\nKulturní život zajišťuje 3D kino a kulturní středisko města, mimo jiné s šedesátičlenným dechovým orchestrem a několika mažoretkovými soubory, beatovými, country a rockovými kapelami. První mažoretkový soubor v republice, ještě v tehdejším Československu, vznikl v roce 1971 právě ve Štětí. Zakladateli byli skladatel a dirigent Jaroslav Bílý a učitel, hudebník a dirigent Václav Kučera z Chebu. I přes počáteční nedůvěru tehdejších politiků, se vystupování mažoretek ujalo jako běžná součást vystupování dechových orchestrů. Jednou za 2 roky je ve městě tradičně pořádán národní festival dechových orchestrů (FEDO) s mnoha zahraničními účastníky, včetně mažoretek. Festival začíná vždy průvodem městem a končí megakoncertem všech orchestrů. Každoročně na podzim se koná Jarmark, který je spojen s různými zábavními a pouťovými atrakcemi a během roku také mnoho menších akcí, např. pálení čarodějnic zakončené ohňostrojem u Labe, Rockový kotrmelec, Štětský varhanní podzim v kostele sv. Šimona a Judy a Štětská ostrev (ukázka historického šermu a bitev). V minulosti zde fungoval také tradiční Štětský tuplák (country-folk festival se soutěží v pití piva), který byl nahrazen drobnějšími akcemi během roku. Od roku 2008 se koná Refresh Contest pod patronací Skateboard oddílu SK Štětí, který kombinuje sportovní klání s hudebními vystoupeními. Postupně byly v místních částech obnoveny místní poutě jako např. Stračenská pouť, Radouňská pouť, Počeplická pouť apod.\n\nFestival dechových orchestrů ve Štětí (či jen FEDO Štětí) je, co do počtu účastníků, druhý největší mezinárodní festival dechové hudby v České republice hned po Kmochově Kolíně. Zakladatelem byl velmi úspěšný skladatel a dirigent Jaroslav Bílý, který dal vzniknout i několika jiným dechovým festivalům po republice (např. ve Zlíně).\nJednotlivé ročníky se již od počátku drží stále podobných osnov. První den, v pátek, dorazí účastníci festivalu a po krátkém vystoupení jsou přivítáni starostou města na radnici. Následující den dopoledne probíhají koncerty v různých částech města, poté se uskuteční průvod jednotlivých kapel v doprovodu mažoretkových skupin a odpoledne koncert na Husově náměstí. Poslední ročníky jsou soboty uzavírány vystoupením mažoretek u věžáků a ohňostrojem. V neděli, po dopoledních představeních, proběhne odpoledne tradiční Monstrkoncert, kde vystupují všichni účastníci společně.\n9. září 1969 se uskutečnil 1. ročník festivalu jako součást Štětského kulturního podzimu. Na festivalu probíhala třídenní soutěž, kterou vyhrála štětská sestava pod vedením pana Bílého. Festival vyvrcholil 14. září, kdy proběhl slavnostní průvod městem a následně Monstrkoncert, na kterém vystoupilo současně 200 hudebníků. Následujícího ročníku se zúčastnil první zahraniční orchestr, z bývalé Jugoslávie. Do roku 1978 se FEDO konal každý rok, následně však jednou za 2 roky. Do současné doby se tak zúčastnilo festivalu velké množství mažoretkových skupin, hudebníků, kapel a orchestrů z několika desítek zemí (nejen Evropských) a tuzemska. Každý ročník se pravidelně zúčastní festivalu přibližně kolem 1 000 účinkujících.\nV roce 2008 byl zahájen 1. ročník festivalu rockových dechových orchestrů (FERODO), který probíhá současně s FEDO, avšak poblíž skateparku u Labe. Tento festival má spíše publikum mladších ročníků.\n\nInformace o první škole v oblasti je z roku 1609 v pozemkové knize. Do roku 1677 se ve Štětí vyučovalo výhradně českým jazykem. Následující roky probíhala radikální germanizace a začalo se zde vyučovat oficiálně pouze německy. Úsilí vybudovat ve městě českou školu bylo marné, kvůli odporu místních Němců. Děti z českých rodin tak museli cestovat a nechat se převážet přes Labe, které bylo jazykovou bariérou, na druhou stranu do sousedních Račic, kde se nacházela česká škola. Plných 242 let se tak ve Štětí nevyučovalo česky. V roce 1919 byla zřízena česká obecní škola, do které se přihlásilo 131 dětí ryze českého původu. Současně s obecní školou vznikla i mateřská školka. Ve stejné době vznikaly i školy v okolí např. v Radouni, na Chcebuzi a nebo v Hoštce. Vznikly díky zájmu předsedy tehdejší správní komise Aloisovi Paulemu. Ve škole z počátku fungovaly 3 třídy a vyučovalo se ve dvou místnostech v přízemí německé obecní školy. Ještě tentýž rok bylo vyučování rozšířeno o další místnost a malý kabinet bez oken. V roce 1921 byly přiškoleny obce Počeplice a Stračí. Poté, v roce 1927, vznikla ve Stračí samostatná obecní škola. Teprve až v roce 1933 byl ve Štětí položen základní kámen k výstavbě samostatné budovy českých škol - mateřské, obecní a měšťanské. Během výkopů byly odkryty hroby skrčenců z doby bronzové.\n\n\"Masarykova škola\" (ZŠ TGM, dříve také 1. ZŠ) byla slavnostně otevřena v roce 1934. Otevření provázelo problémy s fanatickými henleinovci, kteří se pokoušeli budovu školy několikrát zapálit. To mělo vyústit k velké rvačce, jelikož přijížděli Němci z blízkých vesnic jako podpora a Češi přijížděli zase např. z Mělníka, Brandýsa či Roudnice. Nakonec však zasáhla státní policie a včas město uzavřela. Prvním ředitelem školy byl v letech 1934–1938 Augustin Lukeš. Při začlenění města do nacistického Německa v roce 1938 byly české školy zrušeny a znovu obnoveny po osvobození a následném opuštění ruských posádek v roce 1945. Ve škole se vyučuje v devíti třídách, jazykových učebnách, dílnách, počítačové pracovně a cvičné kuchyni. V areálu školy je také zahrada, tělocvična a hřiště.\nZákladní škola ve Školní ulici (\"ZŠ Školní\", dříve též 2. ZŠ) byla slavnostně otevřena 3. září 1961 a o den později byl zahájen nový školní rok. Budova školy byla postavena stavební správou ve Štětí, Pozemní stavby Pardubice n.p. s měsíčním zpožděním. Škola byla postavena především z důvodu nedostatečné kapacity Masarykovy školy. Při rozdělení přišlo na školu 473 dětí, které byly rozděleny do patnácti tříd. Prvním ředitelem byl jmenován A. Blahoš. V areálu školy jsou kromě samotných vyučovacích tříd i počítačové učebny, dílny, kuchyně, školní zahrada a nově přebudované hřiště s dvěma hracími plochami (jedno s umělou trávou na fotbal a druhé s umělým povrchem na košíkovou a odbíjenou), školní jídelna a družiny. Z důvodu nedostatečné kapacity školy a velkého zájmu bude na části zahrady doděláván přístavek s dalšími místnostmi.\nZákladní škola v ulici Ostrovní (\"ZŠ Ostrovní\", dříve též 3. ZŠ) byla otevřena v roce 1981 a nachází se poblíž silnice II/261. Díky úzké spolupráci se Sportcentrem Labe má škola velmi blízko k veškerým sportovním aktivitám ve městě. Škola má v areálu dvě tělocvičny, dětské dopravní hřiště, velké hřiště pro míčové hry, školní družiny a sportovně zaměřené družiny, posilovnu a počítačovou učebnu. V budově školy sídlí také Centrální školní jídelna ve Štětí, která má druhé pracoviště na ZŠ Školní. Také zde funguje Speciální základní škola pro žáky, kteří nemohou být přijati na ostatní základní školy. V nevyužívaných místnostech ZŠ se také nachází jedna z mateřských škol města.\nZákladní umělecká škola v ulici Horova (\"ZUŠ Štětí\") byla založena roku 1959 v budově bývalé mateřské školky jako Hudební škola. Výuka je určena zejména pro žáky základních škol spádové oblasti Štětí. Zvláště talentovaní žáci jsou připravováni k dalšímu studiu na vyšších umělecký školách. Ve škole se vyučuje v hudebním a výtvarném oboru. V hudebním oboru se jedná o teoretické znalosti a základy (hudební nauka) a sborový zpěv, dále pak hra na kytaru (klasická i elektrická), bicí nástroje, akordeon, klavír, trubka, fagot, klarinet, zobcovou flétnu a různé kombinace v komorní hře. Žáci také vystupují v sálech Kulturního střediska a různých soutěžích. Výtvarný obor je rozdělen na plošné tvorby (malby, kresby a grafika), prostorové (práce s materiálem, např. sádrou a hlínou) a objektové s akční (prostředí a aktivity v krajině). Studium je rozděleno do tří fází – přípravné, sedmileté základní a poté tříleté. Vybraná tvorba je potom vystavena např. v městské knihovně nebo městském kině.\n\nV minulosti ve Štětí existovaly dvě střední školy. První z nich, Střední odborná škola technická (dříve také SOU a SOŠ) byla otevřena 5. září 1963 jako Odborné učiliště n.p. SEPAP Štětí. Zaměřena byla především na manuálně zručné absolventy základních škol (truhlář, elektrikář, strojní mechanik, zámečník, krejčí atd.), kteří by pak našli uplatnění v místní papírně. Byly zde vyučovány tříleté učební obory ukončené závěrečnou zkouškou a čtyřleté studijní obory ukončené maturitní zkouškou. Pro absolventy středních odborných učilišť zde byla také dvouletá nástavbová studia na učební obory, které byly ukončené maturitní zkouškou. Druhá, Střední průmyslová škola papírenská byla otevřena v roce 1983 s oborem Výroba celulózy a papíru. Škola byla převedena z města Hostinné, kde působila původně 32 let a byla vedena ředitelem SPŠ chemické v Lovosicích ing. Karlem Cermánkem, protože škola byla její součástí. V roce 1987 se škola osamostatnila a následně roku 1988 přešel na školu obor Obalová technika z pražské VOŠ a SPŠ grafické. V roce 1993 začala škola vyučovat obor Management aplikace osobních počítačů, tedy první IT obor, který byl později rozšiřován o další obory, již v rámci České republiky (např. v roce 1995 studijní obor 12-87-6/12 Informační technologie – správce počítačové sítě), z důvodu enormního zájmu studentů. Obory v informační technologii jsou v současnosti základním kamenem školy, tak jako se modernizací obalová technika dostala až ke grafickému designu, který se zpracovává také na počítačích. V roce 1996 odmaturovali poslední studenti studijního oboru Výroba celulózy a papíru, jelikož o tento obor již nebyl zájem.\nVyšší odborná škola vznikla v návaznosti na obor Obalové techniky na stávající Střední průmyslové škole v roce 1996 se studijním oborem Obalový a grafický design. Škola tak byla přejmenována na SOŠ a VOŠ obalové techniky. Je se svým zaměřením a vybavením pro tento obor jediná v republice. Jde o obor multidisciplinární, kde se spojují nároky na studenty v kreativní a konstrukční oblasti a studenti také musí znát materiály a jejich vlastnosti. Hlavními předměty jsou např. dějiny výtvarné kultury (DVK), obalové a tiskové techniky (OTT), nauka o materiálu (NAM), počítačová grafika (PGR), konstrukční design (KOD) spolu s praktickými cvičeními (PAC). Volitelné předměty v 1. a 2. roč. Signmaking nebo Multimediální tvorba. Organizace studia je stejná jako na vysoké škole, tedy s přednáškami, zápočty a zkouškami. Výhodou je ale čtyřměsíční praxe ve čtvrtém semestru ve firmách. Studenti také na rozdíl od vysokých škol skládají v závěrečné zkoušce (absolutoriu) zkoušku z cizího odborného jazyka. U absolutoria také obhajují praktickou práci na různá témata, např. obalový set pro hračky, sklo, kosmetiku, potraviny, nápoje (včetně všech propagačních aj. materiálů), ale také se již řešil např. dřevěný obal pro ultralight. V roce 2006 byla škola přejmenována na VOŠ obalové techniky a Střední škola.\nRoku 2007 byly střední školy sloučeny do jedné, rozhodnutím zřizovatele školy, tedy Ústeckým krajem. Název školy zůstal z původní průmyslové, která se nachází v ulici Kostelní.\n\nSportovní vyžití obyvatel umožňuje fotbalový a atletický areál s kurty pro tenis a házenou, který vznikl v roce 1971. Ve městě pracuje tělovýchovná organizace SK Štětí z.s., jejíž součástí jsou další sportovní oddíly, např. fotbalový klub SK Štětí, herna stolního tenisu, volejbal, jachting, kanoistika, florbal aj. Na okraji města se nachází otevřené koupaliště s tobogánem, které bylo v roce 2013 znovuotevřeno po kompletní rekonstrukci. Opravy provázely dosti sporné finanční částky, které se měly do prací vložit, čímž se rekonstrukce protáhla na 2 roky. Nyní se zde nachází například hřiště pro plážový volejbal, hřiště na minigolf a různá občerstvení. Na nábřeží u Labe je moderní park s dětskými hřišti a posezením a od roku 2005 také skatepark. Dále po směru řeky se nachází budova Českého rybářského svazu, který provozuje různé aktivity a kroužky. Dosti často se v ranních hodinách podél celého nábřeží objevují rybáři s pruty, tak jako z druhé strany řeky. I když voda není právě nejčistější, je Štětí na seznamu zdravých měst a každým rokem se čistota Labe zlepšuje. Podél Labe se nacházel Areál vodních sportů pro veslaře, kanoisty a jachtaře, který byl naprosto zničen povodněmi v letech 2002, 2006 a 2013. V minulosti zde byly provozovány tzv. Sluneční lázně jako náhrada za koupaliště, kde probíhala rekonstrukce. Přesto však fungovaly dále i po znovuotevření koupaliště. Areál již neexistuje, jelikož proběhla demolice zničených objektů po poslední povodni a po přebudování bude sloužit jako ubytovna a tréninkové centrum Labe Arény pro sportovce.\n\n\"Sportovní organizace a kluby působící ve Štětí (2017):\"\n\nLabe Aréna Štětí je spolu s Labe Arénou Račice místem Národního olympijského centra vodních sportů. Její stavba začala 11. července 2016 firmou Klement a.s. Základy budovy stojí na 70 pilotech o průměru 900 milimetrů, zasahujících do hloubky přibližně 15 metrů. Důvody jsou především ochrana před budoucími povodněmi, které způsobily devastaci areálu v minulosti a nestabilní podloží, které bylo ještě v 19. století bažinou.\nProjekt Labe Arény Štětí obsahuje unikátní aktivní veslařský a kanoistický bazén, který navrhl tým profesora Pollerta ze stavební fakulty ČVUT v Praze. Ten je také autorem projektu kanálu vodního slalomu z olympijských her v Rio de Janeiru a podobný projekt plánuje i pro olympijské hry v Tokiu. Vodu v bazénu bude pohánět série vodních čerpadel tak, aby simulovala jízdu lodí po vodní hladině. V Evropě je jediný takový bazén v Londýně, který je 15 let starý, kde se voda pohybuje rychlostí přibližně 2 m/s. Bazény ve Štětí budou pracovat dvojnásobnou rychlostí a simulace jízdy na vodě bude mnohem reálnější. Samotná konstrukce bazénu byla zvolena nezvykle se spodní výměnou vody, tedy voda po opuštění části bazénu, ve které se vesluje nebo pádluje, padá do podzemí, kudy se vrací zpět. Tvar konstrukce bazénů je vysoce náročný na přesnost. Například na 10 metrech se musí dosáhnout sklon 4 milimetrů.\nLoděnice ve Štětí slouží částečně pro uživatele račického kanálu, kde je veslařský a kanoistický hangár i částečně pro veslaře a kanoisty ze Štětí. V rámci první etapy výstavby vznikly ve dvou patrech hangáry, sociální zázemí, posilovna a tělocvična. Aktivní bazény, které měly být součástí první etapy, nebyly dokončeny a nyní probíhá soudní spor o nedokončeném díle. Později vznikne ještě třetí patro s ubytovacím zázemím a regenerací. Součástí Labe Arény Štětí je i tréninková dráha na Labi v délce 10 kilometrů.\n\nŠtětí se nachází na hranici Dolnooharské tabule (v níž leží větší částí) a Ralské pahorkatiny (resp. Dokeské pahorkatiny) v údolí úrodného Polabí, které je z jedné strany obklopeno svahy a z druhé strany ohraničeno řekou Labe. V minulosti řeka procházela tímto údolím, proto zde v historii docházelo k častým záplavám. Původní osídlení bylo tedy na levém břehu a nyní je na pravém, vzhledem k současnému korytu řeky. Tuto informaci dokládá i úryvek z knížky Miloše Bílka Štětská historie:\n\nÚrodná polabská krajina s kdysi bohatým rybolovem byla osídlena odpradávna, mnohem dříve než na památný Říp měl podle pověsti vystoupit praotec Čech v čele našich slovanských předků. Četné archeologické nálezy dokládají nepřetržité osídlení zdejší krajiny již od třetího tisíciletí před naším letopočtem. V té době ještě Labe teklo velkým obloukem pod severovýchodními svahy a zdejší pravěká sídliště asi ležela na jeho tehdejším levém břehu (nebo na ostrově?) v říčním meandru.\n\nTedy nejspíše vlivem větší záplavy se změnilo koryto řeky. Půda údolí je tvořena vrstvami písčitých a jílovitých naplavenin (Diluvium – Aluvium), stráně jsou z opukového vápence. Výjimkou je nedaleký kopec Špičák, který protrhl vápencovou vrstvu ve tvaru nízkého čedičového kužele. Nejnižší nadmořská výška je v oblasti nábřeží Labe (152 m n. m.), nejvyšší v katastrálních územích Štětí I a II je nad papírnou na Bílých stráních (230 m n. m.) a nejvyšší nadmořskou výšku v celé oblasti Štětí má Újezdský Špičák (348 m n. m.).\n\nPodnebí v místě je mírné až teplé, dle Köppenovy klasifikace podnebí patří město do oblasti Dfb, tedy chladnější verze vlhkého kontinentální podnebí. Nad územím se však stýká i s podnebím oceánickým díky Golfskému proudu. Oblast se nachází v mírném podnebném pásu na severní polokouli, je tedy charakterizována dlouhými, teplými a často suchými léty s občasnými výkyvy teplot a krátkou mírně teplou zimou. Přechodná období, jaro a podzim, jsou velmi krátká.\n\nOvzduší je v oblasti dosti postiženo, proto je častým tématem obyvatel města a okolí. Největším důvodem jsou místní papírny, blízká elektrárna Mělník a kamiónová doprava. Při příjezdu od Litoměřic jsou umístěny odkalovací nádrže, které jsou nejčastějším původcem zápachu ve městě. Zajímavostí je, že v nádržích byl spatřen vzácný Šťovík bahenní, který je považován za rostlinu ohroženou vyhynutím. V širším okolí způsobují zápach plyny vypouštěné ze samotných papíren, resp. papírenských komínů. Může se jednat o látky oxidu siřičitého, TRS (sloučeniny redukované síry), konkrétně sirovodík, metylmerkaptan a dimetyldisulfidy, dále pak benzo[a]pyren a ozón. Ve městě se nachází měřící stanice v oblasti knihovny města a bývalého učiliště, které však v minulosti prokazovaly jistou nespolehlivost častými výpadky v době, kdy hodnoty přesahují maximální povolené limity. Proto byl štětským zastupitelstvem v roce 2016 ustanoven výbor životního prostředí ze zástupců města a papíren. Město usilovalo o vybudování trvalé měřící stanice s nezávislým monitoringem. Následně se jednalo se Zdravotním ústavem v Ústí nad Labem tak, aby město bylo připojeno do celostátní sítě měřících stanic, které jsou od města vzdáleny a nelze tak účinně měřit koncentraci látek v místě. Realizace měřící stanice proběhla v roce 2017 v areálu Základní školy TGM za podpory dotace EU, v celkové částce převyšující 5,8 miliónu Kč. Obrazovka s hodnotami byla umístěna na budovu městské knihovny. Obava z mělnických elektráren vychází z připravované výstavby nové spalovny odpadů, s ohledem na dřívější události, týkající se spalování odpadů v čížkovické cementárně.\n\nMěsto je vhodnou výchozí destinací pro pěší turistiku a cykloturistiku. I přes průmyslový ráz samotného města se v okolí nachází několik historických a přírodních památek a útvarů, ochranných pásem s ohroženými rostlinami a živočichy, četné lesy a louky a několik dalších turisticky zajímavých míst.\n\nChráněné lokality v katastrálním území Štětí a jeho místních částí:\n\n\nSpisovatel Friedrich Bernau se prvně zmiňuje, že tento farní kostel existoval již v roce 1300, tedy v době nejstaršího osídlení v oblasti. Průkazné listiny však pochází až z roku 1352, kdy je uveden ve vizitačním protokolu českých farností. Přestože byl kostel vystaven nejspíše na umělém pahorku, byl často ohrožován různými živelními pohromami, proto není dodnes známá původní podoba kostela. Údajně vyhořel v první polovině 15. století a byl rekonstruován v roce 1452 ze dřevěných trámů. V minulosti se u kostela nacházel též i hřbitov. Původní svatyně byla těžce poškozena na počátku třicetileté války v roce 1620, kdy prošlo přes město vojsko protestantů. Oprava začala v roce 1626 pod patronátem hraběte Viléma Slavaty, zástavního držitele mělnického panství. Tento kostel byl dosti menší proti původnímu, jehož základy byly nalezeny při opravách po povodních v roce 2002. Největší katastrofa postihla kostel v roce 1784 velkými povodněmi (ledovou dřenicí), kdy z kostela zůstala pouze opukou vyzděná věž zvonice. Ještě 22. července téhož roku byl položen základní kámen nového kostela, který byl posvěcen kněžnou z Lobkowicz, Marií Ludmilou Czerninovou. Rekonstrukce kostela trvala rok a byl postaven v barokním stylu, který byl zachován do současné podoby. V roce 1930 byl restaurován architektem Jaroslavem Majorem a střecha z taškové krytiny byla opravena v letech 1998-2000. Po dokončení velkých oprav v roce 2002 uvnitř i vně kostela, byl po pár dnech opětovně zaplaven řekou do výšky 1,6 metru nad úrovní podlahy. Vahou vody se podlaha propadla do hloubky až 4 metrů a kostel se musel znovu opravovat.\nNa kostele jsou umístěny sluneční hodiny s nápisem: \"Una erit tua ultima\" (Jednou bude Vaše poslední). Část vnitřní výbavy pochází z rušených pražských kostelů. Mramorový hlavní oltář byl zakoupen z kostela Sv. Václava na Malostranském náměstí a vytvořil jej pražský kameník a mramorář Lauermann. Oltář je zasvěcen svatým Šimonu a Judovi Tadeáši. V kostele se nachází celkem tři oltáře. Zbývající boční dva oltáře jsou evangelní, zasvěcen Panně Marii a epištolní, zasvěcen sv. Janu Křtiteli. Ilusivní fresky za všemi oltáři a tři nástropní fresky (klenba presbytáře, strop lodi a strop nad kůrem) vymaloval malíř Josef Kramolín. Vyřezávané lavice pochází z kostela Sv. Františka u Anežského kláštera.\nPůvodně v kostele byly 4 zvony. Největší z nich, Jesus Christus Salvátor, váží 1,02 tuny s velkým českým nápisem, že byl pořízen k založení chrámu do města Štětí hrabětem Slavatou. Tři z nich byly za 2. světové války zrekvírovány. Zvon Salvátor byl však po válce vykoupen a usazen zpět na své místo. V kostele jsou tak dodnes 2 zvony. Od 3. května 1958 je kostel chráněn jako kulturní památka České republiky.\n\nSochy se nacházejí v těsné blízkosti kostela sv. Šimona a Judy na Husově náměstí směrem k Labi. Nejedná se o původní lokalitu soch, každá z nich sem byla přemístěna z jiného místa. Levá socha, která je umístěna na vysokém hranolovitém podstavci, byla původně umístěna na Velkém náměstí (dnešní Mírové náměstí). Pravá socha má mohutnější podstavec a jsou na ní vyobrazeny také dva andílci, volutové motivy a reliéf. Pochází z 1. poloviny 18. století. Autoři ani jedné ze soch nejsou známi.\n\nFarní budova poblíž kostela nejspíše existuje již od středověku. Dle dochovaných historických pramenů ze 17. století, objekt původně sloužil i jako farní škola. Rekonstruována byla v letech 1737 až 1738. V roce 1784 byla smetena ničivou povodní, tak jako blízký kostel. Následně po opravě kostelu také probíhala rekonstrukce farní budovy následujícího roku. Jako většina památek na Štětsku je i tato budova pozdně barokního stylu, konkrétně v dekoru lizénových rámů. Při vjezdu k faře se nachází klenutá brána se segmentovým štítkem. Na faře dnes sídlí římskokatolická farnost Štětí nad Labem. Stejně jako kostel je i fara zapsána jako kulturní památka České republiky.\n\nJedná se o jediné známé sousoší prvních dvou československých prezidentů. Nachází se na pozemku 1. základní školy (Masarykova škola), jejichž autorem byl sochař Václav Šára z Příbrami. Sousoší má velmi smutnou až prokletou historii. Sochy byly hotové v roce 1938 a připraveny v Bezručových sadech k slavnostnímu odhalení na 28. října k 20. výročí existence Československa. Štětí však bylo začátkem října obsazeno německou armádou v rámci anexe pohraničí a odhalení se tak neuskutečnilo. Naopak, sousoší bylo narychlo odvezeno do neobsazeného Mělníka na předměstí Šopka československou armádou. Tam zůstalo během 2. světové války zakopané v jedné pile. Po válce bylo sousoší v roce 1948 opět připraveno k odhalení, k němuž také nedošlo, z důvodu komunistického převratu. Na dalších 20 let tak zůstalo sousoší schované ve skladě stavebnin ve Štětí. Sochy však byly nakonec vztyčeny 28. října 1968, opět v rozporuplnou dobu, po okupaci sovětských vojsk. V roce 1970 sochy opět zmizely a 7. března 1990, po 140 letech od narození T. G. Masaryka byly naposledy odhaleny.\n\n\n\n\nVe Štětí se nenarodila žádná slavná či významná osoba ve světě, snad jen Franz Reichelt, který byl amatérský vynálezce a průkopníkem parašutismu. Později provedl seskok, při kterém se mu neotevřel padák a na místě zemřel. Přesto však jeho snaha nebyla až tolik marná a dala později základ sportu zvanému wingsuiting. Město je však spojeno s významnými osobnostmi v různých obdobích života. Často se jedná o osobnosti, které přijely za zaměstnáním a pracovaly v místních papírnách. Přesto však nejvýznamnější historickou osobou meziválečného Štětí je jistě Augustin Lukeš, který ještě ve vojenském obleku dorazil do poněmčeného města, kde začal vyučovat, vychovávat mládež a přednášet pro dospělé. Později se stal ředitelem škol a poté i starostou města. Během války zemřel v Osvětimi. In memoriam mu bylo uděleno válečné vyznamenání a byl také jmenován školním inspektorem. Štětí po něm pojmenovalo ulici, ve které žil a k uctění památky byla instalována mramorová deska na jeho rodném domě (čp. 360).\n\n\"Rodáci\"\n\n\"Významné osobnosti\"\n\n\nVe středověku fungovala doprava z důvodu špatných cest hlavně po řece. Například ještě začátkem 20. století ve městě neexistovaly kamenné cesty ani ulice.\n\nOkresní silnice byly založeny v roce 1850 a roku 1880 byly položeny základy současné silnice II. třídy II/261, která vedla z Hoštky do Liběchova. Nyní tvoří část obchvatu kolem centra města a hlavní tah na Ústí nad Labem, Litoměřice a Mělník. Druhá silnice (nynější silnice III. třídy III/26122), která vede z centra do Radouně, směrem na Dubou byla vytvořena ve stejnou dobu. Dále se pak lze dostat z města do vedlejšího Stračí (silnice III. třídy III/26121). Na druhé straně, podél toku Labe vede silnice III. třídy III/24050 ze směru Mělník a Hněvice, poté se napojuje na štětský most a dále prochází Račicemi, Zálužím a Dobříní. Silnice III. třídy III/24049 slouží jako dálniční přivaděč z dálnice D8 - exit 29, která je vzdálená 14 kilometrů; prochází přes obchvat Roudnice nad Labem, Předonínem a končí poblíž Račic, u podjezdu vlečky nedalekého seřaďovacího nádraží papíren. Tam se napojuje na silnici z Hněvic.\n\nO přemostění ve Štětí se uvažovalo již za Rakouska-Uherska. Po otevření státní dráhy u Hněvic se v roce 1851 město rozhodlo postavit pontonový most, který byl realizován roku 1856 a zůstal zde až do regulace Labe v roce 1909. Během let 1898–1902 byla ustanovena komise ze zástupců z okresů Dubá a Litoměřice, která měla za cíl konečné vyřešení přemostění přes Labe. Po zásahu rakouských vojenských orgánů však byla komise zrušena. Po regulaci Labe byl zprovozněn přívoz, který zůstal v provozu až do roku 1973. Ten byl nahrazen mezi Štětím a Hněvicemi betonovým mostem, především v souvislosti se stavbou Severočeských papíren (SEPAP), jehož realizace probíhala v letech 1969–1973. Původně sloužil pouze vlečce, pěším a příležitostnému příjezdu sanitek. Později však byl rozšířen o dva třímetrové pruhy po každé straně vlečky, takže dnes jde vlastně o most sdružený sloužící železnici a silnici. V podélném směru jde o spojitý nosník o pěti polích o rozpětí 45 metrů, 3 × 71 metrů a znovu 45 metrů. Most je 15 metrů široký a jeho celková délka činí 326 metrů. Po dokončení obchvatu v Roudnici nad Labem byl měl být též využíván jako nejrychlejší přípojka na dálnici D8.\nNynější stav mostu je nevyhovující, pro chodce nebezpečný, především v nočních hodinách. Most není osvětlen, má velmi nízké zábradlí a úzká vozovka je v bezprostřední blízkosti chodníku. Taktéž neukáznění cyklisté jedoucí v protisměru po chodníku, neosvětleni v noci, stav nezlepšují. Generální oprava a úprava chátrajícího mostu bude započata na jaře roku 2019, která je vymezena trojstrannou smlouvou mezi vlastníky celé mostní konstrukce (Ústecký kraj – most, Mondi Štětí – železniční vlečka, město Štětí – nájezdy). Součástí rekonstrukce je, kromě zlepšení situace pro chodce, cyklisty a navýšení nosnosti mostu, i vevedení nového výjezdu ve směru Štětí dále od centra města a obytné zóny v místě nynějšího autobusového nádraží. Stavba vyjde bezmála na 200 miliónů Kč vč. DPH. V době rekonstrukce bude zřízen přívoz pro pěší a cyklisty z důvodu napojení na hněvické nádraží.\n\nŠtětí je město 2 rychlíkových stanic.\nStarší z nich, nynější stanice \"Hněvice\", která se nachází za mostem, byla původní stanicí Štětí. Byla však později přejmenována v rámci výstavby tratě a stanice na sever od města. Zprovozněna byla v roce 1851 při výstavbě trati z Prahy do Podmokel, z které se později stal významný železniční koridor Praha - Drážďany. Stanice byla přebudována v letech 1999–2001 během modernizace trati. Hněvická nádražní budova pochází z meziválečného období z roku 1924. Ve stanici zastavují veškeré vnitrostátní rychlíky. Mezinárodní rychlíky a vlaky lepší kvality projíždí. Stanice je zahrnuta do systémů Esko (linky S4 a R20) a RegioTakt (linka U4), které na sebe volně navazují. Na konci roku 2017 proběhla na nevyužitých pozemcích výstavba 99 parkovacích míst z důvodu velké vytíženosti stanice parkujícími auty, které blokovaly výjezdy autobusů. Nádraží čeká ještě jedna rekonstrukce a má sloužit v budoucnu jako přestupní terminál ve stylu P+R.\nNad městem se nachází stanice \"Štětí\" na trati z Lysé do Ústí nad Labem. Byla vybudována v roce 1874 Rakouskou severozápadní dráhou jako součást koridoru mezi Vídní a Děčínem. Přestavěna byla v roce 1958, kdy byla eliktrifikována a zdvojkolejněna. Přesto však funguje v současnosti spíše jako vedlejší trať na druhé straně řeky. Ve stanici zastavují všechny vlaky osobní přepravy, tedy i rychlíky. Stanice je zahrnuta do systémů Esko (linka S32 a R23) a RegioTakt (linky U32), které na sebe taktéž volně navazují. Ze stanice Štětí také měla vycházet jiná trať, směřující přes Radouň, Snědovice, kolem Dubé až do Doks, v celkové délce 36 km. Mělo se tak stát v době, kdy město patřilo pod politický okres Dubá, tedy důvodem nejspíše bylo významnějšího propojení okresního města s okolím. Trať však nebyla nikdy vybudována, přestože některé prameny uvádí, že na začátku 20. století byla částečně v provozu ze Štětí do Zakšína.\n\nObě stanice na hlavních tratích jsou úvraťově propojeny papírenskou vlečkou, která překonává Labe po štětském mostě. Jde o jediné železniční přemostění Labe mezi Lovosicemi a Čelákovicemi.\n\n\nAutobusové nádraží leží na okraji města v těsné blízkosti mostu a silnice II/261. V roce 2011 však byla zřízena zastávka i v centru města pro lepší dostupnost spojů. Regionální autobusovou dopravu v oblasti zajišťoval až do krize v roce 2006 dominantní krajský dopravce Dopravní podnik Ústeckého kraje (dále jen DPÚK). Tato společnost provozuje i nyní regionální spoje v rámci integrovaného systému Doprava Ústeckého kraje (DÚK) od roku 2015.\nMěstskou hromadnou dopravu tvoří jedna linka č. 555001 Břetislava Kafky ze Chcebuzi. Ve stejné trase jezdí další linky. Od roku 2006 zůstala DPÚK jediná linka č. 550630 kvůli zachování licence a další linku č. 552648 provozoval ČSAD Slaný a. s. V roce 2014 vyhrál výběrové řízení dopravce BDS-BUS s.r.o. a nahradil tak ČSAD Slaný jak u městské linky, tak i u linek směřujících do dalších měst. Část linek do Dubé a Ústěka provozuje ČSAD Česká Lípa.\n\nPo integraci do PID (viz níže) spojuje Štětí s Mělníkem a Prahou linka 369 (stav červen 2019: 15 spojů ve všední den a 8 o víkendu).\n\n\"Přímé autobusové spoje z měst:\"\n\nOd 3. ledna 2017 došlo v oblasti Štětska ke vzájemné integraci Pražské integrované dopravy (PID) a Dopravy Ústeckého kraje (DÚK), jak v oblasti železnice, tak autobusové dopravy. V praxi to znamená, že u linek PID jsou částečně uznávány tarify DÚK a naopak, u linek DÚK jsou částečně uznávány tarify PID. Lze tedy použít jednu jízdenku současně na vlak i autobus. Na linkách PID patří celé Štětsko do tzv. 6. tarifního pásma, včetně železničních stanic Štětí i Hněvice, lze tedy dojet z obou stanic např. do Prahy za stejnou částku a to i přesto, že jsou vzdálenosti odlišné. Stejným způsobem lze takto využít i přímý autobusový spoj.\n\n\n\"Kroniky města\"\n\n\n\"Videa\"\n"}
{"id": "39769", "url": "https://cs.wikipedia.org/wiki?curid=39769", "title": "Nitranský kraj", "text": "Nitranský kraj\n\nNitranský kraj (slovensky Nitriansky kraj), s hlavním městem Nitrou, je jeden z krajů Slovenska. Před rokem 1990 patřilo celé území Nitranského kraje ke kraji Západoslovenskému. Má 686 662 obyvatel (2013).\n\nNitranský kraj leží na jihu země, v oblasti mezi řekami Váh a Ipeľ. Většina jeho území spadá do Podunajské nížiny, jen severní a severovýchodní část jeho území je hornatá (Považský Inovec, Tribeč, Štiavnické vrchy). Nejvýznamnějšími řekami jsou tu Nitra, Hron a Žitava. Kraj patří k těm bohatším a většina jeho území je intenzívně zemědělsky využívaná. Sídlí zde početná maďarská menšina (27,6 % roku 2001), soustředěná především na jihu.\n\nV Nitrianském kraji leží tato okresní města:\n\n"}
{"id": "39770", "url": "https://cs.wikipedia.org/wiki?curid=39770", "title": "Terezín", "text": "Terezín\n\nTerezín () je malé pevnostní město nacházející se v okresu Litoměřice, v Ústeckém kraji, pouze 2 km jihovýchodně od Litoměřic, při řece Ohři nedaleko jejího soutoku s Labem. Město leží na obou stranách řeky, která je rozděluje na Malou a Hlavní pevnost Terezín. Terezínem též před stavbou dálnice D8 procházela státní silnice 8, která byla zároveň mezinárodní silnicí E 55 na trase Praha–Drážďany (dnes silnice II/608). Součástí Terezína jsou také tři sousední vesnice: České Kopisty, Nové Kopisty a Počaply. Podle úředních informací trvale žije na území města obyvatel.\n\nPevnost byla založena roku 1780 Josefem II. Roku 1782 byla prohlášena svobodným královským městem. Jméno městu císař udělil na počest své matky císařovny Marie Terezie (kdežto sesterskou pevnost Ples ve východních Čechách pak přejmenovali na Josefov až po jeho smrti). V roce 1790 byla pevnost schopna obrany. Účelem pevnosti bylo chránit přístupové cesty, kterými během prusko-rakouských válek v 18. století postupovala nepřátelská vojska. Pevnost byla vystavěna na samém konci éry bastionových opevnění podle návrhů pevnostní školy ve francouzském Meziéres a představuje ve světovém měřítku špičkový pevnostní systém. Své obranné vojenské poslání však nikdy aktivně nemusela splnit, její existence k odstrašení pruského útočníka postačila (zato se později mnohokrát osvědčila coby výborný žalář). Na stavbě vlastní pevnosti pracovalo přibližně 15 tisíc lidí při roční spotřebě kolem 20 miliónů cihel. Kvůli stavbě pevnosti byl přeložen tok řeky Ohře do umělého říčního koryta o několik set metrů dále směrem na západ (původní tok řeky procházel před Malou pevností – dodnes je v mapách veden jako Stará Ohře / Alte Eger Fluss). Posádku pevnosti mělo v době války tvořit asi 11 tisíc mužů. Obranný systém se skládá z Hlavní pevnosti na levém břehu Nové Ohře a Malé pevnosti na pravém břehu Staré Ohře.\n\nHlavní pevnost má tvar osmiúhelníku, protáhlého ve směrech od severu k jihu, ze všech nároží vybíhají pětiboké bastiony. Celková délka pevnostního valu, silného přibližně 30 m, činí 3770 metrů. Další prvky opevnění byly umístěny v příkopech před hlavní obrannou linií. Malá pevnost měla tvar mírně se rozbíhajícího obdélníku, doplněného o dva polobastiony a dva pětiboké bastiony. Opevnění Terezína obsahovalo celkem 55 hradebních článků a v nich 136 podzemních prostor vzájemně spojených systémem podzemních chodeb dosahujícího celkové délky 29 kilometrů. Do pevnosti vedly čtyři brány posazené vždy mezi dvěma bastiony: Litoměřická, Pražská, Horní a Dolní. Uvnitř hlavní pevnosti se nachází pevnostní město s pravidelným půdorysem s ulicemi křížícími se v pravém úhlu. Vojenské budovy byly budovány jako odolné proti dělostřeleckému bombardování, jejich zdi a klenby jsou velmi silné. Jedná se o významnou stavební a technickou památku. Spolu se „sesterskou“ pevností Josefov se jedná o velmi zajímavý doklad pevnostního stavitelství z konce 18. století.\n\nOd povodně 2002 je systém opevnění Hlavní pevnosti průběžně rehabilitován. Nejprve byly vyčištěny příkopy a zprovozněn vodotechnický systém, následovalo mýcení náletové zeleně. V současnosti je většina systému opevnění volně přístupná a láká k procházkám. Dlouhodobou činností Klubu Vojenské Historie – Pevnost Terezín (KVH-PT) je kultivován a udržován úsek kolem Ravelinu č. XVIII v západní části opevnění Hlavní pevnosti. Již řadu let mohou návštěvníci poznávat opevnění včetně podzemních minových chodeb v rámci prohlídek s odborným výkladem členů jmenovaného sdružení.\n\nBěhem druhé světové války Hlavní pevnost na levém břehu řeky sloužila nacistickému Německu jako židovské ghetto. Malá pevnost na pravém břehu Ohře, umístěná při silnici do Prahy, pak smutně proslula coby věznice pražského gestapa (mnohdy se nesprávně uvádí, že zde byl zřízen koncentrační tábor). Pro tyto účely nacisté zřídili zvláštní železniční vlečku, která vedla z blízkého nádraží Bohušovice nad Ohří od jihu až za jižní hradby Hlavní pevnosti. V době druhé světové války pak nacisté přímo z ulic města odváželi zvláštními transportními vlaky zde soustředěné židovské obyvatelstvo přímo do likvidačních táborů smrti Osvětim, Majdanek, Treblinka, Sobibor, Chelmno a dalších, umístěných v Polsku a na dalších okupovaných územích východní Evropy. Nyní je v prostorách Malé pevnosti zřízen Památník Terezín a objekt je nyní také národní kulturní památkou.\n\nMěsto dnes již armádě neslouží. Všechna trojí velká kasárna i bývalou vojenskou nemocnici dnes využívají noví majitelé. V Magdeburských kasárnách – ve východním traktu těchto kasáren a koníren \"U koňské hlavy\" (název podle domovního znamení nad vchodem) sídlí dva centrální depozitáře pražských muzeí: historických sbírek a archivu pražského Národního muzea, a v západním traktu depozitář a expozice Židovského muzea v Praze. V bývalých Hamburských kasárnách sídlí také depozitáře Národního muzea a jeho restaurátorské dílny.Mezi oběma objekty jsou situována bývalá Hannoverská kasárna.\nOdchod Armády České republiky počátkem 90. let 20. století život města velmi poznamenal. Celé město i s okolím pak bylo těžce poškozeno povodněmi na dolním Labi v roce 2002. Existenci v 90. letech ukončila i místní konzervárna; její provoz byl přemístěn do nedalekých Lovosic, a následně zprivatizován byl i někdejší Státní veterinární ústav Terezín. Značných změn doznal v důsledku ekonomické transformace i někdejší státní podnik Zelenina Terezín, který až do počátku 90. let sídlil v rozsáhlém areálu mezi Terezínem a Bohušovicemi nad Ohří. Ve městě nadále sídlí podnik Povodí Ohře. Pro Domov důchodců hlavního města Prahy byla zadaptována budova na náměstí. Bývalý farmaceutický státní podnik Bioveta Terezín byl transformován na společnost Dyntec.\n\nDíky nově otevřenému úseku dálnice D8 v úseku Doksany-Lovosice v roce 1998 došlo i k velmi výraznému poklesu tranzitní dopravy, která až do té doby probíhala přímo městem po bývalé státní silnici 8 a mezinárodní silnici E 55 (nyní silnice 608) na trase Praha – Lovosice – Teplice – Drážďany.\n\nNa glacisech západní části vnějšího obranného valu Hlavní pevnosti či těsně pod ním stojí čtvrť převážně rodinných domů – tzv. Kréta. Dále je zde místní Základní škola Terezín, místní fotbalové hřiště, autokemp, vodárna a areál bývalé Vojenské nemocnice Terezín. Jmenované objekty stojí na valu hradby, tzv. glacisu.\n\n\nSeverně od Malé pevnosti se na pravém břehu Malé Ohře nachází přírodní památka Mokřad pod Terezínskou pevností.\n\n\n\n\n\n\n"}
{"id": "39771", "url": "https://cs.wikipedia.org/wiki?curid=39771", "title": "Sylvie Richterová", "text": "Sylvie Richterová\n\nSylvie Richterová (* 20. srpna 1945 Brno) je česká spisovatelka, profesorka bohemistiky, autorka experimentálních próz, románů, básnických sbírek a literárních esejí.\n\nDo osmnácti let žila v Brně, od roku 1963 v Praze, kde studovala cizí jazyky na Univerzitě 17. listopadu. Roku 1967 promovala. V roce 1971 získala titul PhDr. na Filosofické fakultě Karlovy univerzity v Praze. V roce 1967 se provdala za italského bohemistu Sergia Corduase a o rok později se narodila dcera Milena. Rodina žila v Brně, v Bratislavě a v Praze. Richterová v té době začala psát, ale chtěla si uchovat nezávislost a politická situace a vojenská okupace Československa v srpnu 1968 ji odradily od pokusu uplatňovat se veřejně. Pracovala jako překladatelka, studovala literaturu a estetiku a spřátelila se s filosofem Robertem Kalivodou a profesorem estetiky Olegem Susem.\n\nKoncem roku 1971 se s manželem a dcerou přestěhovala do Říma. Zapsala se na římskou univerzitu La Sapienza a studovala bohemistiku. Přednášel ji básník, divadelní kritik a slavista Angelo Maria Ripellino, který ji po promoci roku 1974 přizval ke spolupráci na katedře české a slovenské literatury.\n\nRoku 1974 se rozvedla. Rozhodla se zůstat v Itálii, protože v Československu režim tvrdě postupoval proti všem projevům svobody a uvěznil i její sestru Zuzanu Richterovou a postupně i řadu přátel. Živila se překlady, obdržela stipendium CNR (Národní rady pro výzkum) a začala působit na Ústavu slovanské filologie univerzity La Sapienza. Spolupracovala také s italskou televizí na pořadech o disidentech ze zemí východní Evropy. Pro rozhlas napsala několik pořadů o české literatuře spolu s básníkem a kolegou Enzem De Filippis.\n\nDíky sňatku měla od roku 1967 dvojí občanství a v sedmdesátých a v osmdesátých letech mohla navštěvovat Československo. Zprostředkovala spojení disidentů s exilem, zejména s novinářem a politikem Jiřím Pelikánem, který v Římě vydával exilový časopis Listy. Psala také pro revue Svědectví/Témoignage vydávanou v Paříži, pro časopis Lettre internationale, který řídil A.J. Liehm a další exilová periodika. Spolupracovala s řadou českých spisovatelů žijících v západní Evropě, mezi nejbližší patřili Jiří Kolář, Milan Kundera, Věra Linhartová, Antonín Brousek, Jiří Gruša, Jan Vladislav a Petr Král. Státní bezpečnost ji ostře sledovala a několikrát vyslýchala.\n\nKnihy napsané před rokem 1989 vycházely v samizdatu a v exilových nakladatelstvích. Mezi její přátele v Praze patřili Sergej Machonin, Ludvík Vaculík, Jan Skácel, Miroslav Červenka, Josef Hiršal a Bohumila Grögerová. V roce 1987 se zúčastnila schůzky českých a slovenských spisovatelů z disidentského okruhu na Hrádečku u Václava Havla. Kulturní a duchovní propojování rozdělené Evropy je společným jmenovatelem její univerzitní i autorské práce, v různých rovinách je vyjadřuje celé její dílo.\nOd devadesátých let žije Sylvie Richterová střídavě v Praze a v Římě. Píše česky, esejistiku také italsky.\n\n\nV letech 1974 – 2009 přednášela na univerzitách v Římě, v Padově, ve Viterbu a znovu v Římě, jako stipendistka, jako lektorka a jako profesorka. V sedmdesátých letech publikovala první literární eseje (o poesii J. Préverta, o Věře Linhartové) v odborných časopisech \"“Strumenti critici”\" a \"“Ricerche slavistiche”\". Studie z české literatury uveřejňovala v italských, francouzských, německých a dalších časopisech. Účastnila se bohemistických a slavistických kolokvií na řadě evropských univerzit (Padova, Neapol, Trento, Pisa, Florencie, Sorbonne, Inalco, Humboldtova univerzita, Svobodná univerzita Bruxelles, od devadesátých let také Karlova univerzita v Praze, Masarykova univerzita v Brně, Univerzita Komenského v Bratislavě, Palackého univerzita v Olomouci).\nJihočeská univerzita České Budějovice jí v roce 2009 udělila čestný doktorát.\n\nV roce 1975 dokončila v Římě svou první prózu, \"Návraty a jiné ztráty\". S pomocí Sergeje Machonina a Drahoslavy Janderové vyšel rukopis v samizdatu, v Edici Petlice roku 1977. O rok později ho vydal Josef Škvorecký v exilovém nakladatelství Sixty-Eight Publishers v Torontu.\nPrvní prózy byly označované jako “experimentální”, protože namísto chronologického postupu a kauzální výstavby příběhu rozvíjely specifickou alchymii času, míst a setkání. 2. Princip kompozice próz Sylvie Richterové odpovídá procesům reflexe, návratům v čase a prostoru a postupnému osvětlování témat z různých stran. Román \"Každá věc ať dospěje na své místo\" se časově rozkládá mezi druhou světovou válkou a počátkem třetího tisíciletí. Otevřenou otázkou je v něm banalita společenské absurdity, vědomá i nevědomá účast na zlu v každodenním životě. Namísto morálních soudů představuje bohatou fenomenologii konkrétního, “samozřejmého” a přitom patologického nesmyslu, často na hranici pláče a smíchu. Originální kompozice tvoří dynamickou mozaiku detailů i velkých záběrů. Osudy postav románu kladou existenciální a etické otázky, jejichž smysl přesahuje historický rámec.\n\nDvě sbírky veršů a básně otiskované v časopisech od poloviny osmdesátých let představují nikoliv rozsáhlý, ale intenzivní a výrazově objevný pól tvorby vycházející z existenciální a duchovní zkušenosti.\n\nČtyři svazky esejů se věnují zejména české moderní literatuře a často objevují podstatné ale opomíjené či špatně rozeznané aspekty, například fenomenologii idiocie v díle Jaroslava Haška, nebezpečí dehumanizace a robotizace v dystopiích Karla Čapka, mystickou dimenzi v díle Bohumila Hrabala, existenciální dimenzi řeči v próze Věry Linhartové. Důležitým tématem je také fenomén \"sémantické slepoty\" jako klíč k základním existenciálním otázkám Evropy dvacátého a jedenadvacátého století, zejména v díle Milana Kundery.\n\nJako zvláštní kategorii literatury zkoumá Sylvie Richterová literární deník pojatý jako objektivní svědectví, například v díle Jiřího Koláře a Ludvíka Vaculíka. Eseje se věnují souvislostem literární tvorby a konkrétních historických zkušeností (například metahistorický aspekt české literatury, diaspora, samizdat, ideologie, nezávislost umění, otázka centra a periferie, polyglotismus). Pozornost zaměřuje i na obecné estetické otázky (zejména souvislosti mezi estetikou a etikou, smích a jeho noetické a etické aspekty, smysl klasických kategorií jako krása, dobro a pravda ve světle současnosti). V esejích o poezii věnuje zvláštní pozornost fenoménům jako ticho, oxymoron nebo polyfonie; figurují tu mezi jinými Vladimír Holan, Jan Skácel, Jiří Kolář, Antonín Brousek, Petr Král, Ivan Wernisch, Petr Kabeš, Ivan Jirous, Miloslav Topinka.\n\n\n\n\n\n\n\n\n\n\n"}
{"id": "39772", "url": "https://cs.wikipedia.org/wiki?curid=39772", "title": "Třebenice (okres Litoměřice)", "text": "Třebenice (okres Litoměřice)\n\nTřebenice () jsou město v okrese Litoměřice, asi 6 km jihozápadně od Lovosic. Katastrální výměra města měří 21,86 km². Podle úředních informací trvale žije na území města obyvatel. Městem protéká potok Modla.\n\nStarosta města se jmenuje Tomáš Zalabák\n\nNejstarší písemná zmínka pochází z roku 1227.\n\nV okolí se dají poměrně snadno nalézt červené polodrahokamy granáty.\n\nKatastrální území Kocourov u Medvědic, Lhota u Medvědic, Medvědice a Mrsklesy společně tvoří exklávu města (nesousedí s ostatními).\n\nV bývalém evangelickém kostele v Třebenicích je Muzeum českého granátu s mnoha historickými i soudobými šperky, do kterých byly tyto kameny vsazeny. Součástí sbírek je i největší v Čechách nalezený pyrop o váze 2,642 g a kopie granátových šperků místní šlechtičny Ulriky von Levetzow, poslední lásky básníka Johanna Wolfganga Goethe. Nad městem se tyčí vrch Košťál se zříceninou Košťálovem.\n\nV Třebenicích se nachází evangelický sbor, který byl založen roku 1928. Římskokatolická farnost v Třebenicích patří do litoměřické diecéze. V letech 1976–1977 a 1999–2004 zde působil jako farář lékař, kněz a kazatel MUDr. Ladislav Kubíček, nar. 3. ledna 1926 v Rachově na území dnešní Ukrajiny. Dne 11. září 2004 se stal na třebenické faře obětí brutální loupežné vraždy.\n\n\n\n"}
{"id": "39775", "url": "https://cs.wikipedia.org/wiki?curid=39775", "title": "Piha", "text": "Piha\n\nPihy jsou žlutohnědé ostře ohraničené skvrny na lidské kůži obsahující zvýšené množství kožního pigmentu (melaninu). Objevují se především na obličeji, hlavně v oblasti nosu, ale také na jiných místech těla jako je hruď, ruce, ramena či záda. Množství pih ovlivňuje sluneční záření. Větší míra expozice zvyšuje počet a kontrast pih. V letním období se výskyt pih zvyšuje. Důležitým faktorem jsou také genetické predispozice.\n\nPihovatost je kožní vada – nerovnoměrné rozložení kožního pigmentu. Pihy lze odstranit nebo potlačit užíváním speciálních kožních krémů, skalpelu nebo pomocí laseru. Účinnou prevencí zůstává ochrana před slunečními paprsky zvláště u jedinců s citlivou pokožkou.\n\n"}
{"id": "39777", "url": "https://cs.wikipedia.org/wiki?curid=39777", "title": "Zdeněk Rotrekl", "text": "Zdeněk Rotrekl\n\nZdeněk Rotrekl (1. října 1920 Brno – 9. června 2013 Brno) byl český básník, spisovatel, esejista, kritik, publicista, literární historik a scenárista, spadající do podkategorie katolické literatury.\n\nPo maturitě byl totálně nasazen, po druhé světové válce zahájil studium na Filosofické fakultě MU. Za svoji činnost ve svazu vysokoškolského studentstva byl v roce 1948 vyloučen ze studií. Dne 14. dubna 1949 byl zatčen, 17. listopadu 1949 ve vykonstruovaném procesu s vysokoškolskými funkcionáři navrhl prokurátor trest smrti, rozsudek soudu zněl doživotí. Ve vězení strávil Zdeněk Rotrekl třináct let (Bory, Leopoldov, uranové doly Bytíz). 10. května 1962 byl na amnestii propuštěn s desetiletým podmínečným trestem a pracoval jako dělník osvětlovač brněnských výkopů.\n\nRoku 1968 byl občansky rehabilitován a bylo mu umožněno dokončit studia filosofie, poté se stal redaktorem časopisu \"Obroda\", kterým byl až do roku 1969. Až do sametové revoluce působil jako disident a podílel se na tvorbě samizdatu. Po listopadu 1989 opět aktivně vstoupil do veřejného života. Byl zakládajícím členem Syndikátu českých novinářů, Obce moravskoslezských spisovatelů a Konfederace politických vězňů.\n\nJe také nositelem mnoha cen a vyznamenání, mj. Ceny Jana Zahradníčka (1991), Ceny křepelek (1992), Řádu sv. Cyrila a Metoděje (1993), Řádu T. G. Masaryka (1995), Ceny Karla Havlíčka Borovského (1999), Ceny Jaroslava Seiferta (2001), Ceny města Brna (2002), Státní ceny za literaturu (2009), Ceny Jihomoravského kraje (2012),\nV jeho stylu se částečně objevují prvky surrealismu. Vytvářel hodně novotvarů. Věnoval se barokním a biblickým tématům. Častým motivem je zápasu o křesťana za dob totality.\n\nJeho poezie se řadí do katolické spirituální poezie.\n\n\n\nZačaly vycházet v roce 2002 v brněnském nakladatelství Atlantis.\n\n\n\n\n\n"}
{"id": "39781", "url": "https://cs.wikipedia.org/wiki?curid=39781", "title": "Pomořansko", "text": "Pomořansko\n\nPomořansko, taktéž Pomořany (německy \"Pommern\", polsky \"Pomorze\", latinsky \"Pomerania\"), je historické území při pobřeží Baltského moře, rozdělené od roku 1945 mezi Polsko a Německo. Jednou z historických metropolí je Štětín v dnešním Polsku. Německá část je od roku 1990 rozdělena mezi spolkové země Meklenbursko-Přední Pomořansko (většina území) a Braniborsko (malá část území). Polská část je nyní rozdělena mezi vojvodství Západopomořské a Pomořské.\n\nNázev Pomořany, Pomořansko se odvozuje ze staré slovanštiny, neboť území bylo v 7. století osídleno západoslovanskými kmeny Pomořanů, kteří se zabývali obchodem a také pirátstvím. Potomky Pomořanů jsou Kašubové v dnešním Polsku.\n\nPomořanské území se rozprostíralo mezi ústím Visly a ústím Odry a dělilo se na dvě části: Západní Pomořany a Východní Pomořany\n\nZápadní Pomořany zaujímají oblast ústí řeky Odry. Významnými centry západoslovanských Pomořanů byly Wolin (Volyň) a Štětín. V druhé polovině 10. století byly připojeny k Polsku Měškem I. Na rozdíl od Východních Pomořan západní Pomořany si zachovaly určitý stupeň samostatnosti a několikrát se zcela osamostatnily. Stalo se tak po pádu polského krále Měška II, ale už za vlády Kazimíra I byly znovu připojeny k Polsku. V pozdější době zase centrální vláda ztratila nad tímto územím kontrolu, ale Boleslav III. Křivoústý opět v Západních Pomořanech obnovil polskou svrchovanost (lokální slovanská dynastie Gryfitů složila polskému vládci lenní přísahu). První křesťanské biskupství v Západních Pomořanech vytvořilo Polsko už v 11. století, ale šíření víry probíhalo pomalu. Pomořanská knížata přijala křesťanství teprve ve 12. století. Ve 13. století se prohloubilo politické rozdrobení Polska a následkem rostoucího saského tlaku se západopomořanské území stalo součástí Německé říše římské. Během 13. a 14. století začíná vlivem kolonizace germanizace obyvatelstva, která v 16. století zcela pohlcuje celé slovanské obyvatelstvo tohoto území. Roku 1295 došlo k rozdělení na vévodství pomořansko-wolgatské (později tzv. Přední Pomořany) a pomořansko-štětínské (později Zadní Pomořany). V roce 1325 zdědili vévodové z Wolgastu (Volhošti) Rujanské knížectví. Z pomořansko-wolgastkého vévodství pocházela např. Alžběta Pomořanská, jež se roku 1363 stala manželkou Karla IV. V roce 1368 se vévodství pomořansko-štětínské rozpadlo na dvě části - na východě vzniklo knížectví slupské. V roce 1390 slupský kníže Vartislav VII (Warcisław VII) složil lenní přísahu polskému králi a v následující válce mezi Polskem a Řádem německých rytířů jeho knížectví (knižectví slupské) bojovalo na straně Polska (Vévodství pomořansko-štětínské bojovalo na straně Řádu). Pomořanská vojska významně zpomalila pochod německých posil z Říše. Za Bohuslava X. Velikého došlo roku 1478 ke sjednocení Pomořan. Po vymření vévodského rodu roku 1637 a dále v důsledku vestfálského míru byly Pomořany rozděleny mezi Švédsko (Přední Pomořany) a Braniborsko (Zadní Pomořany). V roce 1815 se staly Pomořany součástí Pruska. Po II. světové válce v roce 1945 připadly Zadní Pomořany Polsku.\n\nGenerálním guvernérem Pomořanska byl také spojenec Říšské rady, švédský vojevůdce, generál a polní maršál v Německu, Lennart Torstenson (1603-1651) z Rodsta, Forstennu a Ratzilch.\n\nVýchodní Pomořany se rozprostíraly na území mezi ústím řeky Visly a městem Lęborkem. Od 10. století byly součástí Polska. Po nadvládě řádu německých rytířů (1308 až 1466) byly nazývány Královské Prusy a po prvním dělení Polska, kdy je získalo Prusko, Západní Prusy. Po 1. světové válce připadly s výjimkou Gdaňska Polsku, za nacistické okupace náležely pod přímou německou správou. Od roku 1945 jsou součástí Polska.\n\n"}
{"id": "39786", "url": "https://cs.wikipedia.org/wiki?curid=39786", "title": "Tatry", "text": "Tatry\n\nTatry jsou pohoří na severu Slovenska (Žilinský a Prešovský kraj) a jihu Polska (Malopolské vojvodství), součást Karpat. Do roku 1992 byly nejvyšším pohořím Československa. Nyní jsou nejvyšším pohořím Slovenska (Gerlachovský štít) a Polska (Rysy).\n\nNázev Tatry pravděpodobně pochází z praslovanského slova Tritri, což znamená skály či skalní štíty. Další možností je dovození od keltského slova tamtra (hnědý či tmavý). Pojmenování též připomíná ukrajinský výraz pro kamen či štěrk – toltry. Tatry by pak znamenaly skalnaté hory. První zmínka s tímto názvem pochází z roku 999, kdy český kníže Boleslav II. na smrtelné posteli vzpomíná na dobu, kdy české knížectví sahalo až po „Tritri montes.“ Samotný název Tatry se poprvé objevuje v roce 1086 v listině německého císaře Jindřicha IV., který jí ohraničil pražské biskupství horami „Tritri“. V roce 1125 se v Kosmově kronice vyskytuje název \"Tatri\".\n\n\"Tatry\" se nacházejí na \"Slovensku\" a v \"Polsku\". Pohoří zaujímá rozlohu asi 785 km², z toho 610 km² leží na území \"Slovenska\", a 175 km² na území \"Polska\". \"Tatry\" jsou jediným pohořím \"Karpat\", které má alpínský ráz. Jsou nejvyšším pohořím celého karpatského oblouku a nachází se zde 25 vrcholů vyšších než 2 500 metrů nad mořem. Hlavní část \"Tater\" byla vymodelována vodou respektive ledovci. Území \"Tater\" patří k úmoří Černého moře (řeka Váh) a Baltského moře (Dunajec nebo Poprad).\n\nTatry jsou součástí tzv. Vnitřních Západních Karpat a z geomorfologického hlediska se dělí na 2 podcelky:\n\n\nHranici mezi Západními a Východními Tatrami tvoří Tichá dolina na Slovensku a Dolina Suchej vody v Polsku.\n\nNásledující mapa a tabulka zobrazují rozdělení Východních a Západních Tater, včetně nejvyšších vrcholů jednotlivých geomorfologických okrsků:\n\nNejvyšším vrcholem Tater je Gerlachovský štít (2655 m). Dalšími vrcholy podle výšky jsou Gerlachovská veža (2642 m), Lomnický štít (2632 m), Ľadový štít (2627 m), Pyšný štít (2621 m), Zadný Gerlach (2616 m), Lavínový štít (2606 m), Malý Ľadový štít (2602 m), Kotlový štít (2601 m), Lavínová veža (2600 m) a další.\n\nVolně přístupné po turistických trasách jsou ve \"Vysokých Tatrách\" následující vrcholy:\n\nNa Gerlachovský štít, Vysokú (2547 m), Ľadový či Lomnický štít se dá v současné době dostat jen v doprovodu horského vůdce. Na \"Lomnický štít\" vede lanovka z Tatranské Lomnice přes Skalnaté pleso.\n\nV \"Západních Tatrách\" jsou přístupné tyto vrcholy:\na mnoho dalších menších vrcholů.\n\nTatranská údolí jsou jakýmsi protipólem tatranských hřebenů. V \"Tatrách\" je jich asi 30.\n\n\n\nBielovodská dolina je jediné údolí Tater alpského rázu. Je to zároveň nejdelší tatranské údolí. Údolí v Západních Tatrách jsou méně strmé než údolí ve Východních, jsou ale také hezké a obklopené vysokými vrcholy.\n\nMezi nejznámější vodopády patří:\n\nNa území \"Tater\" se působením vody vytvořilo mnoho jeskyní, v současnosti je jich 330 zmapovaných. Jde převážně o krasové jeskyně s krápníkovou výzdobou a s malými jezery. Většina těchto jeskyň je pro veřejnost uzavřena.\nMezi nejznámější patří:\n\nNa území Tater leží dva národní parky:\n\n\"TANAP\" byl vyhlášen v roce 1948 s účinností od 1. ledna 1949, \"TPN\" v roce 1954, s účinností od 1. ledna 1955. Území Západních Tater bylo k parku přičleněno s účinností k 6. únoru\n1987. Rozloha \"TANAPu\" je v současnosti 1045 km², z toho vlastní území 738 km², ochranné pásmo 307 km².\n\n\"TPN\" má rozlohu 212 km².\n\nOchranářsky nejhodnotnějším je pás \"Tater\" 55 km dlouhý a 17 km široký. Délka \"Tater\" je asi 80 km.\n\nHorské svahy jsou porostlé převážně smrkovými lesy, ve vyšších partiích kosodřevinou. Nad pásmem kosodřeviny leží pásmo bohatých subalpínských luk a alpínských trávníků s bohatou vysokohorskou květenou s několika tatranskými endemity. Druhově nejbohatší jsou Belianské Tatry.\n\nMezi typické zástupce tatranských savců patří kamzík horský, svišť horský a medvěd hnědý. Z horských druhů ptáků zde hnízdí orel skalní, pěvuška podhorní, linduška horská a další.\n\nNejvyšším bodem v horách, na který se můžete dostat po označených stezkách jsou Rysy, a nejtěžší cesta je Orla Perć.\n\nNa Slovensku jsou stezky v Tatrách nad horskými chatami uzavřeny od 1. listopadu do 15. června. Prolomit zákaz ohrožení finančního trestu. V Polsku jsou stezky otevřené po celý rok.\nNejčastějšími turistickými návštěvníky jsou Poláci, Slováci a Češi a tyto národy také patří také mezi nejčastější oběti těchto hor.\n\nPočasí má převážně horský až vysokohorský ráz. Turisté musí počítat s jeho náhlými změnami, hlavně pří výstupech na vrcholy nebo při přechodech dlouhými tatranskými údolími, které trvají většinou 8 až 10 hodin. Průměrná roční teplota v nadmořské výšce 1000 m je 5 °C, v červenci 15 °C. Nejvhodnějším obdobím pro turistické výstupy v \"Tatrách\" je podzim, kdy je počasí nejstabilnější kvůli nižším teplotám a zároveň je i výborná viditelnost.\n\n\n"}
{"id": "39791", "url": "https://cs.wikipedia.org/wiki?curid=39791", "title": "Hydrologické pořadí", "text": "Hydrologické pořadí\n\nHydrologické pořadí nebo též hydrologické číslo je identifikace jednotlivých vodních toků podle příslušností k povodím. \n\n"}
{"id": "39806", "url": "https://cs.wikipedia.org/wiki?curid=39806", "title": "SETI", "text": "SETI\n\nSETI (z anglického Search for Extra-Terrestrial Intelligence – Hledání mimozemské inteligence) je projekt zabývající se hledáním mimozemské civilizace pomocí zachycování rádiové komunikace. Předpokládá, že je to nejpravděpodobnější cesta, kterou by mohla ona civilizace s námi komunikovat.\n\nDuchovním otcem projektu je Frank Drake, který v roce 1960 použil 25metrového radioteleskopu k prozkoumání rádiových vln z hvězd Tau Ceti a Epsilon Eridani.\n\nV roce 1974 byla pomocí radioteleskopu o průměru 305 metrů v Arecibu do kulové hvězdokupy M13 v souhvězdí Herkula vyslána symbolická zpráva, obsahující základní informace o sluneční soustavě.\n\nKolem roku 1980 začala být myšlenka velmi populární. Přispěly k tomu především filmy Blízká setkání třetího druhu a E.T. - Mimozemšťan, které natočil Steven Spielberg, či kniha Kontakt, kterou napsal Carl Sagan. Roku 1984 je založena organizace SETI Institute, která tak převzala činnost NASA.\n\nOd roku 2007 je v USA provozován systém 42 radioteleskopů Allen Telescope Array, který se zabývá hledáním podobných radiových signálů. Nachází se v Kalifornii a sestává z relativně jednoduchých 6m antén.\n\nV roce 1999 byl zahájen projekt SETI@home, který pomocí rozdělování výpočtů mezi dobrovolné uživatele systému analyzuje data, pocházející z radioteleskopu v Arecibu. Tento projekt byl 15. prosince 2005 ukončen s tím, že byl převeden do obecnějšího programu BOINC.\n\n"}
{"id": "39809", "url": "https://cs.wikipedia.org/wiki?curid=39809", "title": "Aljaksandar Milinkevič", "text": "Aljaksandar Milinkevič\n\nAljaksandar Uladzimiravič Milinkevič (bělorusky \"Алякса́ндар Уладзі́міравіч Мілінке́віч\"), také psán jako \"Alaksandr Milinkievič\" či \"Alexandr Milinkevič\" (* 25. července 1947 Grodno), je běloruský fyzik a opoziční politik; byl společným prezidentským kandidátem běloruské opozice pro volby v roce 2006. Za své aktivity získal v roce 2006 Sacharovovu cenu za svobodu myšlení.\n\nAljaksadr Milinkevič se narodil v západoběloruské vesničce Beršty. Je vnukem aktivisty běloruského národního hnutí, které probíhalo ve 20. letech 20. století a zároveň i prapravnukem účastníka polského Lednového povstání v roce 1863. Vystudoval fyziku na univerzitě v západoběloruském Grodně a získal doktorát v témže oboru na běloruské Akademii věd v Minsku. Jeho hlavním oborem je kvantová elektronika a laserová technika. Ve svém oboru později na Grodenské univerzitě přednášel (získal zde titul docent) a účastnil se výzkumu ve fyzikálním ústavu v Minsku. Publikoval kolem sedmdesáti vědeckých prací.\n\nMezi lety 1980 a 1984 pomáhal zakládat katedru fyziky na Sétifské univerzitě v Alžírsku. Jako docent působil na Grodenské univerzitě mezi lety 1978 a 1980 a znovu v letech 1984–1990. V té době začal spolupracovat s místními úřady jako šéf jedné z komisí. \n\nNa počátku devadesátých let se aktivně účastnil komunální politiky. V letech 1990–1996 působil ve funkci místostarosty Grodna pro otázky kultury, školství a tělovýchovy. V roce 1996 se svých funkcí vzdal na protest proti zmanipulovanému referendu, díky kterému si Lukašenko prodloužil svou vládu o dva roky. Následně v roce 1996 založil občanské sdružení Ratuša („radnice“), které bylo v roce 2003 zakázáno a nyní působí, stále pod vedením Milinkeviče, ilegálně.\n\nRoku 2001 se stal vedoucím týmu Sjamjona Domaše, jednoho z opozičních kandidátů na prezidenta ve volbách 2001.\n\nMilinkevič je ženatý, má dva syny a jednu vnučku. Kromě rodné běloruštiny mluví polsky, anglicky, francouzsky a rusky. Vedle fyziky a politiky se věnuje také historii.\n\n\n\n"}
{"id": "39811", "url": "https://cs.wikipedia.org/wiki?curid=39811", "title": "Jan Vyčítal", "text": "Jan Vyčítal\n\nJan Vyčítal (* 8. března 1942 Praha) je český zpěvák, textař, karikaturista a autor kreslených vtipů.\n\nZakládající člen, hlavní textař a vedoucí skupiny Greenhorns. Autor textů písní, které s Greenhorns zpíval Michal Tučný a Josef Šimek.\n\nV roce 1974 na čas připouští kapelnické místo Petru Bryndačovi, jelikož má jako jediný z kapely konzervatoř. Od téhož roku též nesmí z politických důvodů textovat písně (ty však nadále textuje pod pseudonymy, nebo pod jménem Josefa Šimka či Mirka Hoffmanna), a jeho jméno se nesmí nikde objevit.\n\nMezi jeho nejznámější skladby patří Oranžový expres (orig. Orange Blossom Special), Blízko Little Big Hornu (orig. Jim Bridger) nebo To tenkrát v čtyřicátom pátom. Je též autorem některých textů pro Hanu Zagorovou, Věru Martinovou či Vlastu Parkanovou.\n\nPro potíže s levou rukou od roku 1999 nehraje na kytaru, na koncertech pouze zpívá a moderuje.\n\n\nSvůj překlad Boba Dylana \"Lily, Rosemary a Srdcovej kluk\" zazpíval také na albu Roberta Křesťana a Druhé trávy \"Dylanovky\" (2007).\n\nV roce 2007 se zapojil do přesvědčovací kampaně vlády Mirka Topolánka pro vybudování americké vojenské základny v Brdech jako součásti systému protiraketové obrany USA. Stal se také aktivistou iniciativy PRO (www.radaryrakety.cz). Otextoval a s tehdejší ministryní obrany Vlastou Parkanovou nazpíval píseň \"Dobrý den, prapore hvězd a pruhů\" na hudbu oslavné písně \"Pozdrav astronautovi\" nazpívané poprvé Gustavem Bromem, která je známa jako \"„Dobrý den, majore Gagarine“\". Píseň vyvolala vlnu kritiky a posměchu.\n\n"}
{"id": "39814", "url": "https://cs.wikipedia.org/wiki?curid=39814", "title": "Pavel Řezníček (spisovatel)", "text": "Pavel Řezníček (spisovatel)\n\nPavel Řezníček (30. ledna 1942 Blansko – 19. září 2018 Praha) byl český surrealistický básník a prozaik.\n\nPo maturitě na jedenáctiletce (1959) nedokončil dvouletou knihovnickou nástavbu a pracoval v několika dělnických profesích, během vojny 1961–1963 se seznámil s prvními literáty a časem s mnoha dalšími umělci, nezávislými surrealisty a dalšími, jako byli Petr Král, Karel Šebek, Stanislav Dvorský, Martin Stejskal, Jan Gabriel, Josef Janda a další. Jeho tvorbu ovlivnilo dílo a myšlenky Benjamina Péreta, André Bretona, Paula Éluarda, Vítězslava Nezvala, Vratislava Effenbergera. V Brně vydal několik samizdatových sbírek, které ilustroval Martin Stejskal. Od poloviny 70. let žil v Praze, kde se podílel na vydávání samizdatového surrealistického časopisu \"Doutník\" (s Janem Gabrielem). Jeho tvorba byla do roku 1989 na indexu zakázaných knih. V této době pracoval v několika manuálních zaměstnáních.\n\nPo roce 1989 pracoval na poště, od roku 2002 byl v důchodu.\n\nCelá jeho tvorba je výrazně surrealistická a je psána metodami klasického pojetí surrealismu.\n\n\nTato díla se věnují především brněnskému surrealismu a lze v nich najít velmi cenné informace o brněnském undergroundu v období normalizace.\n\n\nMimo vlastní tvorbu překládal z francouzštiny.\n\n\n"}
{"id": "39819", "url": "https://cs.wikipedia.org/wiki?curid=39819", "title": "Martin (město)", "text": "Martin (město)\n\nMartin (do roku 1950 \"Turčiansky Svätý Martin\", , \"Turz-Sankt Martin\", ) je slovenské okresní město v Žilinském kraji, 22 km jihovýchodně od Žiliny a 170 km severovýchodně od Bratislavy v závěru Turčianské kotliny mezi Malou a Velkou Fatrou na řece Turiec, krátce před jejím ústím do Váhu. Žije v něm obyvatel a je tak devátým největším slovenským městem.\n\nNa území dnešního Martina bylo zjištěno halštatské sídliště a také slovanský mohylník z 9. století. První zmínka o moderním městě je z roku 1264, přesto již dříve zde pravděpodobně stál románský kostel. Roku 1340 získal Martin městská práva. Od 17. století do roku 1922 zde pak bylo centrum Turčianské župy. Ke konci 19. století zde začalo Slovenské národní obrození a od roku 1863 zde sídlí Matica slovenská. 30. října roku 1918 se Martinskou deklarací připojilo Slovensko k Česku a vznikla tak ČSR. Na konci druhé světové války byl Martin osvobozen 1. československým armádním sborem a Rumunskou armádou bojujícími na straně Rudé armády, 11. dubna 1945. V roce 1994 bylo město Martin zákonem vyhlášeno za národní kulturní centrum Slováků.\n\n\nMartin je sídlem Jesseniovy lékařské fakulty Univerzity Komenského, která se v rankingu ARRA (Slovenský akademický rating) řadí několik let po sobě na první místo mezi lékařskými fakultami Slovenska. Aktuálně zde studuje několik stovek norských studentů.\n\nBudovu gymnázia z 30. let projektoval brněnský architekt Bohuslav Fuchs.\n\nMartin byl za dob ČSSR významným střediskem těžkého strojírenství. Stále se zde však vyrábí papír, nábytek, potraviny a sídlí zde renomovaná tiskařská firma Neografia. Z nově vniklého průmyslu je zde výroba obuvi ECCO, SKANSKA, strojařská firma Viena nebo výroba komponentů Volkswagen.\n\nMěstem prochází železniční trať Zvolen–Vrútky. Městská hromadná doprava provozuje 24 autobusových linek.\n\n\n\n"}
{"id": "39820", "url": "https://cs.wikipedia.org/wiki?curid=39820", "title": "Újezd u Průhonic", "text": "Újezd u Průhonic\n\nÚjezd u Průhonic je katastrální území a místní část o rozloze 370,38 ha na jihovýchodním okraji hlavního města Prahy (do 30. 6. 2016 byla jako část obce označena názvem Újezd bez přívlastku) a tvořící území městské části Praha-Újezd. Je součástí městského obvodu Praha 4, rozšířenou působnost státní správy zde vykonává městská část Praha 11.\n\nZástavba se dělí na dvě původní sídla vzdálená zhruba kilometr – Újezd (v jihovýchodní části katastru, vesnického typu s 15 % obyvatel) a Kateřinky (v severozápadní části s 85 % obyvatel, přecházející do sídliště Opatov). Počet obyvatel Újezda se prudce zvýšil od 90. let vlivem výstavby panelových (1993) a řadových (2004) domů v Kateřinkách, po níž se místní úřad přesunul z návsi v Újezdě do nově vznikajícího centra Kateřinek.\n\nÚjezd (dříve Oujezdec; )) vznikl kolem roku 1483. Jeho osada Kateřinky při západním okraji Milíčovského lesa je téměř o čtvrt tisíciletí mladší, první zmínka je z roku 1727. Kolem roku 1788 vznikla při severním okraji Milíčovského lesa hájenka Milíčov. V Újezdě prakticky nejsou větší památky. Východně od Újezda protéká potok Botič, na jeho levostranném bezejmenném přítoku leží dva rybníky (Sukov a Návesní). V roce 1850 byla ustanovena obec Újezd u Průhonic, zahrnující i Křeslice asi dva kilometry severovýchodně (osamostatnily se v roce 1922). 12. července 1971 byla otevřena dálnice D1, jen desítky metrů jihozápadně od zástavby Kateřinek i Újezda, která zpřetrhala přirozené vazby Újezda a Šeberova a tvoří hranici moderního katastru Újezda. Západně od nadjezdu Formanské ulice nad dálnicí byla později zřízena obousměrná odpočívka s čerpací stanicí a fast foodem (i část ve směru od Prahy tvoří výběžek újezdského území na jih). Újezd byl k Praze připojen 1. července 1974 z okresu Praha-západ. Úředně stále platný název katastrálního území Újezd u Průhonic se od té doby již běžně nepoužívá, městská část se nazývá pouze Praha-Újezd, avšak někdy je třeba ji odlišit od jiných pražských lokalit, Újezda nad Lesy i ulice Újezd na jihu Malé Strany. V souvislosti s výstavbou komplexu Jižního Města se změnilo zaústění Formanské ulice (hlavní komunikace v Újezdě a Kateřinkách spojující Průhonice s Chodovem) do Chodova, nově ústí do Opatovské ulice.\n\nÚjezd, získal mnoho obyvatel při výstavbě malého sídliště v Kateřinkách (1989–1993) a počátkem tisíciletí také zástavby po jižní straně Formanské ulice, kde vzniklo nové centrum městské části a dvě náměstí – Pod platanem a Kateřinské. Kateřinky tak násobně přerostly vlastní Újezd. Okraje starší domkové zástavby Kateřinek (ulice Na Cípu) a Újezda (Ve Vilkách) jsou od sebe vzdáleny zhruba kilometr, centra obou částí pak 2 km; zhruba v půli cesty už vznikly další areály po 4 domech (ulice Na Formance a pod Formankou), výhledově lze očekávat srůstání zástavby.\n\nVelké polnosti severně od Újezda až po Milíčovský les vlastní realitní magnát Miloš Červenka a rozprodává je na parcely pro rodinné domky; ambiciózní plán má probíhat řadu let.\n\n\nV Kateřinkách je stanice městské policie a mateřská škola, v Újezdě vietnamský obchod s potravinami, restaurace, hostinec a nově postavená mateřská škola společně s základní školou (pouze 1.stupeň)\n\nKateřinky a Újezd historicky ležely mimo hlavní cesty, nejbližší dobrá silnice vedla jižněji ze Šeberova do Průhonic, z Újezda a Kateřinek vedla jen nekvalitní místní cesta od Litochleb (Chodova), dnesšní Formanská ulice. Při výstavbě sídliště Jižní Město byla původní cesta na území Chodova nahrazena novými ulicemi.\n\nVeřejná doprava byla do Újezda zavedena kolem roku 1930, a to linka 2116 do Průhonic, provozovaná Autodopravní akciovou společností (licenci pro linku Vršovice – Chodov – Průhonice získala společnost 2. února 1927). Později byla z této linky vyčleněna samostatná linka do Říčan, která jezdila v různých podobách přes Kateřinky a Újezd až do zavedení městské dopravy v roce 1979, naposledy jako linka ČSAD č. 10820. Od roku 1966 jezdily přes Újezd některé spoje linky 01104 do Velkých Popovic a o něco později tudy byly vedeny některé spoje linky 01084 do Říčan, naposledy v roce 1981, druhé větve všech tří linek vedly přes Šeberov. V letech 1981 až 1998 tak bylo tradiční dopravní spojení Újezda s Průhonicemi přerušeno.\n\nPo připojení Újezda k Praze v roce 1974 byla 27. května 1979 do Újezda zavedena nová městská linka č. 227, původně z chodovské zastávky Na Sádce. Od zavedení metra na Jižní Město v listopadu 1980 byla linka 227 od stanice Družby (dnes Opatov) odkloněna k západnější stanici Budovatelů (dnes Chodov). Od roku 1982 plnila roli obslužné linky po části sídliště Jižní Město (od stanice Družby pokračovala oklikou kolem polikliniky Háje ke stanici metra Kosmonautů, dnes Háje), později byla od polikliniky zkrácena do konečné Jižní Město. Od 12. září 1996 jezdila do Újezda i školní městská linka č. 427.\n\nPři rozšiřování Pražské integrované dopravy do oblasti Průhonic byly přes Újezd zavedeny příměstské linky, a to 2. listopadu 1998 linka 324 do Čestlic (provozovaná pražským dopravním podnikem) a 28. května 2000 linky 363 (Opatov–Čestlice–Velké Popovice) a 385 (Opatov–Čestlice–Říčany), provozované nejprve společností ČSAD Vršovice, jejíž provoz převzala firma Connex Praha, později přejmenovaná na Veolia Transport Praha, dnes Arriva Praha. Městská část od roku 2005 usilovala o obnovení městské linky nebo alespoň posílení linky 324, protože příměstské linky 363 a 385 byly méně spolehlivé, v některých časech kapacitně nepostačovaly a nucený nástup předními dveřmi zdržoval provoz. Od 15. března 2003 byla linka 227 dočasně zavedena jako náhradní linka po dobu výluky příměstských linek z důvodu výstavby kanalizace, opatření původně plánované jen do srpna 2003 se protáhlo až do 26. června 2004. Od 14. června 2009 byla zrušena linka 324 a odkloněna linka 385 a přes Újezd byly nahrazeny posílenou linkou 363. Od té doby tak veřejnou v Újezdě dopravu zajišťuje pouze příměstská autobusová linka 363 stanice metra Opatov–Průhonice–Čestlice–Dobřejovice–Modletice–Velké Popovice. V ranní špičce jezdí po 10 minutách, v odpolední po 15, v sedle a o víkendech po půl hodině.\n\nNa Formanské ulici jsou v Kateřinkách autobusové zastávky Kateřinky (u Studánkové ulice) a Ke Smrčině; nové Kateřinské náměstí s přestěhovaným úřadem městské části leží zhruba v polovině mezi nimi. Následuje Na Formance u nových domů na samotě a na území vlastního Újezda zastávky Ve Vilkách (na začátku zástavby, do listopadu 2013 dočasně jednosměrná směrem od Prahy), Formanská (asi o 250 metrů dále), a za odbočkou k jihu, u Návesního rybníku pak K Sukovu (v těchto místech se nacházela zastávka Ke mlýnu, kde u někdejšího místního úřadu končila městská linka 227).\n\nKateřinky s Šeberovem přímo propojuje pouze nově vybudovaná stezka určená pro chodce a cyklisty, která podchází dálnici i přilehlý protihlukový val.\n\nV systému označení a záměru cyklotras z konce 90. let vedla přes Újezd dálková trasa č. 11 z pražské Výtoně směrem do Vídně, Újezd na ní měl ležet mezi Petrovicemi a Průhonicemi. Do Újezda dále vedla místní trasa s označením ÚJ–BR (Újezd u Průhonic–Braník).\n\nZčásti ve směru Formanské ulice je vyznačena nečíslovaná dálková cyklotrasa Greenways Praha - Vídeň. Stezka mezi Kateřinkami a Šeberovem je označena jako cyklotrasa A21 – zatím jde o izolovaný úsek, ale výhledově má být součástí páteřní cyklistické trasy A21 Modřany – Kunratice – Háje. V městském návrhu z roku 2006 má spojení Kateřinek a Újezda být označeno jako hlavní cyklistická trasa A216 – tato trasa vede z Centrálního parku na Jižním Městě kolem severovýchodního cípu Kateřinek, kolem severní paty Milíčovského vrchu, Milíčovských rybníků a hájovny Milíčov přes Milíčovský les k silnici spojující Újezd z Křeslicemi.\n\nDo Kateřinek Milíčovskou ulicí k zastávce Kateřinky vede zeleně značená pěší turistická trasa KČT z Uhříněvsi přes Křeslice a Milíčovský les.\n\nÚjezd nemá přímé napojení na dálnici, Formanská ulice ji překonává mostem (a pokračuje do Průhonic), z Újezda není dostupná ani dálniční čerpací stanice s odpočívadlem, která leží v jeho bezprostřední blízkosti. Nejbližší nájezdy jsou Exit 2 Opatov (severozápadně od Kateřinek) a Exit 6 v Průhonicích.\n\nZlepšení dopravního napojení na dálnici D1 nastane se zprovozněním Vestecké spojky, která se má mezi Kateřinkami a Újezdem napojovat na dálnici D1 (exit 4) a dále pokračovat ještě asi 300 m k ulici Formanská, kde bude ukončena. Vestecká spojka povede od Pražského okruhu, resp. Vídeňské ulice kolem MČ Praha-Šeberov (bude sloužit jako obchvat) a na dálnici D1 se napojí na čtvrtém kilometru. Výstavba Vestecké spojky by mohla začít cca v roce 2017/2018.\n\n16. dubna 2015 se v MČ Praha-Újezd konalo referendum o prospěšnosti Vestecké spojky, kvůli nízké účasti (27 %) ale bylo neplatné.\n\nÚjezd sousedí s katastrálními územími (od severu proti směru hodinových ručiček): Háje, Chodov, Šeberov, Hole (část obce Průhonice, okres Praha-západ), Průhonice (okres Praha-západ), Křeslice a Petrovice.\n\n"}
{"id": "39828", "url": "https://cs.wikipedia.org/wiki?curid=39828", "title": "Francesco Caratti", "text": "Francesco Caratti\n\nFrancesco Caratti (mezi 1615–1620, Bissone, kanton Tessin, Švýcarsko – 1677, Praha?) byl italský architekt a stavitel raného baroka v Čechách.\n\nVyučil se patrně ve Vídni, do Čech přišel přes Moravu (Valtice 1645). Jeho pobyt v Praze je doložen od roku 1652, i když se má za to, že do Prahy přišel již ve 40. letech. Pracoval převážně pro šlechu (Michnové z Vacínova, Černínové (1667 až 1677), Thurnové, Morzinové?) a jejich prostřednictvím pro dominikány na Malé Straně a staroměstské? a malostranské jezuity.\n\nJeho umělecká tvorba výrazně převyšuje průměr tehdejší raně barokní architektury v Čechách. Jsou zřetelně vidět vlivy vídeňského prostředí, ale osvědčuje i znalost architektury římské a severoitalské 16. století. K jeho nejvýznamnějším a archiválně doloženým dílům patří dnes již zaniklý dominikánský kostel sv. Maří Magdaleny na Malé Straně a Černínský palác v Praze na Hradčanech (1669–1694) (dnes Ministerstvo zahraničních věcí), který připomíná stavby Palladiovy, ale dociluje v kolosálním měřítku jiného účinku, než stavby renesanční a manýristické.\n\nVysokou kvalitu a podobné slohové rysy má severní rizalit zahradního traktu Michnovského paláce na Malé Straně (1644–45), kde ovšem stará atribuce Carattimu je nejistá. Pro dílo, jež připomíná přísným geometrickým řádem pilastrů a říms i ušlechtilou klasickou vyvážeností římskou architekturu, se soudobé bádání ohlíží po jiném, zatím však neurčeném autorovi. Chybně byly v minulosti Carattimu připsány kupole a portikus kostela sv. Salvátora na Starém Městě, nepravděpodobná je jeho účast na základní podobě a dispozici klášterního kostela Nejsvětější Trojice v Klášteře u Nové Bystřice (JH)\n\nJeho žákem byl Giovanni Battista Maderna.\n\n"}
{"id": "39832", "url": "https://cs.wikipedia.org/wiki?curid=39832", "title": "Seznam obcí s pověřeným obecním úřadem", "text": "Seznam obcí s pověřeným obecním úřadem\n\nSeznam obcí v České republice s pověřeným obecním úřadem.\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "39833", "url": "https://cs.wikipedia.org/wiki?curid=39833", "title": "František Santini-Aichel", "text": "František Santini-Aichel\n\nFrantišek Jakub Santini-Aichel (pokřtěn 28. dubna 1680 Praha – 21. června 1709) byl český kameník italského původu, bratr Jana Blažeje Santini-Aichela.\n\nNarodil se jako nejmladší dítě do vážené rodiny pražského kameníka Santina Aichela a Alžběty rozené Thimové, která tehdy žila v blízkosti Prašného mostu. Pokřtěn byl v chrámu sv. Víta. Vyučil se taktéž kameníkem, aby mohl převzít otcovu dílnu místo nejstaršího Jana Blažeje, který pro kamenickou práci neměl fyzické předpoklady. Po smrti otce v roce 1702 přijal jeho jméno k příjmení. Jan Blažej mu přenechal svůj díl peněz z otcova dědictví, aby mohl provozovat kamenické řemeslo, ale Jan ze společného podniku pro Františkovu nešetrnost v roce 1704 vystoupil. František po smrti otce dál bydlel v domě U Zlatého pluhu, ale kvůli sporu s bratrem o otcovo dědictví se chtěl usadit na Novém Světě. V roce 1705 tam koupil stavební parcelu za 210 zlatých. Jednopatrový Dům U Zlatého žaludu v dnešní Kapucínské ulici, barokní předměstskou vilu, vystavěl v letech 1705–1708 Tomáš Haffenecker, nejspíše dle návrhu J. B. Santiniho-Aichela.\n\nVe staroměstském kostele sv. Martina ve zdi se 5. září 1707 oženil s Barborou Kulichovou, dcerou otcova celoživotního přítele, kamenického mistra Adama Kulicha. Po Františkově předčasné smrti neváhal bratr Jan vést se vdovou dlouhý soudní spor o Františkovu pozůstalost.\n\nSpolečně s otcem pracoval v roce 1702 na novoměstské jezuitské koleji. V. Kotrba nepochyboval o Františkově autorství u návrhu krásně profilovaného okna s bohatým sochařským detailem určeného pro jezuitskou rezidenci na příbramské Svaté Hoře. Ačkoliv vztahy mezi bratry nebyly harmonické, pomáhal bratr Františkovi zadáváním zakázek na jím prováděných stavbách, jako např. na chrámu Nanebevzetí Panny Marie cisterciáckého kláštera v Sedlci v roce 1708, či jej doporučoval dalším architektům. \n\nFrantišek Santini pracoval jako kamenický mistr během první dekády 18. století na řadě staveb architekta Kryštofa Dientzenhofera. Z objemu zadaných prací od Dientzenhofera, který byl srovnatelný se zakázkami objednanými bratrem Janem Blažejem, usuzuje M. Vilímková, že František byl mimořádně schopný kameník a že si jej Kryštof Dientzenhofer nejspíše považoval. František se podílel na stavbě Šternberského paláce výrobou kamenických článků (1702–1707). Dlouhodobá byla účast na stavbě přední části malostranského kostela sv. Mikuláše (po Františkově smrti v kamenické práci pokračoval Pietro della Torre). Pravděpodobně nejvýznamnější kamenickou prací byly prvky pro zámeckou kapli Zjevení Páně ve Smiřicích v roce 1707.\n\nPro malostranské karmelitány vytvořil dlažbu v jejich kostele Panny Marie Vítězné.\n\nV březnu 1709 předložil českému místodržitelství návrh na provedení sochy sv. Jana Nepomuckého na Radnických schodech, ale než byla žádost o povolení vyřízena, František zemřel. Sochu v roce 1714 realizoval Michal Jan Brokoff.\n\nFrantiškovi byla připisována socha sv. Josefa s Ježíškem, která byla na Radnické schody přemístěna v roce 1820 z vozové cesty k Pražskému hradu, ale její vznikl je kladen do roku 1714 a blíže neznámý autor řazen do okruhu Ottavia Mosta. Stejně mu O. J. Blažíček v knize \"Sochařství baroka v Čechách\" připsal autorství nedochované křtitelnice z roku 1696 pro kostel Povýšení svatého Kříže v Kosmonosech, což V. Kotrba opravil na skutečného autora, Santina Aichla.\n"}
{"id": "39834", "url": "https://cs.wikipedia.org/wiki?curid=39834", "title": "Zaprešić", "text": "Zaprešić\n\nZaprešić je město v Chorvatsku, 17 km severozápadně od hlavního města Záhřebu. Žije zde 23 000 obyvatel a patří pod záhřebskou příměstskou oblast. Má vlastní železniční stanici, která umožňuje spojení na sever do Kumrovce, na jihovýchod do Záhřebu a na západ do Slovinska. Východně od města probíhá Dálnice A2.\n\nVe městě a jeho okolí se nacházejí tyto památky a turisty navštěvovaná místa:\n\n\n"}
{"id": "39844", "url": "https://cs.wikipedia.org/wiki?curid=39844", "title": "Tramvajová trať Liberec – Jablonec nad Nisou", "text": "Tramvajová trať Liberec – Jablonec nad Nisou\n\nTramvajová trať Liberec – Jablonec nad Nisou je úzkorozchodná a nejdelší meziměstská tramvajová trať v České republice, vybudovaná v letech 1947–1955. Původně byla provozována společným jabloneckým a libereckým dopravním podnikem, po jeho rozdělení společně dopravními podniky obou měst, po zániku jabloneckého dopravního podniku jen libereckým dopravním podnikem, který se v roce 2010 opět sloučil s jabloneckým provozem MHD a přejmenoval na Dopravní podnik měst Liberce a Jablonce nad Nisou a. s. Stejně jako dřívější jablonecká tramvajová síť a jako původní liberecká síť, tato trať má rozchod 1000 mm. Do roku 2009 byla v celém úseku jednokolejná, s ostrovními i bočními výhybnami. V letech 2009–2011 byl zdvojkolejněn a zdvojrozchodněn úsek Fügnerova – U Lomu, který má být společný s novou tratí do Rochlice.\n\nTrať je součástí sítě městské hromadné dopravy v Liberci, platí zde běžný časový tarif MHD Liberec. V minulosti byl na této trati pásmový tarif a z toho důvodu zde působili průvodčí ještě v době, kdy v Liberci i dalších českých městech byl již zaveden provoz bez průvodčích. V současné době jsou všechny vozy na této trati vybaveny prodejním automatem jízdenek.\n\nJízdní doba je podle jízdního řádu půl hodiny, délka trati je 13 kilometrů. V celé trase jezdí linka č. 11, v úseku Liberec – Vratislavice navíc jezdí v některých obdobích linka č. 5. V blízkosti trati jsou trvale zabudovány zastávkové sloupky pro případ zřízení náhradní autobusové dopravy. Denně trať využije kolem 11 000 lidí. Rozmístění výhyben od roku 1975 umožňuje minimální interval na celé trati 6 minut, ten však v jablonecké části zdaleka není využíván.\n\nNávrhy na tramvajové propojení Liberce a Jablonce se objevovaly už od vzniku tramvajových sítí v obou městech na přelomu 19. a 20. století, iniciativu projevovaly zejména Jablonecké elektrické dráhy, ministerstva železnic však návrhy zamítaly z důvodu existence souběžné železniční tratě,\n\n1. února 1949 (1. února 1948) byli sloučeni městští dopravci a vznikla nová firma Dopravní komunální podnik měst Liberce a Jablonce nad Nisou se sídlem v Liberci.\n\nMeziměstská trať vznikala napojením tehdejší jablonecké tramvajové sítě (ta existovala v letech 1900–1969) na libereckou, a to směrem z Jablonce. Zpočátku, od roku 1948, probíhala stavba formou občanských brigád, což v padesátých letech nebylo výjimečné, teprve později výstavbu převzaly stavební firmy.\n\nPrvní zprovozněný úsek, z výhybny v Pražské ulici novou ulicí Budovatelů k Brandlu, zpočátku sloužil neveřejně, jen pro dopravu zaměstnanců místních firem.\n\nÚsek až do jablonecké části Proseč byl zprovozněn 16. listopadu 1953.\n\nOd 15. února 1954 se mohlo jezdit z Jablonce až ke kostelu do Vratislavic (dnes část Liberce), odkud dál do Liberce pokračovaly autobusy.\n\nLiberecká část byla zpožděná průtahy v rozhodování o trase. Celá trať do Liberce byla nakonec v provozu od 1. ledna 1955.\n\nNová linka dostala ihned číslo 11. Polovina vozů na ni byla vypravována z Liberce a polovina z Jablonce. V roce 1960 se společný dopravní podnik rozdělil, i nadále se však na provozu společně podílely oba podniky. Trať byla rozdělená mezi oba podniky, hranicí byla výhybna v Proseči.\n\nPo zrušení jablonecké tramvajové sítě v roce 1965 usiloval jablonecký dopravní podnik i o zrušení této tratě, liberecký dopravní podnik naopak plánoval její rekonstrukci. V roce 1966 byly v liberecké části vybudovány dvě nové výhybny.\n\nOd 1. ledna 1970 přestal jablonecký dopravní podnik na trať vypravovat své vozy, zároveň liberecký podnik převzal jabloneckou část trati. (Jablonecký dopravní podnik byl následně zrušen roku 1981, jeho zbývající činnost převzal krajský podnik ČSAD.)\n\n27. března 1972 byl z důvodu rekonstrukce zastaven provoz v úseku Proseč – Jablonec, 1. dubna 1973 byl zastaven provoz i ve zbylém úseku. Mezi lety 1973–1976 (resp. v roce 1974) byla trať zrekonstruována. Přitom bylo změněno ukončení tratě v Jablonci nad Nisou, byla zrušena bloková smyčka poblíž centra Jablonce a trať byla zkrácena do nové smyčky v Pasířské ulici. V průběhu rekonstrukce trati dokonce požadovalo město Jablonec nad Nisou na Ministerstvu dopravy, aby trať z Liberce byla ukončena v zastávce Plynárna s odůvodněním, že si jablonečtí občané ten kousek do města jistě rádi doběhnou. Byly zřízeny dvě nové výhybny v jablonecké části trati. Uvažovalo se i o zdvoukolejnění trati a přechodu na normální rozchod, na to však nebyly peníze. 31. prosince 1975 byl obnoven provoz v úseku Liberec – Vratislavice, 29. prosince 1976 až do Jablonce, již s moderními vozy T3.\nKoncem roku 1988 byla zahájena rekonstrukce úseku od výhybny Brandl k jablonecké konečné, provoz byl obnoven 17. prosince 1989.\n\nV devadesátých letech byla hlavní (městská) tramvajová trať v Liberci zdvoukolejněna a přebudována na normální rozchod, zároveň však má v části (úsek Lidové sady až Viadukt) i třetí kolejnici, takže kolej ve formě dvourozchodové splítky umožňuje i provoz úzkorozchodných tramvají, tedy i vozů z meziměstské tratě. V roce 1995 byl v Liberci na Fügnerově otevřen moderní terminál MHD. V současné době nejsou žádné spoje linek č. 11 a 5 ukončeny na smyčce, která je součástí terminálu, ale pokračují dále do konečných Rybníček nebo Viadukt, čímž se minimalizovala přestupní vzdálenost mezi těmito linkami a ostatními tramvajovými linkami.\n\nOd 1. července do 26. srpna 2006 byl přerušen provoz v ulici U Sila mezi stanicemi Pivovarská a Ústav sociální péče z důvodu výstavby tunelu pro rekonstruovanou silnici I/14. Na výlukové lince P po tuto dobu jezdily vozy spřažené do soupravy zadními čely, protože DP města Liberce nedisponuje obousměrnými vozy.\n\nRekonstrukce, která začala v červnu 2009 v úseku Fügnerova – Mlýnská – Klicperova, zahrnovala zdvojkolejnění a zdvojrozchodnění stávající jednokolejné tratě s rozchodem 1000 mm (nově i normální rozchod 1435 mm) k bývalé Textilaně. Rekonstrukce byla dokončena 13. listopadu téhož roku.\n\n21. října 2010 se Dopravní podnik města Liberce a. s. přejmenoval na Dopravní podnik měst Liberec a Jablonec nad Nisou a. s., 10. listopadu 2010 pak na Dopravní podnik měst Liberce a Jablonce nad Nisou a. s. Stalo se tak v souvislosti se zánikem společnosti ČSAD Jablonec nad Nisou. Tu nejprve ovládla společnost ČSAD Semily a později její jmění přešlo pod BusLine. Oficiálním provozovatelem MHD na Jablonecku se tak stal Dopravní podnik měst Liberce a Jablonce nad Nisou, avšak formou subdodávky zajišťovala 100% autobusový provoz na Jablonecku právě společnost BusLine.\n\nDalší rekonstrukce probíhala v roce 2011. Zahrnovala zdvojkolejnění a zdvojrozchodnění v úseku zastávek Mlýnská - Textilana - U Lomu. Zdvojkolejněný úsek vedl mezi zastávkami Fügnerova a Nová Ruda. \n\nDne 15. března 2014 byla zahájena rekonstrukce, která v liberecké části počítala se zdvojkolejněním úseku Nová Ruda - Lékárna (ovšem zatím pouze na rozchodu 1000 mm) a dále s rekonstrukcí úseku Lékárna – Vratislavice nad Nisou, výhybna (pouze jednokolejně). V jablonecké části trati byl zrekonstruován úsek Měnírna–Brandl (opět pouze jednokolejně). Dále při této výluce byly zrekonstruovány další drobnosti, jako například přemístění výhybny ze zastávky Proseč nad Nisou, škola (nově Za Tratí) do zastávky Kyselka nebo prodloužení výhybny Vratislavice nad Nisou. Úsek Liberec–Vratislavice byl zprovozněn 15. dubna 2015, úsek Vratislavice–Jablonec potom 17. července 2015.\n\nV srpnu 2007 se objevila zpráva, že dopravní podnik chystá komplexní rekonstrukci tratě. Náklady se odhadují na půl miliardy korun, město Liberec akci podmiňuje tím, že se finančně bude podílet i Liberecký kraj a město Jablonec. V roce 2008 má být opravován úsek Lékárna – Vratislavice, Dlouhomostecká. Do budoucna se počítá v Proseči s vybudováním terminálu pro přestup na železnici. Jinak se počítá s kompletní výměnou kolejového svršku a přebudováním na normální rozchod, zvětšením vzdálenosti trati od chodníků, opravami opěrných zdí, ale i s opětovným prodloužením tratě do centra Jablonce. Město Liberec navíc uvažuje o tom, že ze zastávky U Lomu bude odbočovat trať do sídliště Rochlice I.\n\nUvažuje se o navázání tramvajové dopravy na souběžně vedoucí železniční trať v rámci projektu Regiotram Nisa (RTN, trať RTN 1), v úseku mezi Prosečí a dolním nádražím v Jablonci by byla tramvajová trať zrušena a tramvaje převedeny na železniční trať, tramvajový systém s železničním by byl propojen také u nádraží v Liberci. V nedávné době byla ovšem ze strany ministerstva dopravy vydána zpráva, že projekt finančně nepodpoří a tak je budoucnost projektu nejistá.\n\nTramvajový úsek z Liberce do Vratislavic by měl být zdvoukolejněn, přitom by byla trať v úseku u Textilany přeložena na druhou stranu od bývalé továrny.\n\nCelá trať je úzkokolejná (rozchod 1000 mm), s několika výhybnami. Kolejnice jsou na většině trati žlábkové (v úseku Textilana - Nová Ruda jsou bezžlábkové), na některých úsecích má trať otevřený svršek. Ve všech úsecích je použito řetězovkové (zavěšované) trolejové vedení.\n\nVýhybny jsou v některých zastávkách. Ve většině výhyben se jezdí vlevo, jelikož mají ostrovní nástupiště, několik výhyben má boční nástupiště a pravostranný provoz.\n\nV úseku mezi zastávkami \"Liberec, Nová Ruda\" a \"Liberec, U Lomu\" je traťový spodek připraven pro zdvoukolejnění a přebudování na normální rozchod, na přejezdu u zastávky Nová Ruda jsou dokonce zabudované kolejnice pro oba rozchody.\n\nZajímavostí je také například poblíž zastávky Nový Svět použití ocelových tzv. Y pražců, které mají v blízkosti domů snižovat vibrace způsobované průjezdem tramvají.\n\nV části délky vede trať po straně pozemní komunikace na přidruženém zemním tělese, zpravidla v úrovni vozovky – v některých úsecích podél důležité komunikace, v některých úsecích méně významnými uličkami. Z dopravního značení není zcela zřejmé, zda mají být tyto úseky považované za tramvajový pás, tedy za trať vedenou po pozemní komunikaci, nebo za samostatnou trať. Přejezdy a vyústění jiných komunikací jsou označeny nejrůznějšími způsoby: výstražnými kříži (často jen z jedné strany), přejezdovou signalizací pro železniční přejezdy, dvoubarevnou signalizací pro silniční vozidla (svítí buď červené světlo, nebo bliká žluté světlo), klasickým značením přednosti pro křižovatky (s nestandardními dodatkovými tabulkami tvaru křižovatky) i klasickou světelnou signalizací pro křižovatky pozemních komunikací. Na jednom z přechodů přes trať je použita nestandardní signalizace, na níž buď svítí červený symbol chodce, nebo bliká žlutý signál chodce.\n\nU zastávky Lékárna se až do roku 1972 tramvajová trať křížila s železniční vlečkou.\n\nTrať z libereckého terminálu Fügnerova, který je napojen na městskou trať, vede krátce po ulici Malá Moskevská, překříží ulice Lipová a Na Pláni. Krátkým úsekem samostatné trati pokračuje do úzké obslužné uličky Mlýnská (v níž má stejnojmennou zastávku). Z ní se pak připojí na východní stranu hlavní silniční komunikace, která zde nese nejprve název Na Bídě, u jejího konce u dnes již zbořené Textilany má zastávku Textilana s výhybnou.\nDále trať pokračuje po jižní straně ulice Jablonecké až k zastávce U Lomu. Následující stoupající úsek samostatné tratě je již stavebně připraven pro zdvoukolejnění, i proto je následující zastávka s výhybnou Nová Ruda uspořádána pro pravostranný provoz.\nZa zastávkou Nová Ruda překoná trať dva železniční přejezdy (jeden přes hlavní, Jabloneckou či Tanvaldskou ulici, a druhý přes místní Východní ulici) a samostatnou tratí přes louku pokračuje k zastávce Ústav sociální péče. Dále pokračuje podél ulice U sila, zde nadjezdem překonává nový tunel s budovanou silnicí I/14, a dále prudkým klesáním, tentokrát již přímo po jihozápadním okraji ulice U Sila, se přes jednosměrnou zastávku Pivovar dostává do výhybny Lékárna.\nZ výhybny Lékárna se jako samostatná větev připojuje do světelně řízené křižovatky významných ulic Tanvaldská a Rochlická. Po jižním okraji páteřní Tanvaldské ulice projíždí celé Vratislavice přes zastávku \"Vratislavice nad Nisou kostel\". Před následující zastávkou ve vratislavické výhybně odbočuje doprava kolej do smyčky.\nDále trať pokračuje stále jižně od Tanvaldské ulice, ale před zastávkou Kyselka se již začíná od ní vzdalovat, za ní pak přechází na druhý břeh Lužické Nisy a přibližuje se k železniční trati. Prosečí prochází převážně po samostatném tělese nebo úzkou místní uličkou (U Šamotky, Za Říčkou) přes zastávku Proseč, škola (výhybna), Proseč, pošta (výhybna), Proseč, výhybna (výhybna), Nový Svět (bez výhybny) až do zastávky Zelené údolí (výhybna). V těchto místech i hlavní údolní silnice, tentokrát již s názvem Liberecká, přechází říčku a přibližuje se k tramvajové trati.\nZ výhybny Zelené Údolí se trať ještě naposledy vzdálí od silnice, prochází přes lesní úsek do zastávky Jablonec, Měnírna ve skalním zářezu, a poté se již drží jižního okraje Liberecké ulice až téměř ke konečné – bez zastávky těsně pod nádražní budovou Jablonec nad Nisou dolní nádraží, prochází ostrovní výhybnou se zastávkou Brandl (u vyústění Plynární ulice), pak ještě zastávkou Liberecká (za ní Liberecká ulice mění název na Budovatelskou) a pak prudkou zatáčkou doprava do smyčky Tyršovy sady.\n\"Kurzívou jsou uvedeny zastávky na znamení.\"\n\nOd května 2009 všechny spoje linky 11 s výjimkou zatahujících pokračují po městské trati až do zastávky Viadukt a téměř všechny spoje linky 5 končí v zastávce Rybníček (v minulosti jezdila do zastávky Viadukt jen část spojů linky 11 v ranních a odpoledních hodinách).\n\nV letech 1983, 1984 (v květnu na mostě v Zeleném údolí), 1986, 1988 a 1993 (u nádraží Proseč, již v době zkušebního provozu nové signalizace) došlo na trati k řadě srážek, některé s těžkými zraněními, způsobených nedodržením křižování ve výhybně. Teprve poté byla dokončena montáž signalizační a zabezpečovací soustavy, jejíž vývoj započal na městské trati kolem roku 1970 a na meziměstské se na její přípravě začalo pracovat v roce 1985.\n\nNa některých křižovatkách a přejezdech přes trať jsou použity klasické signály pro tramvaje podle pravidel silničního provozu, tzv. čočky. Zpravidla jsou s absolutní preferencí, t. j. pouze ubezpečují řidiče tramvají o tom, že provoz silničních vozidel je signalizací zastaven.\n\nPro řízení odjezdu tramvají z výhyben a z obratišť je použita signalizace podobná železniční: návěstidlo má čtyři plná kruhová světla, v pořadí shora oranžové, červené, zelené a bílé. Používají se tyto signály:\n\nPokud tramvaj vjede do obsazeného úseku, dojde automaticky k vypnutí trakčního proudu v úseku. Tvůrci této návěstní a zabezpečovací soustavy byli Vladimír Paleček, František Zikmund, Josef Semirád a Jan Kovač.\n\nV současné době je trať Liberec – Jablonec jednou ze čtyř meziměstských tramvajových tratí v České republice. Druhá vede z Mostu do Litvínova, třetí vede z Ostravy-Poruby do Kyjovic-Budišovic a za meziměstskou tramvajovou trať lze považovat i tramvaj z Brna do samostatného města Modřice, které leží v okrese Brno-venkov.\n\nV době rozvoje tramvajové dopravy koncem 19. století bylo meziměstských tramvajových tratí více, například první tratě na území dnešní Prahy vznikaly původně jako meziměstské.\n\n\n"}
{"id": "39847", "url": "https://cs.wikipedia.org/wiki?curid=39847", "title": "Wim Wenders", "text": "Wim Wenders\n\nWim Wenders, vlastním jménem Ernst Wilhelm Wenders, (* 14. srpna 1945 v Düsseldorfu) je německý filmový režisér, fotograf a producent.\n\nPo absolvování gymnázia studoval Wim Wenders lékařství (1963-64) a filozofii (1964-65) ve Freiburgu a Düsseldorfu. Ze školy však odešel a v roce 1966 se odstěhoval do Paříže, kde se živil jako malíř. V té době se začal zajímat o film a v roce 1967 se vrátil do Düsseldorfu, kde pracoval v pobočce United Artists. V letech 1967 až 1970 studoval Vysokou filmovou a televizní školu (HFF) v Mnichově. Současně psal filmové kritiky pro časopis \"FilmKritik\", mnichovský deník \"Süddeutsche Zeitung\" a také pro časopis \"Der Spiegel\". Koncem 60. let natočil 11 dokumentárních filmů.\n\nJeho prvním dlouhometrážním filmem a současně diplomovou prací byl film \"Summer in the City\" (Léto ve městě) věnovaný skupině Kinks. Roku 1974 založil vlastní firmu „Wim Wenders Produktion“. Nyní přednáší na Vysoké škole pro výtvarná umění v Hamburku.\n\nZa film \"Stav věcí\" z roku 1982 získal Zlatého lva na Mezinárodním filmovém festivalu v Benátkách. Zlatou palmou byl na filmovém festivalu v Cannes oceněn film \"Paříž, Texas\" (1984) natočený v amerických exteriérech. V Cannes byl také oceněn za režii filmu \"Nebe nad Berlínem\" (1987), alegorického příběhu o andělovi, který se vzdává své nesmrtelnosti a nadpřirozené moci pro pozemskou lásku.\n\nRoku 1989 mu byl udělen čestný doktorát na pařížské Sorboně, v roce 2005 byl oceněn německou cenou Pour le Mérite.\n\n\n\n\n\nBio- a filmografie\n\nInterview\n\nVideodokument\n"}
{"id": "39855", "url": "https://cs.wikipedia.org/wiki?curid=39855", "title": "Trsická lípa", "text": "Trsická lípa\n\nTrsická lípa je památný strom ve vsi Trsice, jihozápadně od Sušice. Lípa malolistá (\"Tilia cordata\") roste na návsi u křížku, v nadmořské výšce 550 m. Obvod jejího kmene měří 667 cm a koruna stromu dosahuje do výšky 32 m (měření 1998). Lípa je chráněna od roku 1985 pro svůj vzrůst, věk a jako krajinná dominanta.\n\n"}
{"id": "39857", "url": "https://cs.wikipedia.org/wiki?curid=39857", "title": "Sluhovská lípa", "text": "Sluhovská lípa\n\nSluhovská lípa je památný strom ve vsi Sluhov, severozápadně od Sušice. Přibližně 700 let stará lípa velkolistá (\"Tilia platyphyllos\") roste v centru vsi, v nadmořské výšce 590 m. Obvod jejího kmene měří 790 cm a koruna stromu dosahuje do výšky 25 m, výška koruny je 21 m a šířka koruny 12 m (měření 2000). Kmen i koruna jsou poškozené, kmen je dutý, ve 4 m se dělí na tři hlavní větve, jedna je ulomená, po ní zůstala částečně zakrytá dutina, pata stromu má mohutné kořenové náběhy. Lípa je chráněna od roku 1985 jako esteticky zajímavý strom, významný habitus, významný stářím i vzrůstem.\n"}
{"id": "39858", "url": "https://cs.wikipedia.org/wiki?curid=39858", "title": "Ivan Alexandrovič Gončarov", "text": "Ivan Alexandrovič Gončarov\n\nIvan Alexandrovič Gončarov (; Simbirsk – Sankt Petěrburg) byl ruský spisovatel. Počátky jeho tvory jsou spojeny s tzv. naturální školou, postupně však její rámec přerostl.\n\nRomány:\n\nHrdinou Strže je šlechtic Rajskij, člověk inteligentní a umělecky nadaný, který však nedokáže žádný svůj projekt dovést do konce. Rozčarován petrohradskou společností, odjíždí k příbuzným na venkov, kde poznává tři podoby ženství, symbolizující tři možnosti dalšího vývoje Ruska: babička je přísná, ale spravedlivá a ušlechtilá aristokratka, staromódní, ale velmi schopná statkářka. Sestřenice Marfinka je dobrosrdečná, poddajná a prostoduchá hospodyně, která je šťastná ve svém jednoduchém venkovském životě. Její sestra Věra je romantická a hrdá intelektuálka, která prožije tragické milostné vzplanutí k místnímu anarchistovi Volochovovi. Strž, ve které se spolu scházejí, symbolizuje temné síly, které ohrožují tradiční pořádek.\n\n\n\n"}
{"id": "39859", "url": "https://cs.wikipedia.org/wiki?curid=39859", "title": "Kenning", "text": "Kenning\n\nKenning (islandsky \"opis\"; mn. č. \"kenningar\") je ustálené, nejméně dvouslovné (ale také až sedmislovné) spojení podstatných jmen, s metaforickým významem. Tyto zdobné, básnické opisy jsou charakteristické zejména pro poetiku germánského světa, takřka výlučně jeho severozápadní části – proto je také nacházíme hlavně v staroseverské a staroanglické literatuře. Kenningy byly hojně používány především norskými a islandskými \"skaldy\" (dvorskými básníky, pěvci), v menší míře i anglosaskými \"scopy\" (obdoba skaldů). \n\nV poezii (hlavně epické, ale i lyrické) byly nepostradatelným literárním prvkem, lze se s nimi setkat i v próze (např. Snorriho Edda). Jsou důkazem a důsledkem dříve chápaného magického významu jazyka a ritualizovaného myšlení.\n\nDvouslovné, základní kenningy patřily na Severu k všeobecným znalostem člověka raného středověku. Bez toho nemohli posluchači vůbec rozumět, o čem vlastně skald či scop zpívá. Složitější, víceslovné kenningy a jejich různé propletence však už často byly novotvary, autorskými licencemi a záleželo na umu a obraznosti pěvce, jak byly vytvořeny. Čím složitější a barvitější opisy, tím vrstevnatější bylo celé vyprávění, tím více podněcovalo fantazii, dávalo poměrně jednoduchým příběhům lesk a hloubku a propojovalo je s příběhy (mýty) jinými.\n\nLze je rozdělit na 3 základní typy:\n\n\n\n\n"}
{"id": "39861", "url": "https://cs.wikipedia.org/wiki?curid=39861", "title": "Hrádecký dub", "text": "Hrádecký dub\n\nHrádecký dub je památný strom u vsi Hrádek, severozápadně od Sušice. Dub letní (\"Quercus robur\") roste u zdejšího Hrádeckého mlýnského rybníka, v nadmořské výšce 475 m. Obvod jejího kmene měří 454 cm a koruna stromu dosahuje do výšky 25 m (měření 1997). Křemelák je chráněn od roku 1978 pro svůj vzrůst a věk.\n\n\n"}
{"id": "39862", "url": "https://cs.wikipedia.org/wiki?curid=39862", "title": "Hrádecká lípa (okres Klatovy)", "text": "Hrádecká lípa (okres Klatovy)\n\nHrádecká lípa je památný strom u vsi Hrádek, severně od Sušice. Lípa velkolistá (\"Tilia platyphyllos\") roste po pravé straně silnice spojující Hrádek a Sušici, pod návrším Hrádek u sochy sv. Jana Nepomuckého v nadmořské výšce 555 m. Obvod jejího kmene měří 465 cm a koruna stromu dosahuje do výšky 23 m (měření 1977). Lípa je chráněna od roku 1978 pro svůj věk a jako krajinná dominanta.\n\n"}
{"id": "39863", "url": "https://cs.wikipedia.org/wiki?curid=39863", "title": "Integrovaný dopravní systém", "text": "Integrovaný dopravní systém\n\nIntegrovaný dopravní systém (IDS) je systém dopravní obsluhy určitého uceleného území veřejnou dopravou, zahrnující více druhů dopravy (např. městskou, regionální, železniční apod.) nebo linky více dopravců, jestliže jsou cestující v rámci tohoto systému přepravováni podle jednotných přepravních a tarifních podmínek.\n\nDoprava bývá v rámci IDS zajišťována různými dopravními prostředky: železnicí, metrem, tramvajemi, trolejbusy, autobusy, lanovkami nebo plavidly. Integrace může zahrnovat i návaznosti na cyklistickou nebo automobilovou dopravou formou P+R, B+R nebo K+R. Na dopravě v rámci IDS se mohou účastnit různí dopravci, přičemž jízdní řády jednotlivých linek v rámci IDS by měly být optimalizovány, a to bez ohledu na to, který dopravce dotyčnou linku provozuje. Cestující v integrované dopravě používají jednotné jízdenky, které lze použít v celém systému bez ohledu na dopravce a použitý dopravní prostředek. Míra a způsob integrace se však v jednotlivých IDS liší.\n\nCharakter integrovaného dopravního systému mají v podstatě i stávající systémy městské hromadné dopravy nebo systém dopravy na celostátních a regionálních železničních drahách, ale jako integrovaný dopravní systém se zpravidla označují až dopravní systémy, vzniklé rozšířením stávajícího systému městské hromadné dopravy do větší vzdálenosti od města, integrací více tradičních dopravních systémů v jednotlivých městech (tradiční městská hromadná doprava, železniční doprava, příměstské autobusové linky) nebo zavedením zónového tarifu v uceleném širším regionu.\n\nV současné době se v českých IDS zpravidla používá zejména zónový nebo pásmový tarif. To znamená, že území s integrovaným dopravním systémem se člení na jednotlivé zóny (pokud mají tvar soustředných kruhů, resp. mezikruží čili prstenců, označují se jako pásma). Pásmové rozdělení území IDS je výhodnější v případě menšího území s jednou městskou aglomerací uprostřed, u kterého v okrajových částech převládají radiální přepravní proudy. Rozdělení na zóny je vhodnější v území s více regionálními centry a větším podílem mezizónové přepravy.\n\nZa první integrovaný dopravní systém podobného typu bývá označován ten, který vznikl roku 1965 v Hamburgu v Německu. Další vznikl roku 1972 v Mnichově u příležitosti zprovoznění páteřní linky S-Bahnu. Zpočátku byly organizátorské firmy společenstvím dopravců, kolem roku 1996 došlo k reorganizaci veřejné dopravy a organizátorské firmy přešly z vlastnictví dopravců do společného vlastnictví objednatelů dopravy, tedy měst, spolkových zemí a okresů.\n\nV České republice začaly být integrované dopravní systémy vytvářeny až začátkem 90. let 20. století.\n\nV současné době existují v České republice zejména tyto integrované dopravní systémy (v některých případech je ovšem diskutabilní, zda dopravní systém označovaný jako integrovaný má skutečně charakter IDS; jednotlivé systémy se také nacházejí v různém stupni integrace). Kromě velkoplošných integrovaných systémů existují i mnohé lokální přesahy městských hromadných doprav za hranice města či dohody dopravců o vzájemném uznávání jízdenek.\n\n\nVětšina integrovaných dopravních systémů je organizována prostřednictvím společností či příspěvkových organizací zřízených vesměs kraji, z nichž většina je sdružena v České asociaci organizátorů veřejné dopravy, některé kraje organizují dopravu přímo a v této asociaci zastoupení nemají.\n\nSdružení pro dopravní telematiku v roce 2008 v rámci projektu zpracovaného pro Ministerstvo dopravy navrhlo, aby se Ministerstvo dopravy ČR stalo garantem tzv. národního dopravního standardu, který by zahrnul a respektoval již existující systémy platebně identifikačních systémů ve veřejné dopravě a vytvoření jednotné platformy celoplošných nebo nadregionálních jízdenkových produktů, která je podle zpracovatele v prostředí ČR poptávána. Jednotný standard přináší potřebu centrálního systému, který musí zajišťovat jednotnou evidenci karet, akceptačních zařízení, klíčové hospodářství a evidenci zakázaných karet. Zatím se iniciativou zdola objevují regionální řešení interoperability několika přilehlých systémů pro platbu a odbavení cestujících, ale v ČR stále neexistue celoplošný standard a strategická koncepce. (v minulosti se hovořilo i o tzv. Národní dopravní kartě).\n\nObčanské sdružení Centrum pro efektivní dopravu, které reprezentují Pavel Adámek a Michal Drábek, v roce 2010 publikovalo na svém webu vizi prioritních směrů dopravní politiky, v níž jako čtvrtý z 8 bodů uvedlo vytvořit celostátní integrovaný systém podle vzoru Švýcarska. Ve státní dopravní politice ani ve snahách jednotlivých krajů se však podobná snaha výrazněji neprojevuje.\n\n\nV Německu, Rakousku a Švýcarsku existuje mnoho integrovaných dopravních systémů, zpravidla se nazývají dopravní svaz (Verkehrsverbund).\n\nTarifní pásma jsou v německých aglomeracích označována jako zóny – například v Drážďanech, Mnichov používá i pojem \"Ring\" (okruh) a někde je dělení provedeno do šestiúhelníků připomínajících včelí plástve, německy \"Wabe\" (množné číslo \"Waben\") – např. Mannheim nebo Würzburg.\n"}
{"id": "39865", "url": "https://cs.wikipedia.org/wiki?curid=39865", "title": "Konspirační teorie", "text": "Konspirační teorie\n\nKonspirační teorie (spiklenecká teorie, teorie spiknutí) je původně neutrální označení pro jakékoli tvrzení o kriminálním nebo politickém spiknutí. Termín ale časem nabyl pejorativního významu a je používán téměř výlučně pro odkazování na okrajové teorie, které vysvětlují historické nebo současné události jako výsledek tajného spiknutí skupiny mocných činitelů. Zastánci konspiračních teorií obvykle tvrdí, že touto skupinou jsou vlády, tajné služby, mocné korporace nebo mezinárodní organizace, tajné spolky, představitelé určitých národů či náboženství nebo i mimozemské civilizace.\n\nSamo použití pojmu „konspirační teorie“ je do jisté míry problematické, protože tento termín používají především skeptici a odpůrci teorií spiknutí v hanlivém smyslu a hodnocení naivního omylu. Označí-li mluvčí nějaké tvrzení jako „konspirační teorii“, pak tím obvykle dává najevo, že je považuje za smyšlené a nepodložené. Termín bývá tedy používán jako automatické zamítnutí tvrzení, které je považováno za směšné, nesprávné, paranoidní, neopodstatněné, bizarní či iracionální.\n\nDaniel Pipes definuje konspirativismus jako „mentalitu, tendenci hledat klíč k dění v působení skrytých sil, víru ve spiknutí jako hybnou sílu historie“.\n\nKonspirativistický názor předpokládá svět, který se řídí plánem. To se projevuje ve třech podstatných principech obsažených v téměř každé konspirační teorii:\n\nTeorii spiknutí nelze falzifikovat, čímž ji lze odlišit od racionální kritiky. Teorie spiknutí je uzavřený systém idejí; zastánci konspiračních teorií odmítají protichůdné důkazy s tím, že jsou nedůvěryhodné, protože je mohli podvrhnout samotní spiklenci.\n\nPetr Zídek soudí, že k přitažlivosti konspiračních teorií přispívá touha po nalezení jednoduché příčiny komplikovaných a těžko vysvětlitelných událostí, a poznamenává, že „[s]piklenecké teorie je velmi obtížné racionálně vyvracet, protože pracují s neverifikovatelnými fakty, volně směšují pravdu a fikci, pomíjejí vše, co jim protiřečí, a ze správných předpokladů odvozují falešné důsledky.“\n\nPodle skeptiků z klubu Sysifos kořeny prvních konspirační teorií sahají až k Velké francouzské revoluci, nicméně podobné společenské jevy se objevovaly v podobě mýtů a fám již dlouho předtím. Zdrojem obecně je zkratkovité hledání příčiny společenských jevů. V tom je dílčím projevem obecné tendence lidské přičítat jevy a události světa působení osob, která je zdrojem náboženství a pověr vůbec.\n\nPrvní známou publikovanou konspirační teorií jsou \"Paměti ukazující dějiny jakobínství\" (\"\"), jejichž první svazek vydal v roce 1798 jezuita Augustin Barruel. Francouzskou revoluci považoval za spiknutí zednářů, bavorských iluminátů a osvícenských filozofů. Všeobecně známý pamflet \"Protokoly sionských mudrců\" z roku 1903 pak popisuje židovské spiknutí, jehož cílem má být ovládnutí světa.\n\nV době, kdy byla masová média převážně státní, vznikaly také konspirační teorie předpokládající využití politické cenzury, například popírání holocaustu.\n\nKonspirační teorie se před masovým rozšířením internetu a kabelové televize šířily hlavně tištěnou formou v okrajových malonákladových publikacích. Podle politologa Michaela Barkuna konspirační teorie, jež byly omezené na okrajové publikum, pronikají zhruba od 90. let 20. století do mainstreamu a populární kultury. (Příkladem mohou být televizní seriál \"Akta X\" nebo thrillery Dana Browna.) Zejména Internet má na šíření konspiračních teorií velký vliv: nejen značně usnadňuje sdílení textů, ale také přispívá k tomu, že dosud oddělené konspirace se propojují do „superkonspirací“. Barkun definuje superkonspirace jako složené konstrukce, ve kterých je hierarchicky propojeno více konspirací. Na vrcholu konspirativní hierarchie je vzdálená, ale všemocná síla ovládající (silou či klamem) méně mocné aktéry. Příkladem takové superkonspirace je Nový světový řád\n\nObjevilo se několik teorií o závažných kauzách zdravotních ohrožení: Výskyty E.Coli v produktech řetězce \"Chipotle Mexican Grill\" měly být podle některých komentátorů cílenou biologickou zbraní a virus Zika byl způsoben zmutovanými komáry v britském výzkumném středisku Oxitec. Za úmrtími celebrit Prince a Merle Haggard podle jiné teorie stáli organizátoři Chemtrails, protože Prince stopy za letadly v jedné ze svých písní zmiňuje.\n\nJiné pochybnosti vyvolávají obavy o osobní soukromí. Magazín Fortune například na svých stránkách rozebral problémy ve statistikách, které měly vést k tajnému špehování díky technologiím Apple. Někteří zase varovali před spiknutím za Pokémon Go, herním hitem, který využívá map Google Earth a podle zastánců konspirační teorie má mapovat čínské armádní technologie.\n\nPopulární kultura mnohé konspirační teorie reflektuje a Flat Earth Society kupříkladu začala propagovat myšlenku placaté země. Přibrala také řady skeptiků, kteří se snaží poukázat na jednoduchost konstrukce konspirační teorie. YouTube vzdělávací kanály se v poslední době zapojily do veřejné diskuse, tím, jak se často soustředily na boření konspiračních teorií ohledně škodlivé vakcinace. Přestože počet lékařů, kteří by zastávali teorie jako spojení mezi autismem a vakcínami, je zanedbatelný, prezident USA Donald Trump vyjádřil v době volební kampaně podporu těmto hnutím na Twitteru. Někteří novináři uvádí, že vzestup Donalda Trumpa je právě mimo jiné spojen s možností zpochybňovat autority odborné veřejnosti pomocí těchto nových médií, které dávají prostor neodborným posudkům. Donald Trump podobně vystupoval proti zdraví-škodlivým modifikovaným potravinám a snahám o zastavení globálního oteplování, přestože u obojího vědecký konsensus jasně stojí na opačné straně.\n\nDiskuse však neminuly ani české prostředí. V rozhovoru pro ČT z roku 2010 uvedl exministr zahraničí Karel Schwarzenberg, že za konspirační teorie považuje i spekulace ohledně účelu konferencí světových osobností Bilderberg. Bilderberg sice například uveřejňuje seznam pozvaných hostů, jelikož jsou ale samotné prezentace veřejně nepřístupné, někteří kritici současného Západního světa, jako například Nigel Farage, začali prohlašovat, že na něm jsou schvalovány důležité dohody.\n\nJako \"konspirační\" bývají zpravodajci nejčastěji uváděny tyto konstrukty: \n\nPodle českého psychologa a neurologa Cyrila Höschla souvisí víra v konspirační teorie, stejně jako obecně víra či magické myšlení v geneticky daném lidském sklonu vysvětlovat kauzalitu. Konspirační teorie jsou podle něho také úspěšné proto, že rádi „vyprávíme příběhy“, a proto, že lidé si neuvědomují objektivně vysokou pravděpodobnost například číselných shod mezi dvěma událostmi.\n\nNa serveru Psychologie.cz publikovala psychoterapeutka Bc. Mgr. Nela Wurmová teorii o tom, že lidé přijímají konspirační teorie především protože:\nUrčitou roli ve vytváření konspiračních teorií může mít také apofenie, lidská tendence vidět zdánlivé vzorce v náhodných datech. „Pověrčivé“ chování je lidem přirozené a bylo dokonce pozorováno i u zvířat. Holubi v B. F. Skinnerových experimentech mačkali tlačítka ve snaze dostat odměnu, neboť očekávali souvislost, vyhledávali tedy, podobně jako lidé, skrytou kauzalitu (viz Operantní podmiňování).\n\nExistují také názory, že konspirační teorie pomáhají utvrzovat ego držitele, protože je v rámci společnosti výjimečný, „ten, kdo to prokoukl“. Takto lze také do jisté míry vysvětlit, proč má každá konspirační teorie oproti jiné nepřeberně mnoho vedlejších větví, které se v rámci přijímané teorie uchylují ještě k užší skupině „vyvolených“.\n\nChristopher Hitchens označuje konspirační teorie za „zbytkové výplody demokracie“, tedy za nevyhnutelné důsledky velkého množství informací obíhajícího kolem velkého množství lidí.\n\nKonspirativní úvahy mohou být emocionálně naplňující, pokud zasadí příchozí události do lépe morálně čitelného kontextu. Příjemce teorie může přisuzovat morální zodpovědnost za emočně silnou situaci jasně vymezené skupině jedinců. A hlavně, součástí této skupiny není sám vyznavač. Vyznavač konspirační teorie se může cítit omluven za jakoukoli politickou či morální zodpovědnost, bez ohledu na to, jestli je skutečným zdrojem vzniklé škody chyba vysokých institucí, či celé společnosti.\n\nPodobně, Roger Cohen, v rámci otevřené vzdělávací akce pro New York Times navrhl koncept „zajetí mysli... uchýlení se ke konspirační teorii, protože je to konečné útočiště bezmocných. Pokud nemůžeš změnit svůj vlastní život, musí svět kontrolovat větší síly.“\n\nPokud je zodpovědné chování předcházeno \"vhodnými\" sociálními podmínkami, nebo prostě existují události mimo schopnosti jednotlivce, konspirační teorie usnadňuje vyplavení emocí nebo naopak emocionální uzavření, které tyto emocionální \"výzvy\" potřebují. Stejně jako morální panika se konspirační teorie mohou tímto způsobem šířit především ve společnostech, které zažívají sociální izolaci či ztrátu politické moci.\n\nSociologický historik Holger Herwig řekl při zkoumaní německých vysvětlení pro vznik 2. světové války: „Toto jsou události, kterým je nejtěžší porozumět, protože přitahují největší pozornost vypravěčů mýtů a šarlatánů.“\n\nStandardní proces je možno rozdělit na množství vlivů. Na úrovni jedince, naléhavé psychologické potřeby mohou ovlivnit proces a do jisté míry naše univerzální mentální systémy mohou vytvořit epistematické „slepé skvrny“. Na úrovni společnosti mohou také historické faktory celý proces urychlovat přiřazením uspokojujících významů, více či méně problematických.\n\nAlternativním vysvětlením je, že konspirační teorie mohou vzniknout kdykoliv se na veřejnost dostane údaj, který nekoresponduje se základní interpretací událostí. V tomto smyslu, konspirativní teorie mohou „slepé skvrny“ v oficiálním vysvětlení diskutabilních událostí pouze odhalit.\n\nFrancouzský sociolog Bruno Latour navrhuje, že rozšíření konspiračních teorií v masových médiích je možná způsobe částečně přetrvávající pronikavou přítomností teorií na způsob marxismu ve akademickém prostředí od 70. let.\n\nLatour poznamenává, že 90% současné společenské kritiky ve akademickém prostředí zobrazuje jeden či dva přístupy, kterým říká „faktická pozice“ a „vysněná pozice“: Faktická pozice je anti-fetišistická, argumentující, že „objekty víry“ (jako náboženství či umění) jsou většinou koncepty, které přitahují moc; Latour konstatuje, že ti, kteří tento přístup používají, vykazují předsudky vůči dogmatickým domněnkám jako těm „vědecky podporovaným“, zatímco holá fakta o situacích a korektní metodologii jsou pro ně velice důležitá. Vysněná pozice tvrdí, že jednotlivci jsou ovládnuti, většinou skrytě a nevědomě externími silami (jako ekonomika či gender). Latour z toho vyvozuje, že každý z těchto dvou přístupů v akademickém prostředí vede k vyhrocenější (názorově odlišnější) situaci. „Vidíte nyní, proč je tak skvělý pocit mít kritickou mysl?“ ptá se Latour, nehledě na to, který z těchto táborů obhajujete, „Nikdy se nemůžete mýlit!“\n\nLatour říká, že taková společenská kritika byla přivlastněna těmi, kteří se popisují jako konspirační teoretici, včetně skeptiků globálního oteplování a hnutí 9/11 Truth movement: „Možná beru konspirační teorie příliš vážně, ale mám obavy, že zjistím, že v těchto šílených směsicích hloupých věr existují puntíčkářské požadavky na důkazy a svobodu užívání silných vysvětlení společenské Země Nezemě, jedné z mnoha zbraní společenské kritiky“.\n\nMichael Kelly, žurnalista pro \"Washington Post\" a kritik levicových i pravicových protiválečných hnutí zavedl termín „společná paranoia“ za účelem popsat politické sbíhání levého a pravého politického spektra ohledně protiválečných témat a občanských svobod, které, jak řekl, byly motivované společnou vírou v konspiraci či společným protivládním pohledem.\n\nPrůzkumy ukazují, že pokud lidé tíhnou k jedné konspirační teorii, pravděpodobně jich přijmou více. Podle serveru Psychologie.cz je míra nedůvěřivosti vůči médiím tak velká, že lidé byli v průzkumech ochotni zaškrtnout dokonce i víru v konspirační teorie, které se vzájemně vylučovaly (čím více respondenti inklinovali k teorii, že princezna Diana byla zavražděna příslušníky tajné služby MI6, tím spíše také zaškrtli víru v teorii, že princezna Diana při nehodě nezemřela). \n\nRozšíření konspiračních teorií ale vede ke všeobecnému zpochybnění dat pocházejících z veřejných médií , viz šíření teorií o teroristických útocích 11. září 2001: Přestože podle CBS věřilo v roce 2006 21% Američanů, že za útoky z 11. září stála Al-Káida a Bushova vláda nic neskrývala, 65% uvedlo, že něco skrývala, ale povětšinou mluvila pravdu a 8% procent si sdělilo, že Bushova vláda povětšinou o událostech lhala, s časem se nedůvěra zvyšovala (měřeno do roku 2006) . Vůbec pochybnosti o celém útoku má 60% Američanů.\n\nV ČR viní tehdejší americkou vládu z událostí 11. září 12% lidí, 76% procent Čechů vinu přikládá Al-Káidě. \n\nDůvěru v konspirační teorie také ovlivňuje názorová náklonnost ke zdroji spiknutí. Podle průzkumu Fox až 28% Rusů nevěřilo, že Američané přistáli na Měsíci, zatímco mezi Američany bylo jen asi 6% skeptiků. Podle průzkumu pro WorldOpinionPoll.org zase vládu USA vinili nejvíce (viz obrázek) například Palestinci či Mexičané, Izrael zase vinili Jordánci či Egypťané. Nicméně průzkum neodhalil žádnou korelaci s informovaností obyvatel dané země.\n\nPrimární názorová zaujatost ovlivnila také například pseudovědy 19. století, které zdůvodňovaly diskriminaci žen v technických oborech menším objemem hlavy nebo v teorii evoluce, která bylo poprvé odmítnuta největšími církevními představiteli doby a následně se rozšířilo především mezi věřícími. Dalším příkladem může být spor o Rukopisy Královédvorský a Zelenohorský, kde pravdivost rukopisů obhajovali především Češi.\n\nPodle holandské studie také mají tendenci přijímat konspirační teorie především představitelé radikálnějších politických názorů, ať už pravicových či levicových.\n\nPodle Public Policy Polling mají mezi Američany konspirační teorie následující zastoupení:\nMíru důvěry jednotlivce ve výrok lze zidealizovaně vyjádřit pomocí subjektivní Bayesovské pravděpodobnosti jako\n\nformula_1\n\nkde:\n\nPokud \"P\"(\"I\"|\"V\") > \"P\"(\"I\"|¬\"V\") je \"P\"'(\"V\") > \"P\"(\"V\") a informaci \"I\" je možné považovat za důkaz pravdivosti (\"evidence\") výroku \"V\". Konspirační teorie vznikají při nerespektování pravidel zacházení s \"evidencí\", např. použití absence příznaku jako důkaz toho, že jev nastane. Za mnohými konspiračními teoriemi může také stát chyba, kdy není dodrženo, že čím složitější výrok, tím je nepravděpodobnější. Svou roli hraje také apofenie a tendence domnívat se, že vše, co se děje, sleduje nějaký cíl.\n\nKritéria, podle kterých lze posuzovat věrodnost dané teorie, mohou být:\n\nV Česku existuje celá řada médií šířící konspirační teorie. Mezi největší z nich patří zpravodajský server osud.biz či propagační web konspirační teorie o vládnoucích mimozemšťanech vesmirnilide.cz. V ČR jsou aktivní ale i média snažící se bourat mýty vzniklé zpochybňováním tradičních vědeckých či racionalistických vysvětlení, jako například Český klub skeptiků Sisyfos. Ten anticenou Bludný balvan ocenil již mnoho zastánců konspiračních teorií v ČR, mezi nimi i režiséra, youtubera a vyznavače východních filozofií Igora Chauna či Karla Gotta. Populární zpěvák Karel Gott totiž pro média opakovaně vyjádřil svůj příznivý názor o rozvržení politické moci ve smyslu Nového Světového Řádu. Poté co se stal svědkem ničivé vlny cunami, která v roce 2004 zasáhla pobřeží Indického oceánu, sdělil několika novinářům svůj názor, že za pohromou stály nějaké temné síly, lidé, kterým se katastrofa hodila.\n\nVětšina dnešních seriózních českých médií se ke konspiračním teoriím staví skepticky, nicméně některé kontroverzní teorie jako ty o dávných mimozemšťanských návštěvnících od Ericha von Dänikena byly v Česku prezentovány prostřednictvím populárně naučného televizního programu Prima Zoom v sérii Vetřelci dávnověku. \n\nZdá se ale, že konspirační teorie mají své přívržence ve všech vrstvách společnosti. V prosinci roku 2014 čeští politici za ČSSD Zdeněk Škromach a Michal Hašek sdíleli článek zdroje ruské propagandy Aeronet.cz o rozhovoru s údajným bývalým pracovníkem mediální agentury popisující manipulaci s veřejným míněním. \n\nUž za husitských dob byla vedena diskuze nad teorií tehdy významných šlechticů Jana II. z Rožmberka a Zdeňka ze Šternberka, podle kterých se král Jiří z Poděbrad spikl s husitskou šlechtou a nechal otrávit mladého katolického krále Ladislava Pohrobka, aby se po něm trůnu ujal opět umírněný husita. Z novodobých výzkumů Emanuela Vlčka kosterních pozůstatky Ladislava Pohrobka ale vyplývá, že příčina smrti byla jedna z forem leukémie. Přesto je dodnes možno Jiřího z Poděbrad v některých německých dějepisných učebnicích nalézt jako spiklence a královraha. \n\nS rozvojem českých věd v první fázi národního obrození pak bylo jednou z největších náplní prvních českých vědců (především humanitních) předat pravdivé výpovědi o české minulosti v jejich historiografických publikacích jako Jungmannova \"Historie literatury české aneb soustavný přehled spisů českých s krátkou historií národu, osvícení a jazyka\" (1825).\n\nV době národního obrození byl v Českých zemích veden spor o pravdivost \"nově nalezených\" rukopisů Zelenohorského a Královédvorského. Takové podvrhy ovšem vznikaly po celé Evropě (viz Jaro Evropských národů). V té době to ještě nebyl spiklenecký spor, nicméně dnešní obhájci Rukopisů po roce 1989 už údajně považují dnešní bohemistické organizace za záměrně rozhodnuté nepřijímat důkazy pro pravost Rukopisů. \n\nV současné době je také zpochybňována spontánnost Sametové revoluce v roce 1989. Podle politika a bývalého disidenta Petra Cibulky odehrála v režii sovětské vojenské služby GRU a tajné policie KGB, jejímiž agenty byla podle něj většina porevolučních politiků. Naopak současnou KSČM vydávaný deník Haló noviny tvrdí, že „Sametový převrat byl v režii světového kapitálu a světovému kapitálu také polistopadová politická šmíra poctivě sloužila. Nemohla jinak, neboť by nevládla. Jejím posláním byl laciný výprodej socialismu a tomuto poslání dostála.“ \n\n\n\n"}
{"id": "39867", "url": "https://cs.wikipedia.org/wiki?curid=39867", "title": "Klementinum", "text": "Klementinum\n\nKlementinum (dříve psáno \"Clementinum\"), bývalá jezuitská kolej, je rozlehlý komplex barokních budov nedaleko Karlova mostu na Starém Městě v Praze. Po Pražském hradě je Klementinum druhý nejrozsáhlejší stavební celek v Praze. Je sídlem Národní knihovny České republiky, která areál s výjimkou kostelů spravuje. Patří mezi národní kulturní památky České republiky.\n\nKlementinum zaujímá významné postavení v dějinách meteorologie. Zdejší meteorologická pozorování začala v polovině 18. století a systematicky jsou zaznamenávána od roku 1775, což z nich činí nejdelší souvislou řadu pozorování ve střední Evropě.\n\nKlementinum má svůj název podle kostela sv. Klimenta, který je poprvé zmiňován k roku 1227. Stal se součástí dominikánského kláštera, kde působila i řádová škola, která získala po založení Karlovy univerzity dokonce statut generálního studia. Klášter byl vypálen za husitských válek a po jejich skončení jen částečně obnoven. Vznik dnešního Klementina je spojen s příchodem Tovaryšstva Ježíšova (jezuitů) do českých zemí roku 1556. Toto strategicky výhodné místo u paty Karlova mostu a při hlavní komunikaci již předtím vybral pro založení pražského sídla jezuitů a koleje Petr Canisius, řádový provinciál pro Německo, Rakousko a české země. Zpustlé budovy kláštera dostali jezuité darem od krále Ferdinanda I., poslední dominikáni dostali náhradou opuštěný klášter klarisek Na Františku.\n\nPrvních 12 bratří přišlo do Prahy 18. dubna 1556. Bratří vytvořili první konvent a dali si upravit západní křídlo budovy, zvané po přestavbě \"Canisium\". Kolej byla oficiálně založena 20. června, vyučování v provizorních podmínkách bylo zahájeno již 7. července. Prvním rektorem byl Ursmar Goisson z Lutychu. Již v letech 1576–1577 bylo postaveno nové školní křídlo, roku 1581 byl položen základní kámen kostela sv. Salvátora, v letech 1590–1597 byla postavena tzv. Vlašská kaple. V období do roku 1620 získali jezuité koupí nebo darem 32 sousedních měšťanských domů, 7 dvorů a 2 zahrady. Další výstavba pokračovala až po skončení třicetileté války. V raně barokním slohu byla přibližně v letech 1653–1684 dostavěna západní část areálu: k tzv. Staré koleji (při Karlově ulici) přibyla tzv. Nová kolej (podél Křižovnické a Platnéřské ulice), byl postaven tzv. letní refektář. V této době bylo Klementinum také vybaveno první splachovací kanalizací v Praze.\n\nNovou stavební etapu představuje období 1709–1726, kdy byl celý areál dokončen ve stylu vrcholného baroka. Vzniklo spojovací křídlo mezi kolejí a kostelem sv. Salvátora, byl vybudován nový kostel sv. Klimenta, v roce 1719 byla zahájena stavba východní části koleje (při Seminářské ulici a Mariánském náměstí). Byla postavena Zrcadlová kaple (1722–1724) a Astronomická věž. V té době již mělo Klementinum druhou věž, zvanou hodinová.\n\nVelkoryse pojatý areál nepotřeboval větší úpravy až do odchodu řádu roku 1773. Dílčími úpravami prošel v období klasicismu v 19. století a na počátku 20. století. Rozsáhlá rekonstrukce a stavební úpravy byly provedeny až v letech 1924–1936.\n\nJezuité v Klementinu provozovali svoji školu, roku 1616 povýšenou na univerzitu, která byla protiváhou (soupeřem) tehdy protestantské Karlovy univerzity. V roce 1618 byli jezuité reformátory z Prahy vypovězeni. Po svém brzkém návratu v roce 1620 po Bílé hoře jim byla v rámci pokračující rekatolizace svěřena v roce 1622 i správa Karlovy univerzity. Roku 1638 byly právnická a lékařská fakulta od jezuitské koleje odděleny a bylo jim vráceno Karolinum. I když v roce 1654 došlo k opětnému sloučení v univerzitu Karlo-Ferdinandovu, v Klementinu zůstaly jen fakulty filozofická a teologická. Od počátku své existence budovala jezuitská kolej svou knihovnu a v roce 1622 sem byla přemístěna knihovna Karlových kolejí. Jezuité v Klementinu provozovali také tiskárnu, kterou získali koupí od dědiců Daniela Adama z Veleslavína. Významnou pozornost věnovali jezuité vědeckým disciplinám (od roku 1722 zde byla zvláštní matematicko-astronomická studia, matematické muzeum a později astronomická observatoř). V areálu se také nacházela lékárna s laboratoří. Již za jezuitů se v Klementinu konaly přednášky Stavovské inženýrské školy, která zde sídlila až do roku 1786.\n\nPo zrušení jezuitského řádu v roce 1773 Klementinum využívala sekularizovaná univerzita. Knihovna byla prohlášena dekretem Marie Terezie z 6. února 1777 veřejnou \"c. k. Universitní knihovnou\". Do rozdělení Karlo-Ferdinandovy univerzity na českou a německou v roce 1882 v Klementinu dále sídlily filozofická a teologická fakulta, kde se vyučovalo především, ne-li výlučně, německy. Po rozdělení zde zůstala pouze česká část. Univerzita převzala i klementinskou observatoř. Tiskárna zůstala v Klementinu i po odchodu jezuitů, byla přejmenována na Tiskárnu normální školy a teprve v roce 1786 se přestěhovala do Konviktské ulice. V roce 1775 se do části Klementina nastěhoval arcibiskupský seminář, který zde fungoval až do roku 1929. V roce 1796 si v jiné části areálu zřídila \"Společnost vlasteneckých přátel umění\" obrazárnu, základ pozdější Národní galerie. V letech 1799–1886 zde působila Akademie výtvarného umění. Své sídlo mělo v Klementinu v letech 1805–1883 také Akademické gymnázium, kde vyučovali mj. Josef Jungmann a Václav Kliment Klicpera a kde studovala řada budoucích básníků a spisovatelů.\n\nRoku 1923 rozhodlo ministerstvo školství a národní osvěty, že má celý areál sloužit knihovně. V roce 1924 československý stát odkoupil část Klementina od pražského arcibiskupství a byly zahájeny stavební úpravy pro potřeby knihovny za vedení architekta Ladislava Machoně. Některé trakty byly zvýšeny o patro a do nadstaveb byla umístěna skladiště, přibyla novostavba čítárny (dnes hala služeb). Východní křídlo bylo upraveno pro \"Knihovnu vysokých škol technických\", která se do Klementina nastěhovala po odstěhování filozofické fakulty roku 1935 a sídlila zde až do roku 2009, kdy se přestěhovala již jako \"Národní technická knihovna\" do nové budovy. Při těchto úpravách byla v traktu u Mariánského náměstí vybudována nová velká studovna, pro niž byl malířem B. Čílou restaurován historický dřevěný strop bývalého jezuitského divadla. Univerzitní pracoviště opouštěla areál postupně až do roku 1946.\n\nKnihovna sídlící v Klementinu, původně univerzitní, změnila v průběhu let několikrát své jméno. Od roku 1990 se jmenuje Národní knihovna České republiky, Je knihovnou s univerzálním knihovním fondem zaměřeným na potřeby vysokých škol univerzitního typu a vědeckých pracovišť v oblasti společenských a přírodních věd, kultury a umění. Na základě práva povinného výtisku shromažďuje a v národním konzervačním fondu uchovává vše, co bylo vydáno na území České republiky.\nKlementinum vstoupilo do dějin také účastí svých studentů na bojových akcích v letech 1648 a 1848. Když v roce 1648 napadli Prahu Švédové, velký podíl na tom, že se jim nepodařilo dostat se přes Karlův most do Starého Města, měla studentská legie vedená otcem jezuitou Jiřím Plachým. Tyto události připomíná socha studenta na prvním nádvoří. V revolučním roce 1848 bylo Klementinum centrem červnového povstání. Studenti opevnění v Klementinu dokonce zajali prezidenta českého gubernia hraběte Lva Thuna - propustili ho teprve po naléhání Palackého a Šafaříka. Barikády v Klementinu stavěli studenti i v průběhu pražského květnového povstání v roce 1945.\n\nKlementinum leží na rozlehlé nepravidelné parcele ohraničené ulicemi Platnéřská, Křižovnická, Karlova, Seminářská a Mariánským náměstím. Celková rozloha včetně kostelů je 19 041 m², celková zastavěná plocha bez kostelů je 10 355 m² (13 012 m² i s kostely). Komplex tvoří několik traktů dvou- až třípatrových budov obklopujících pětici nádvoří, dva kostely a dvě kaple.\n\n\n\nStavební celek navrhl a v letech 1654–1669 začal stavět Carlo Lurago, kterého pro zaneprázdnění vystřídal jeho synovec Francesco Lurago, ve stavbě pokračoval Giovanni Domenico Orsi. Tehdy byla vybudována v raně barokním slohu západní část koleje, tvořená čtyřmi křídly. Západní křídlo do Křižovnické ulice má průčelí zdobené pilastry a štukovou výzdobou (v letech 1924–1925 byla tato část zvýšena a do vikýřů byly umístěny plastiky Otto Gutfreunda). Z této doby pochází i původní hlavní portál Klementina, kterým se vstupuje od Karlova mostu na první nádvoří, dnes podle sochy \"Pražského studenta\" od Josefa Maxe (z roku 1847) nazývané Studentské, a také kašna na Révovém nádvoří. Druhá etapa výstavby probíhala v letech 1709–1726. Mezi architekty a staviteli se uvádějí Pavel Ignác Bayer (tiskárna), František Maxmilián Kaňka a Kilián Ignác Dientzenhofer (východní křídlo, sv. Salvátor, Astronomická věž, Zrcadlová kaple - autor projektů není bezpečně znám, ale Dientzenhofer je považován za pravděpodobnějšího) a Giovanni Antonio Lurago. Bohatě zdobené je průčelí do Mariánského náměstí. Nad portálem s toskánskými sloupy, jímž se odtud vchází do posledního (čtvrtého) nádvoří, je mohutný balkón a velké okno s heraldickou výzdobou, štít zdobí socha sv. Ignáce z Loyoly. Na tomto nádvoří stojí pomník matematika a astronoma Josepha Steplinga od Ignáce Platzera v podobě amorka. Čtvrté nádvoří odděluje od třetího nádvoří (hospodářského dvora) budova Zrcadlové kaple. V jejím sousedství se nad střechy Klementina zvedá Astronomická věž zakončená sochou Atlanta nesoucího nebeskou sféru, která pochází z dílny Matyáše Bernarda Brauna. Ze stejné dílny je socha sv. Jana Nepomuckého zdobící průčelí na nároží Karlovy a Seminářské ulice. Vchod do Klementina z Karlovy ulice vede do druhého nádvoří, k němuž přiléhá novodobá přístavba dnešní haly služeb.K pozoruhodnostem Klementina patří řada dochovaných slunečních hodin - jsou umístěné vždy v horním patře budov Révového a Studentského nádvoří a hospodářského dvora, další se nacházejí na Astronomické věži.\n\nVe 21. století oživilo venkovní prostory Klementina několik moderních skulpturː na 2. nádvoří u vchodu do Národní knihovny \"Dívka s vlaštovkou\" Magdaleny Poplawské a \"Strom\" Lukáše Raise, na kašně Révového nádvoří \"Čtenáři\" Michala Trpáka.\n\nKlementinský areál sloužil jednak osobním a liturgickým potřebám samotných jezuitů, jednak potřebám výuky a vědecké činnosti. Bylo zde i hospodářské zázemí. Účelům odpovídala i výzdoba jednotlivých prostor.\n\nBohatě zdobené štukaturou i nástropní výmalbou jsou chodby západního křídla při Křižovnické ulici: obrazy v kartuších jsou dílem jezuity Heřmana Schmidta a zobrazují výjevy ze života sv. Ignáce z Loyoly (34 obrazů v přízemí) a sv. Františka Xaverského (34 obrazů v 1. patře). Nástropní malby se zachovaly i v některých místnostech prvního patra. V této budově byla i menší kaple sv. Jana Nepomuckého, z níž po poslední přestavbě zůstal jen výklenek s rokokovým oltářem na hlavním schodišti. (Původně mělo Klementinum ještě další menší kapli, sv. Eligia, která při přestavbách zcela zanikla.) Schodiště bylo dříve vyzdobeno několika sochami - archandělů Michaela a Rafaela a jezuitských svatých.\n\nZ vnitřních prostor budov první etapy stavby vyniká velikostí i výzdobou tzv. letní refektář, který přiléhá ke kvadratuře a dnes slouží jako všeobecná studovna Národní knihovny. Prostor přesahuje až do 1. patra, je zaklenut valenou klenbou s devíti páry lunetových výsečí na konzolách s karyatidami. Klenbu refektáře zdobí alegorické postavy 16 ctností zasazené do plošných výklenků. Čelní stěnu pokrývá olejomalba \"Svatba v Káni galilejské\", kterou podle návrhu Andrey Pozza provedl jeho žák Kryštof Tausch. Na protější stěně je freska zobrazující \"Návštěvu Krista v domě Lazarově\" (pravděpodobně dílo jezuitského malíře Jana Kubena), před níž stojí 6 m vysoká rokoková kachlová kamna z roku 1762. Původně zde byl také cyklus 34 obrazů s portréty slavných jezuitů od Jana Jiřího Heinsche, který se však nedochoval. Za pozornost stojí i předsíň refektáře se dvěma mramorovými lavaby (jedno z nich je dílem Jana Jiřího Bendla).\nI pokud nepočítáme kostely a kaple, nachází se v prostorách Klementina, které vznikly až v první polovině 18. století, několik hodnotných interiérů vyzdobených ve stylu vrcholného baroka. Barokní sál, který se rozkládá v patře nad Zrcadlovou kaplí, byl od počátku určen pro knihovnu. Jde o knihovnu dvoupodlažního typu s ochozem. Knihovní otevřené skříně s regály stojí mezi zdobenými sloupy, střídavě hladkými a kroucenými, se zlacenými korintskými hlavicemi. Šlo o první knihovnu v Čechách s freskovou výzdobou klenby. Hlavní freska představuje \"Chrám moudrosti\" s iluzívní kopulí, vedlejší zobrazují \"Apollóna na hoře Parnas\" a \"Proměnění Páně na hoře Tábor\". Autorem fresek je Jan Hiebel, který vyzdobil i Zrcadlovou kapli. V sále se vystavují historické glóby pocházející z klementinských sbírek.\n\nFreskovou a štukovou výzdobu mají i dva menší sály, nazývané Starý a Nový matematický sál (nyní jsou součástí hudebního a rukopisného oddělení). Původně sloužily pro klementinské muzeum, hlavní tematikou výzdoby je vedle matematických věd zejména astronomie. Autorem štukatur je Bernardo Spinetti.\n\nOd roku 2010 probíhá postupná rekonstrukce objektů. Jejím cílem je zmodernizovat budovy pro účely knihovny a zároveň zachovat a obnovit historické a kulturní hodnoty a zvýšit společenskou prestiž. V roce 2019 vstupuje revitalizace do 3. etapy. Prostory Klementina by měly nabídnout kromě sídla Národní knihovny též stylovou kavárnu, kongresový/přednáškový sál, galerijní prostory a knihkupectví.\n\nKlementinum má dějinný význam i pro rozvoj věd, zejména matematiky, astronomie a meteorologie. Vědám se věnovali jezuité i profesoři univerzity.\n\nV roce 1722 byla založena zvláštní řádová matematicko-astronomická studia, postavena Astronomická věž a zřízeno tzv. \"Matematické muzeum\" – \"Museum mathematicum Collegii Clementini\" (jedno z prvních v Evropě)\".\" Muzeum se kromě sbírkové činnosti staralo i o výuku; zda k výuce používalo i Astronomickou věž, o tom je málo informací. Muzeum je spojeno se jménem Jana Kleina, mechanika, astronoma a jeho správce. Muzejní sbírky byly podle inventáře na svou dobu všestranné, kromě přístrojů a předmětů souvisejících s matematickými vědami a astronomií se zde nacházely i různé kuriozity, přírodniny, umělecká díla a exotické památky z cest řádových misionářů. Po zrušení tovaryšstva byly sbírky zčásti rozprodány (v dražbě je například pro své \"Museum technologicum\" zakoupil pražský vydavatel J.Schönfeld), z větší části byly ponechány univerzitě. Muzeum bylo zrušeno roku 1785, sbírkové předměty byly předány jiným institucím. Část sbírek se později soustředila v Národním muzeu v Praze.\n\nV Astronomické věži byla v letech 1751-52 z iniciativy matematika, fyzika a astronoma Josepha Steplinga zřízena observatoř. Kromě astronomie se observatoř zabývala též meteorologií.\n\nSystematická meteorologická měření a pozorování byla v Klementinu prováděna již od roku 1752. Od roku 1775 je zaznamenával astronom Antonín Strnad, Steplingův žák a pozdější rektor Karlovy univerzity. Jde o nejdelší souvislou řadu pozorování ve střední Evropě. Od 1. ledna 1784 se zde měří teploty 3× denně již podle moderních kritérií, což pro klimatologii představuje cenný zdroj informací o stavu počasí a podnebí. Od r. 1804 přibylo i měření dešťových srážek. Po 2. světové válce byla observatoř přičleněna k Českému hydrometeorologickému ústavu.\n\n\n\n\n\n\n"}
{"id": "39873", "url": "https://cs.wikipedia.org/wiki?curid=39873", "title": "Ropný šok", "text": "Ropný šok\n\nK ropnému šoku dochází, když poptávka po ropě převýší její nabídku. Příčiny mohou být různé, od logistických problémů po politické důvody.\n\nRopná krize v roce 1973 začala v říjnu 1973, kdy členové Organizace arabských zemí vyvážejících ropu vyhlásili ropné embargo. Embargo bylo zaměřeno na národy vnímané jako podporující Izrael během války v Jom Kippuru. Počátečními cílenými zeměmi byly Kanada, Japonsko, Nizozemsko, Spojené království a Spojené státy americké, přičemž embargo se později rozšířilo i na Portugalsko, Rhodesii a Jižní Afriku. Na konci embarga v březnu 1974 vzrostla cena ropy téměř o 400 %, z 3 USD za barel na téměř 12 USD po celém světě; Americké ceny byly výrazně vyšší. Embargo způsobilo ropnou krizi nebo „šok“ s mnoha krátkodobými a dlouhodobými dopady na globální politiku a globální ekonomiku. Později byl nazýván „prvním ropným šokem“, následovaným ropnou krizí z roku 1979, nazvanou „druhým ropným šokem“.\n\nV roce 1969 americká domácí produkce ropy nemohla držet krok s rostoucí poptávkou. V roce 1925 tvořila ropa jednu pětinu americké spotřeby energie; v době, kdy začala druhá světová válka, byla třetina amerických energetických potřeb pokryta ropou. Ropa začala nahrazovat uhlí jako preferovaný zdroj paliva. Ropa se využívala na vytápění domů a výrobu elektřiny, a bylo to jediné palivo, které mohlo být použito pro leteckou dopravu. V roce 1920 tvořila americká ropná pole téměř dvě třetiny světové produkce ropy. V roce 1945 se americká produkce zvýšila na něco přes dvě třetiny. USA byly schopny samostatně uspokojit své energetické potřeby v desetiletí mezi lety 1945 a 1955, koncem padesátých let však dovážely 350 milionů barelů ročně, většinou z Venezuely a Kanady. V roce 1973 americká výroba klesla na 16,5% celosvětové produkce. \n\nNáklady na těžbu ropy na Středním východě byly dostatečně nízké, aby společnosti mohly dosáhnout zisku i přes americký tarif na dovoz ropy. Toto ublížilo tuzemským producentům ropy v místech jako Texas a Oklahoma, kteří prodávali ropu za ceny podporované tarify, a nyní museli konkurovat levné ropě z oblasti Perského zálivu. První americké firmy, které využily nízkých výrobních nákladů na Středním východě, byly Getty, Standard Oil of Indiana, Continental Oil a Atlantic Richfield. V roce 1959 prezident Dwight D. Eisenhower prohlásil: „Dokud bude ropa na Středním východě nadále tak levná, jak je, pravděpodobně můžeme udělat jen málo pro snížení závislosti západní Evropy na Středním východě.“ Nakonec, na příkaz nezávislých amerických producentů, Eisenhower uvalil kvóty na zahraniční ropu, která by zůstala na místě mezi lety 1959 a 1973. Kritici to nazvali „vypusťte Ameriku jako první“. Někteří učenci věří, že politika přispěla k poklesu domácí produkce ropy v USA na začátku sedmdesátých let. Zatímco americká produkce ropy klesala, domácí poptávka rostla zároveň, což vedlo k inflaci a stabilně rostoucímu indexu spotřebitelských cen mezi lety 1964 a 1970.\n\nPřebytečná výrobní kapacita USA v letech 1963 až 1970 klesla ze 4 milionů barelů za den na přibližně 1 milion barelů za den, čímž se zvýšila americká závislost na zahraničních dovozech ropy [8]. Když Richard Nixon nastoupil do úřadu v roce 1969, pověřil George Shultze, aby stál v čele výboru, který by přezkoumal program kvót Eisenhowerovy éry. Shultzův výbor doporučil, aby byly kvóty zrušeny a nahrazeny tarify, ale Nixon se rozhodl tyto kvóty ponechat kvůli silné politické opozici. Nixon uvalil cenový strop na ropu v roce 1971, protože poptávka po ropě rostla a výroba klesala, což zvýšilo závislost na zahraničních dovozech ropy, protože spotřebu podpořily nízké ceny. V roce 1973 oznámil Nixon konec systému kvót. V letech 1970 až 1973 se americký dovoz surové ropy téměř zdvojnásobil a v roce 1973 dosáhl 6,2 milionu barelů denně. Až do roku 1973 udržovala hojnost dodávek ropy tržní cenu nižší než zveřejněná cena.\n\nOrganizace zemí vyvážejících ropu (The Organization of the Petroleum Exporting Countries, OPEC) byla založena pěti zeměmi produkujícími ropu na bagdádské konferenci 14. září 1960. Pět zakládajících členů OPEC bylo Venezuela, Irák, Saúdská Arábie, Írán a Kuvajt. OPEC byla organizována poté, co ropné společnosti snížily zveřejněnou cenu ropy, ale zveřejněná cena ropy zůstala v letech 1961 až 1972 trvale vyšší než tržní cena ropy. \n\nV roce 1963 ovládlo Sedm sester (ropné společnosti) 86% ropy vyprodukované zeměmi OPEC, ale se vzestupem „nezávislých ropných společností“ v roce 1970 klesl podíl sedmi sester na 77 %. Vstup tří nových producentů ropy – Alžírska, Libye a Nigérie – znamenal, že v roce 1970 obchodovalo na Středním východě 81 ropných společností. \n\nNa počátku šedesátých let se k OPEC připojily Libye, Indonésie a Katar. OPEC byl obecně považován za neúčinný, dokud politická turbulence v Libyi a Iráku nezvýšila jejich postavení v roce 1970. Navíc zvyšující se sovětský vliv poskytoval zemím produkujícím ropu alternativní způsoby přepravy ropy na trh. \n\nPodle Teheránské cenové dohody z roku 1971 byla zveřejněná cena ropy zvýšena a v důsledku poklesu hodnoty amerického dolaru vůči zlatu byla přijata určitá protiinflační opatření. \n\nV září 1973 Richard Nixon řekl: „Ropa bez trhu, jak se pan Mossadegh dozvěděl před mnoha lety, nenadělá zemi moc dobroty“, odkazoval na znárodnění íránského ropného průmyslu z roku 1951.\n\n15. srpna 1971 Spojené státy jednostranně vytáhly Bretton Woods Accord. USA opustily standard pro směnu zlata, přičemž hodnota dolaru byla navázána na cenu zlata a všechny ostatní měny byly navěšeny na dolar, jehož hodnota byla ponechána na vzestupu a poklesu podle tržní poptávky. \n\nKrátce nato následovala Británie a vznášela libru šterlinků. Ostatní průmyslově vyspělé země následovaly svůj vlastní měn. Předpokládajíc, že ​​hodnoty měn by se po určitou dobu pohybovaly nepředvídatelně, industrializované země zvýšily své rezervy (rozšířením své peněžní zásoby) v částkách mnohem vyšších než dříve. Výsledkem bylo oslabení dolaru a měn ostatních průmyslových zemí. Protože cena ropy byla stanovena v dolarech, skutečný příjem producentů ropy klesl. V září 1971 vydal OPEC společné komuniké, v němž uvedl, že od té doby budou ceny ropy stanovovat jako pevné množství zlata. \n\nTo přispělo k „ropnému šoku“. Po roce 1971 OPEC pomalu upravoval ceny tak, aby odrážely toto znehodnocení. Od roku 1947 do roku 1967 rostla cena ropy v dolarech o méně než dvě procenta ročně. Až do ropného šoku zůstala cena ve srovnání s ostatními měnami a komoditami poměrně stabilní. Ministři OPEC nevyvinuli institucionální mechanismy pro aktualizaci cen v souladu s měnícími se tržními podmínkami, takže jejich skutečné příjmy zaostávaly. Veliký nárůst cen v letech 1973–1974 do značné míry vrátil své ceny a odpovídající příjmy na úroveň Bretton Woods, pokud jde o komodity, jako je zlato. \n\nArabské země produkující ropu se pokusily použít ropu jako páku k ovlivnění politických událostí při dvou příležitostech – první byla Suezská krize v roce 1956, kdy Spojené království, Francie a Izrael napadly Egypt. Během konfliktu Syřané sabotovali jak trans-arabský plynovod, tak i ropovod Irák – Baniyas, což přerušilo dodávky ropy do západní Evropy. Druhý případ nastal, když v roce 1967 vypukla válka mezi Egyptem a Izraelem, ale navzdory pokračujícímu egyptskému a syrskému nepřátelství proti Izraeli, embargo trvalo jen několik měsíců. Většina učenců souhlasí s tím, že embargo z roku 1967 bylo neúčinné. \n\nAčkoli někteří členové Organizace arabských zemí vyvážejících ropu (Organization of Arab Petroleum Exporting Countries, OAPEC) podporovali použití ropy jako zbraně k ovlivnění politického výsledku arabsko-izraelského konfliktu, Saúdská Arábie byla tradičně nejsilnějším zastáncem oddělování ropy od politiky. Na druhé straně Alžírsko, Irák a Libye důrazně podporovaly použití ropy jako zbraně v konfliktu. Arabské noviny jako egyptský Al-Ahram, libanonský An-Nahar a irácký Al-Thawra historicky podporovaly použití ropy jako zbraně.\n\n6. října 1973 Egypt zaútočil na linii Bar Lev na Sinajském poloostrově a Sýrie zahájila ofenzívu v Golanských výšinách, které byly Izraelem obsazeny během šestidenní války v roce 1967. 12. října 1973 americký prezident Richard Nixon schválil operaci Nickel Grass, leteckou dopravu zbraní a zásob do Izraele, jako nahradu za Izraelské materiální ztráty poté, co Sovětský svaz začal posílat zbraně do Sýrie a Egypta. Následující den, 17. října, arabští producenti ropy snížili produkci o 5 % a zavedli ropné embargo proti spojencům Izraele: Spojeným státům, Nizozemsku, Rhodesii, Jižní Africe a Portugalsku. Saúdská Arábie s embargem souhlasila až po příslibu Nixona ve výši 2,2 miliardy dolarů ve vojenské pomoci Izraeli. Embargo bylo doprovázeno postupným měsíčním snižováním výroby – do prosince byla výroba snížena na 25 % zářijových úrovní. To přispělo k celosvětové recesi a zvýšenému napětí mezi Spojenými státy a jejími evropskými spojenci, kteří USA poskytli pomoc Izraeli, když vyprovokovali embargo. [28] OAPEC požadoval úplné izraelské stažení ze všech teritorií za hranicí příměří z roku 1949. \n\nEmbargo trvalo od října 1973 do března 1974. Vzhledem k tomu, že se izraelské síly neodstoupily od příměří v roce 1949, většina učenců věří, že embargo bylo neúspěchem. Roy Licklieder ve své knize Politická moc a Arabská ropná zbraň z roku 1988 dospěl k závěru, že embargo bylo neúspěchem, protože země, na které se embargo zaměřilo, nezměnily svou politiku ohledně arabsko-izraelského konfliktu. Licklieder věřil, že jakékoli dlouhodobé změny byly způsobeny zvýšením zveřejněné ceny ropy OPEC, a nikoli embargem OAPEC. Daniel Yergin naproti tomu prohlásil, že embargo „přepracovává mezinárodní ekonomiku“.\n\nZ dlouhodobého hlediska ropné embargo změnilo povahu politiky na Západě směrem k většímu průzkumu, výzkumu alternativní energie, úsporám energie a restriktivnější měnové politice, aby bylo možné lépe bojovat proti inflaci. \n\n1973 chronologie světového trhu s ropou\n\nleden 1973 - krach akciového trhu v letech 1973–74 začíná v důsledku inflačního tlaku a kolapsu peněžního systému.\n\n23. srpna 1973 - v přípravě na válku Yom Kippur se saúdský král Faisal a egyptský prezident Anwar Sadat setkávají v Rijádu a tajně sjednávají dohodu, podle níž Arabové použijí „ropnou zbraň“ jako součást vojenského konfliktu.\n\n6. října - Egypt a Sýrie útočí na izraelské pozice na Yom Kippuru, což začíná arabsko-izraelskou válku v roce 1973.\n\nnoc 8. října – Izrael zahajuje plnou jadernou výstrahu. Kissinger je o tom informován ráno 9. října a Spojené státy začnou Izrael znovu zásobovat.\n\n8. - 10. října - jednání OPEC s hlavními ropnými společnostmi o revizi, Teheránské cenové dohody z roku 1971 selhaly.\n\n12. října - Spojené státy zahajují operaci Nickel Grass, strategický letecký dopravce, který poskytuje Izraeli náhradní zbraně a zásoby. Toto následovalo zásobováním arabskou stranu Sovětským svazem.\n\n16. října - Saúdská Arábie, Írán, Irák, Abú Dhabí, Kuvajt a Katar zvyšují zveřejněné ceny o 17% na 3,65 $ za barel a oznamují snížení produkce. \n\n17. října - Ministři ropy OAPEC souhlasí s použitím ropy k ovlivnění západní podpory Izraele. Doporučili embargo na nevyhovující státy a nařídili snížení vývozu.\n\n19. října - Nixon žádá Kongres o poskytnutí odpovídající 2,2 miliardy dolarů v nouzové pomoci Izraeli, což vyvolá kolektivní arabskou reakci. Libye okamžitě prohlásí embargo na vývoz ropy do USA. Následující den následuje Saúdská Arábie a další arabské státy produkující ropu.\n\n26. října - Yomkippurská válka končí\n\n5. listopadu - Arabští výrobci oznámili snížení produkce o 25%. Další 5% snížení je ohroženo.\n\n23. listopadu - Arabské embargo je rozšířeno na Portugalsko, Rhodesii a Jižní Afriku.\n\n27. listopadu - Nixon podepisuje zákon o nouzovém přidělení ropy, který povoluje kontrolu cen, výroby, alokace a marketingu.\n\n9. prosince - arabští ministři ropy souhlasí s dalším pětiprocentním snížením produkce pro nepřátelské země v lednu 1974.\n\n25. prosince - arabští ministři ropy zruší lednové snížení produkce. Saudský ministr ropy Ahmed Zaki Yamani slibuje zvýšení výroby OPEC o deset procent.\n\n7. - 9. ledna 1974 - OPEC se rozhodne zmrazit ceny do 1. dubna.\n\n18. ledna - Izrael podepisuje dohodu o stažení, a tak se stáhne zpět na východní stranu Suezského průplavu.\n\n11. února - Kissinger představil plán nezávislosti projektu pro energetickou nezávislost USA.\n\n12. - 14. února - Pokrok v arabsko-izraelském rozpojení vyvolává diskusi o ropné strategii mezi hlavami států Alžírska, Egypta, Sýrie a Saúdské Arábie.\n\n5. března - Izrael stáhne poslední ze svých jednotek ze západní strany Suezského průplavu.\n\n17. března - arabští ministři ropy, s výjimkou Libye, oznamují ukončení amerického embarga.\n\n31. května - diplomacie Kissingera uzavřela dohodu o uvolnění na syrské frontě.\n\nprosinec 1974 - Pád burzy cenných papírů v letech 1973–74 končí.\n\nOkamžité ekonomické důsledky\n\nMuž v čerpací stanici čte o systému přídělu benzinu v odpoledních novinách; na pozadí je uvedeno, že není k dispozici žádný benzín. 1974\n\nDůsledky embarga byly okamžité. OPEC donutil ropné společnosti, aby drasticky zvýšily platby. Cena ropy se do roku 1974 čtyřnásobně zvýšila z 3 USD na téměř 12 USD za barel (75 USD za metr krychlový), což odpovídá 2018 dolaru k nárůstu ceny ze 17 na 61 USD za barel. \n\nToto zvýšení cen mělo dramatický dopad na země vyvážející ropu, protože země Blízkého východu, které byly dlouho ovládány průmyslovými mocnostmi, byly považovány za země, které převzaly kontrolu nad životně důležitou komoditou. Národy vyvážející ropu začaly hromadit obrovské bohatství.\n\nČást příjmů byla vydána ve formě pomoci dalším nerozvinutým národům, jejichž ekonomiky byly zachyceny mezi vyššími cenami ropy a nižšími cenami svých vlastních vývozních komodit, a to při klesající západní poptávce. Hodně šlo na nákupy zbraní, které zhoršily politické napětí, zejména na Blízkém východě. Saúdská Arábie utratila v následujících desetiletích přes 100 miliard dolarů za pomoc při šíření své fundamentalistické interpretace islámu, známé jako Wahhabismus, po celém světě, prostřednictvím náboženských charitativních organizací, jako je al-Haramainova nadace, která často také rozdělovala finanční prostředky násilným sunnitským extremistickým skupinám, jako je jako Al-Káida a Taliban. \n\nKontrola oleje se stala známou jako „olejová zbraň“. Přišlo ve formě embarga a omezení výroby z arabských států. Zbraň byla zaměřena na Spojené státy, Velkou Británii, Kanadu, Japonsko a Nizozemsko. Tyto cílové vlády si uvědomily, že jejich záměrem je tlačit je k pro-arabštějšímu postavení. Výroba byla nakonec snížena o 25%. Dotčené země však neprovedly dramatické změny politiky. \n\nVe Spojených státech vědci tvrdí, že již před rokem 1973 již existovalo dohodnuté řešení založené na rovnosti mezi oběma stranami. Možnost, že by se Blízký východ mohl stát další konfrontací supervelmoci s SSSR, byla pro USA více než ropa. Dále, zájmové skupiny a vládní agentury, které se více obávaly energie, nebyly pro Kissingerovu nadvládu žádným zápasem. V americké produkci, distribuci a narušení cen „byly odpovědné za recese, období nadměrné inflace, snížené produktivity a nižšího ekonomického růstu.“ Někteří vědci považují 1973 za „cenový šok“ a doprovázející roky 1973–74 krach akciového trhu jako první diskrétní událost od Velké hospodářské krize, která má trvalý dopad na americkou ekonomiku. \n\nEmbargo mělo negativní vliv na americké hospodářství tím, že vyvolalo okamžité požadavky na řešení hrozeb americké energetické bezpečnosti. Na mezinárodní úrovni se zvýšením cen změnilo konkurenční postavení v mnoha průmyslových odvětvích, jako jsou automobily. Makroekonomické problémy sestávaly z inflačních i deflačních dopadů. Embargo nechalo ropné společnosti hledat nové způsoby, jak zvýšit zásoby ropy, a to i v drsném terénu, jako je Arktida. Hledání ropy a rozvoj nových polí obvykle vyžadovalo pět až 10 let před významnou produkcí. \n\nČlenské státy OPEC zvýšily vyhlídky na znárodnění podílů ropných společností. Především Saúdská Arábie znárodnila Aramco v roce 1980 pod vedením saúdského ministra ropy Ahmeda Zaki Yamaniho. Jak následovaly ostatní země OPEC, příjem kartelu stoupal. Saúdská Arábie provedla řadu ambiciózních pětiletých rozvojových plánů. Největší začal v roce 1980, financován 250 miliardami dolarů. Ostatní členové kartelu se také účastnili významných programů hospodářského rozvoje.\n\nPrůměrná americká maloobchodní cena za galon běžného benzínu vzrostla o 43% z 38,5 ¢ v květnu 1973 na 55,1 ¢ v červnu 1974. Státní vlády požádaly občany, aby nevystavovali vánoční světla. Oregon úplně zakázal vánoční a komerční osvětlení. Politici požadovali národní program přidělování benzínu. Nixon požádal maloobchodníky s benzínem, aby dobrovolně neprodávali benzín v sobotu večer nebo v neděli; 90% vlastníků čerpacích stanic vyhovělo, což způsobilo dlouhé řady motoristů, kteří chtěli doplnit svá auta, zatímco mohli.\n\nEmbargo nebylo v celé Evropě jednotné. Z devíti členů Evropského hospodářského společenství (EHS) Nizozemsko čelilo úplnému embargu, Spojené království a Francie obdržely téměř nepřerušené dodávky (poté, co USA odmítly povolit používat jejich letiště a embargo na zbraně a dodávky jak Arabům, tak i Izraelci), zatímco dalších šest čelilo částečným omezením. Spojené království bylo tradičně spojencem Izraele a vláda Harolda Wilsona podporovala Izraelce během šestidenní války. Jeho nástupce, Ted Heath, obrátil tuto politiku v roce 1970 a vyzval Izrael, aby se stáhl na hranice před rokem 1967.\n\nEHS nebylo schopno dosáhnout společné politiky během prvního měsíce embarga. Po zahájení embarga a zvyšování cen vydal prohlášení 6. listopadu. To bylo široce viděno jak pro-arabistické, podporující Franco-britskou linii ve válce. OPEC řádně zrušilo embargo od všech členů EHS. Nárůst cen měl v Evropě mnohem větší dopad než embargo.\n\nPřestože bylo embargo relativně neovlivněno, Spojené království přesto čelilo vlastní ropné krizi - řada stávek uhelných dolů a pracovníků železnice v zimě 1973–74 se stala hlavním faktorem změny vlády. Heath požádal Brity, aby v zimě zahřívali ve svých domech pouze jednu místnost. Ve Velké Británii, Německu, Itálii, Švýcarsku a Norsku bylo v neděli zakázáno létání, řízení a plavba lodí. Švédsko přiděluje benzín a topný olej. Nizozemsko uvalilo tresty odnětí svobody pro ty, kteří využívali více než jen příděl elektřiny. \n\nO několik měsíců později se krize zmírnila. Embargo bylo zrušeno v březnu 1974 po jednáních na Washingtonském ropném summitu, ale účinky přetrvávaly po sedmdesátá léta. Cena energie dolaru se v následujícím roce opět zvýšila, a to díky oslabující konkurenční pozici dolaru na světových trzích.\n\nCenové kontroly a příděly\n\nObchodníci s benzínem v Oregonu zobrazovali známky vysvětlující politiku vlajky v zimě 1973–74.\n\nCenové kontroly prohloubily krizi v USA. Systém omezil cenu „starého oleje“ (to, co již bylo objeveno) a zároveň umožnil prodej nově objevené ropy za vyšší cenu, aby se podpořila investice. Předvídatelně byl starý olej stažen z trhu, což vedlo k většímu nedostatku. Pravidlo také odrazovalo od vývoje alternativních energií. Účelem pravidla bylo podpořit průzkum ropy. Nedostatek byl řešen příděly (jako v mnoha zemích). Motoristé čelili dlouhým linkám na čerpacích stanicích začátkem léta 1972 a zvyšováním do léta 1973. \n\nV roce 1973 jmenoval Nixon Williama E. Simona jako prvního správce Federálního energetického úřadu, krátkodobé organizace vytvořené za účelem koordinace reakce na embargo. Simon přidělil státům stejné množství domácí ropy pro rok 1974, které každý spotřeboval v roce 1972, který pracoval pro státy, jejichž populace se nezvyšovala. V jiných státech byly linky na benzínových stanicích běžné. Americká automobilová asociace uvedla, že v posledním týdnu v únoru 1974 nemělo 20% amerických benzínových paliv žádné palivo. \n\nZvláštní liché přidělování povolilo vozidlům s poznávacími značkami, které mají jako poslední číslici liché číslo (nebo poznávací značku marnosti), nakupovat plyn pouze v lichých dnech měsíce, zatímco ostatní mohou nakupovat pouze v sudých dnech. V některých státech byl k označení dostupnosti benzínu na čerpacích stanicích používán tříbarevný vlajkový systém - zelený pro neřízenou dostupnost, žlutý pro omezený / přidělený prodej a červený pro vyprodané zásoby. \n\nRazítka benzínového přídělu vytištěná Úřadem rytiny a tisku v roce 1974, avšak nepoužívaná\n\nPřidělení vedlo k násilným incidentům, když se řidiči kamionů v prosinci 1973 rozhodli udeřit na dva dny kvůli omezeným zásobám, které Simon přidělil pro svůj průmysl. V Pensylvánii a Ohiu byli nezasažující kamiony zastřeleny stávkujícími kamiony a v Arkansasu byly kamiony nezasažených napadeny bombami. \n\nAmerika ovládala cenu zemního plynu od padesátých let. S inflací sedmdesátých lét, cena byla příliš nízká povzbudit hledání nových rezerv. Americké zásoby zemního plynu se zmenšily z 237 bilionů v roce 1974 na 203 bilionů [potřeba objasnění] v roce 1978. Řízení cen se nezměnilo, navzdory opakovaným požadavkům prezidenta Geralda Forda na Kongres. \n\nAby se snížila spotřeba, byl v roce 1974 na základě zákona o nouzové dálniční energetické ochraně uložena maximální rychlost 88 km / h. Vytváření strategických ropných rezerv bylo zahájeno v roce 1975 a v roce 1977 byl vytvořen odbor energetiky na úrovni kabinetu, následovaný národním energetickým zákonem z roku 1978. 28. listopadu 1995, Bill Clinton podepsal zákon, který ukončil federální rychlostní limit a umožňující státům obnovit jejich předchozí maximální rychlostní limit.\n\nCeloroční letní čas byl implementován od 6. ledna 1974 do 27. října 1975, s přestávkou mezi 27. říjnem 1974 a 23. únorem 1975, kdy země dodržovala standardní čas. Tento krok vyvolal významnou kritiku, protože donutilo mnoho dětí, aby před východem slunce cestovaly do školy. Předchozí pravidla byla obnovena v roce 1976. \n\nKrize vyvolala výzvu k úspoře energie, zejména kampaň Rady pro reklamu, která používala slogan „Neplýtvej“. Mnoho novin obsahovalo reklamy představující výřezy, které se přidělávaly ke spínačům osvětlení a zněly \"Poslední ven, Zhasni světlo: Neplýtvej \".\n\nV roce 1980 již nebyly vyráběny vozy s rozvorem 130 palců (3,3 m) a celkovou hmotností v průměru 4 541 kg. Výrobci automobilů začali v kompaktních autech postupně vyřazovat tradiční rozvržení pohonu předních motorů / zadních kol ve prospěch lehčích konstrukcí pohonu předních motorů / předních kol. Vyšší procento automobilů nabízí efektivnější čtyřválcové motory. Domácí výrobci automobilů také začali nabízet také palivově úspornější osobní automobily.\n\nAčkoli to legislativa neupravovala, užívání závodních aut bylo omezeno. V roce 1974 NASCAR zkrátil všechny závodní vzdálenosti o 10%; zrušeny byly závody Daytona a závod Sebring.\n\nV roce 1976, kongres vytvořil program, který pomáhat majitelům domů a nájemcům s nízkými příjmy snížit vytápění zkvalitněním izolace objektů. \n\nEnergetická krize vedla k většímu zájmu o energii z obnovitelných zdrojů, jadernou energii a domácí fosilní paliva. Brazilská vláda v roce 1975 realizovala svůj projekt „Proalcool“ (pro-alkohol), který mísil ethanol s benzínem pro pohonné hmoty.Izrael byl jednou z mála zemí, na které se embargo nestahovalo, protože na Sinaji byl dostatek zásob ropy. \n\nV Japonsku způsobila ropná krize transformaci ekonomiky od průmyslové výroby závislé na ropu a více se začalo investovat do průmyslových odvětví, jako je elektronika. Japonci také z ropné krize profitovali. Díky jejim automobilům, které byly úsporné, si velmi rychle našli cestu na americký trh a to způsobilo pokles prodeje amerických automobilů, který trval do 80. let.  \n\nZápadní centrální banky se rozhodly výrazně snížit úrokové sazby, aby podpořily růst, a rozhodly, že inflace je sekundární záležitostí. Ačkoli to byl v té době ortodoxní makroekonomický předpis, výsledná stagflace překvapila ekonomy a centrální bankéře. Někteří nyní považují tuto politiku za prohloubení a prodloužení nepříznivých účinků embarga. Nedávný výzkum tvrdí, že v období po roce 1985 se ekonomika stala odolnější vůči zvyšování cen energie. \n\nCenový šok vytvořil velké deficity běžných účtů v ekonomikách dovážejících ropu. Byl vytvořen recyklační mechanismus, jehož prostřednictvím byly přebytečné prostředky OPEC směrovány přes kapitálové trhy na Západ, aby financovaly schodky běžných účtů. Fungování tohoto mechanismu vyžadovalo uvolnění kapitálových kontrol v ekonomikách dovážejících ropu. Znamenalo to začátek exponenciálního růstu západních kapitálových trhů. \n\nKrize měla zásadní dopad na mezinárodní vztahy a vytvořila roztržku v rámci NATO. Některé evropské národy s Japonskem se snažily oddělit od zahraniční politiky Spojených států na Blízkém východě, aby se vyhnuly cílenému bojkotu.  Aby se vyřešilo napětí, Nixonova administrativa zahájila mnohostranná jednání s bojovníky. Zařídili, aby se Izrael stáhl ze Sinajského poloostrova a Golanských výšin. 18. ledna 1974, americký státní tajemník Henry Kissinger sjednal stažení izraelských jednotek z částí Sinajského poloostrova. Slib dohodnutého urovnání mezi Izraelem a Sýrií stačil přesvědčit arabské producenty ropy, aby zrušili embargo v březnu 1974 a znovu během energetické krize v roce 1979.\n\nV roce 2004 odtajněné dokumenty odhalily, že USA byly natolik rozrušené vzestupem cen ropy a byly zpochybněny nedostatečně rozvinutými zeměmi, že na konci roku 1973 krátce zvážily vojenskou akci, aby násilně obsadily ropná pole na Středním východě. Ačkoli nebyl uveden žádný výslovný plán, rozhovor mezi americkým ministrem obrany Jamesem Schlesingerem a britským velvyslancem ve Spojených státech Lordem Cromerem odhalil, že mu Schlesinger řekl, že „už mu nebylo jasné, že USA nemohou použít sílu“. Britský premiér Edward Heath byl touto vyhlídkou tak znepokojen, že nařídil odhad britských zpravodajských informací o úmyslech USA, který dospěl k závěru, že Amerika „by mohla zvážit, že by nemohla tolerovat situaci, kdy by USA a její spojenci byli na milost a nemilost malé skupiny nepřiměřených zemí “a že by upřednostňovali rychlou operaci, která by zabavila ropná pole v Saúdské Arábii a Kuvajtu, a možná i v Abú Dhabí, pokud by bylo rozhodnuto o vojenské akci. Ačkoli sovětská reakce na takový čin by pravděpodobně nezahrnovala sílu, inteligence varovala\n\nZápadní Evropa začala přecházet z pro-Izraele na více pro-arabských politik. Tato změna napjala západní alianci. USA, které dovážely pouze 12% své ropy ze Středního východu (ve srovnání s 80% pro Evropany a více než 90% pro Japonsko), zůstaly pevně oddány Izraeli. Procento americké ropy, která pochází ze zemí sousedících s Perským zálivem, zůstalo v průběhu desetiletí stabilní a v roce 2008 to bylo o něco více než 10%. \n\nSe zavedeným embargem mnoho rozvinutých zemí změnilo své politiky týkající se arabsko-izraelského konfliktu. Jednalo se o Spojené království, které odmítlo povolit Spojeným státům používat britské základny a Kypr k přepravě zdrojů na přepravu do Izraele, spolu se zbytkem členů Evropského společenství. \n\nKanada se posunula směrem k více pro-arabské pozici poté, co se nespokojenost projevila vůči většinou neutrální pozici Kanady. “Na druhé straně, po embargu kanadská vláda se rychle posunula opravdu k arabskému postavení, přes jeho nízkou závislost na oleji Středního východu.” \n\nAčkoli postrádalo historické spojení se Středním východem, Japonsko bylo zemí nejvíce závislou na arabské ropě. 71% jeho dovážené ropy pocházelo ze Středního východu v roce 1970. Dne 7. listopadu 1973 vyhlásily saúdskoarabské a kuvajtské vlády Japonsko za „nepřátelskou“ zemi, aby ji povzbudily ke změně své politiky. V prosinci došlo k 5% snížení produkce, což způsobilo paniku. 22. listopadu Japonsko vydalo prohlášení „tvrdící, že Izrael by se měl stáhnout ze všech území, která v roce 1967 anektovala, obhajovat palestinské sebeurčení a vyhrožovat, že přehodnotí svou politiku vůči Izraeli, pokud Izrael tyto předpoklady nepřijme“. Do 25. prosince bylo Japonsko považováno za stát přátelský k Arabům.\n\nPřed embargem představovala geopolitická soutěž mezi Sovětským svazem a Spojenými státy v kombinaci s nízkými cenami ropy, která bránila nezbytnosti a proveditelnosti alternativních zdrojů energie, arabským státům finanční zabezpečení, mírný hospodářský růst a nepřiměřené mezinárodní vyjednávací sílu. \n\nRopný šok narušil stávající vztahy mezi arabskými zeměmi, USA a SSSR. V té době byly Egypt, Sýrie a Irák spojeny se SSSR, zatímco Saúdská Arábie, Turecko a Írán (plus Izrael) se spojily s USA.\n\nObavy z hospodářské nadvlády ze zvýšené sovětské těžby ropy se po sovětské invazi do Afghánistánu v roce 1979 změnily v obavy z vojenské agresivity, které státy Perského zálivu obrátily směrem k USA kvůli bezpečnostním zárukám proti sovětské vojenské akci.\n\nInvaze SSSR do Afghánistánu byla pouze jedním z příznaků nejistoty v regionu a vyznačovala se také zvýšeným americkým prodejem zbraní, technologií a přímou vojenskou přítomností. Saúdská Arábie a Írán se staly stále více závislé na amerických bezpečnostních zárukách při řízení jak vnějších, tak vnitřních hrozeb, včetně zvýšené vojenské konkurence mezi nimi kvůli zvýšeným příjmům z ropy. Oba státy soupeřily o dominanci v Perském zálivu a pomocí zvýšených příjmů financovaly rozšířené vojenské jednotky. V roce 1979 překročily Saúdské zbraně nákupy ze Spojených států pětkrát oproti Izraeli.\n\nDruhý ropný šok, nebo také Druhá ropná krize (v angličtině 1979 oil crisis, Second oil crisis, nebo 1979 oil shock) se odehrával v roce 1979 s dopady až do poloviny osmdesátých let dvacátého století. Šok vznikl jako reakce na probíhající Íránskou islámskou revoluci. V USA se ceny ropy v té době až zdvojnásobily, a to na bezmála 40 dolarů za barel (cca 140 dolarů v dnešních cenách).\n\nPo vypuknutí Irácko-íránské války v roce 1980 se těžba ropy v Íránu dokonce na nějaký čas zastavila a těžba v Iráku se razantně omezila. Díky tomu se ceny nedostaly na úroveň před krizí, až do poloviny osmdesátých let.\n\nV reakci na krizi zvýšily svoji těžbu ropy země jako Mexiko, Nigerie, nebo Venezuela. Sovětský svaz se dostal mezi největší vývozce ropy. Ukázalo se, že země jako Spojené státy americké nebo Norsko mají mnohem větší zásoby, než se původně předpokládalo. Organizace OPEC ztratila značnou část svého vlivu na ropném trhu.\n\nPolitické změny v Íránu\n\nPo dlouhém vládnutí šáha Muhammada Rezá Pahlavího, který nastoloval prozápadní orientaci země, se do čela země dostává na začátku roku 1979 ájatolláh Rúholláh Chomejní. Tato zásadní změna byla vyústěním probíhající Íranské islámské revoluce, která započala již předešlý rok 1978, ale dosáhla svého vrcholu právě v únoru roku 1979 příletem Chomejního zpátky do země z pařížského exilu. Během revoluce byla narušena těžba ropy, ať už kvůli masivním protestům (v listopadu roku 1978 37000 dělníků protestuje ve znárodněných rafinérií), ale také kvůli odchodu zahraničních pracovníků ze země, mnohdy odborníci nebo vysoce kvalifikovaní dělníci.\n\nPo převzetí moci nová vláda obnovila těžbu, ale v menší míře a nekonzistentně.\n\nReakce zemí OPEC\n\nZ vzrůstu ceny ropy profitovali ostatní členové Organizace zemí vyvážející ropu, kteří v té době dosáhli obrovských zisků. Saúdská Arábie a ostatní členové OPEC se pod předsednictvím Mana Al Otaiba rozhodli zvýšit produkci ropy a vyrovnat tak úpadek těžby z Íránu. To se jim podařilo a do poloviny roku 1981 se celosvětová produkce ropy snížila pouze o 4 %, což je méně než při první ropné krizi.\n\nUSA\n\nVe Spojených státech měla ropná krize smíšené dopady, vzhledem k tomu, že některé státy ropu produkovaly a jiné ji naopak především spotřebovávali. Richard Nixon zavedl cenové kontroly na americkou ropu. Kontroly na benzín byly zrušeny, ale na domácí ropu zůstaly.\n\nVláda Jimmyho Cartera začala postupnou deregulaci cen ropy 5.4. 1979, kdy průměrná cena nezpracované ropy byla 15.85 dolaru za barel (1 barel = 160 litrů). Počátkem Íránské revoluce stouply ceny ropy na 39.50 dolarů za barel během 12 měsíců. Deregulace cen domácí ropy umožnily Spojeným státům zvýšit produkci ropy v Prudhoy bay, zatímco import ropy rapidně klesl.\n\nVzhledem k událostem během prvního ropného šoku, začali řidiči panicky kupovat benzín a vytvořili se tak dlouhé fronty na benzínových pumpách. Jen během stání ve frontách spotřebovali Američané průměrně 150 000 barelů ropy denně. Během tohoto období mnoho lidí věřilo, že ropné společnosti uměle vytváří nedostatek ropy, přitom počet ropy prodané ve Spojených státech byl pouze o 3,5 procenta nižší než rok předtím.\n\nMnoho politiků navrhlo přídělový systém na ropu, jedním z nich byl například guvernér Marylandu Harry Hughes. Jeho systém spočíval v tom, že lidé s lichou poznávací značkou si mohou kupovat benzín pouze v liché dny a naopak. Tento systém některé státy přijali (Kalifornie, Pensylvánie, New Jersey, New York, Oregon a Texas). Kupony na benzín se skutečně vytiskly, nikdy však nebyly během krize použity.\n\n15.7.1979 prezident Jimmy Carter ve svém projevu nastínil plány na snížení importu ropy do Spojených států a zlepšení energetické efektivity. Aby podpořil svoje plány, nechal nainstalovat solární panely na střechu Bílého domu a kamna na dřevo do obytných pokojů. Nicméně byly panely v roce 1986 ze střechy odmontovány, údajně kvůli údržbě střechy.\n\nCarter argumentoval tím, že ropná krize byla morálním ekvivalentem války. Kritici v minulosti i dnes, říkají, že jeho návrh by situaci jenom zhoršil. Listopadu 1979, iránští revolucionáři obsadili americkou ambasádu a Carter zavedl embargo na iránskou ropu. V lednu 1980, vyhlásil tzv. Carterovu doktrínu, která deklarovala, že zaútočí-li některá země na Perský záliv, bude to útok na zájmy Spojených států. Poté navrhl odstranění regulací cen, které byly zavedeny za Richarda Nixona. Běžná cena domácí ropy byla držena na 6 dolarech za barel, světová byla 30 dolarů za barel.\n\nV roce 1980, americká vláda zřídila Synthetic Fuels Corporation, která byla alternativou k importovaným fosilním palivům.\n\nMezi roky 1978 a 1980 se zisk West Texas Intermediate zvýšil o 250 %.\n\nDalší spotřebitelé ropy\n\nV reakci na vysoké ceny ropy roku 1970, průmyslové národy podnikly kroky na snížení jejich závislosti na OPEC. Elektrické sítě celosvětově přešly z ropy na uhlí, zemní plyn nebo atomovou energii. Vlády zemí investovaly miliardy dolarů na výzkumné projekty na vývoj alternativ k ropě. V roce 1986, celosvětová denní spotřeba ropy klesla na 5 milionů barelů a podíl OPEC na trhu klesl z 50% v roce 1979 na 29% v roce 1985.\n\nAutomobilový průmysl\n\nKvůli ropnému šoku a následnému zdražení pohonných hmot, dochází ke krachu několika automobilových firem. Detroitská „Velká trojka“ (Ford, Chrysler, GM) je nahrazena japonskými a evropskými automobilkami.\n\nKrátkodobé zvýšení cen ropy se odehrálo během invaze Iráku do Kuvajtu v roce 1990 a následné Války v zálivu. Cena vzrostla z průměrných 13 až 14 dolarů na 50 dolarů za barel.\n\nV lednu 1999 dosáhla cena ropy výrazného minima 12 dolarů za barel, kdy asijská ekonomická krize snížila poptávku. Od této hodnoty cena ropy začala stoupat až na maximum 70,85 dolarů za barel 29. srpna 2005 v důsledku hurikánu Katrina.\n\nTehdejší ropná krize byla zřejmě způsobena na jedné straně stále rostoucí poptávkou, nejvíc v jihovýchodní Asii (zejména v Číně), a na druhé straně nedostatečnou kapacitou rafinérií hlavně v USA. Ropný ekonom Dr. Mamdouh Salameh jako další důvod zvýšení cen vidí invazi Američanů do Iráku. Zastánci Hubbertovy teorie v této souvislosti tvrdili, že jak se přibližujeme datu konečného vrcholu těžby, neustále se zmenšuje tzv. rezervní těžební kapacita, tj. množství ropy, o které mohou těžařské firmy krátkodobé zvýšit svoji produkci v případě převisu poptávky. Tato rezervní těžební kapacita byla na svém historickém minimu a tvořila pouhá dvě procenta celosvětové produkce (ještě několik let předtím se pohybovala v rozmezí 8–10 procent). Relativně lokální výpadky těžby, jako byl hurikán Katrina, pak vyvolávají velké výkyvy v ceně ropy. Odpůrci Hubbertovy teorie pokles rezervní těžební i rafinérské kapacity připisovali chronicky nedostatečným investicím kvůli dlouhodobě nízké ceně ropy.\n\nV první polovině roku 2008 začínají ceny ropy viditelně zasahovat do leteckého cestovního průmyslu.\n\nV roce 2014 si ceny ropy na světových trzích prošly výrazným propadem. Zatímco v červnu roku 2014 se cena za barel ropy pohybovala kolem 115 amerických dolarů, k lednu 2015 se propadla až na hranici 50 dolarů. Příčinou tohoto prudkého propadu byla zejména obrovský přebytek těžby černého zlata. Ten byl způsoben rozvojem těžby břidlicového plynu v USA a rozhodnutím OPEC nesnížit produkci ropy, aby neztratila podíl na trhu.\n\nNelze pochopitelně přesně předpovědět, jak velké šoky zažije svět v budoucnu, faktem však je, že ropa je zdroj neobnovitelný a těžena je již 150 let. Svět jí spotřebovává 100 milionů barelů denně a tato spotřeba neustále roste. Každý rok tak svět spotřebuje tolik ropy, že by jí dokázal naplnit Balatonské jezero. Naopak, objevování nových nalezišť od 60. let 20. století klesá a od roku 1980 nedokáže ropa z nových nalezišť pokrýt přírůstek poptávky. Doba příchodu budoucího ropného šoku se podle různých zdrojů liší: zatímco nejoptimističtější odhady říkají, že poslední ropný šok zažijeme za 30 až 40 let, existují již nyní studie, které tvrdí, že vrchol produkce ropy nastal již v roce 2006.\n\n"}
{"id": "39876", "url": "https://cs.wikipedia.org/wiki?curid=39876", "title": "Unce", "text": "Unce\n\nUnce je jednotka hmotnosti nebo objemu, historicky též délky. Není to jednotka SI.\n\nPůvodně uncia označovala ve starověkém Římě „jednotku, jeden díl“ – v duodecimálním dělení jednu dvanáctinu celku. Specificky pak jednotka označovala dvanáctinu assu (mince) nebo libry (jednotka hmotnosti).\n\nTéž se používala jednotka délky, kde uncia označovala jednu dvanáctinu pedu (stopy) – tedy palec. Jeho označení v angličtině \"inch\" vzniklo zkomolením latinského uncia.\n\n\nImperiální dutá unce přibližně odpovídá objemu vody o hmotnosti jedné unce avoirdupois.\n\n\n\n"}
{"id": "39883", "url": "https://cs.wikipedia.org/wiki?curid=39883", "title": "Hydčická lípa", "text": "Hydčická lípa\n\nHydčická lípa je památný strom u vsi Malé Hydčice, jihozápadně od Horažďovic. Lípa malolistá (\"Tilia cordata\") roste na louce na levém břehu náhonu pod mlýnem, v nadmořské výšce 435 m. Obvod jejího kmene měří 447 cm a koruna stromu dosahuje do výšky 25 m (měření 1977). Lípa je chráněna od roku 1978 pro svůj vzrůst a věk.\n\n\n"}
{"id": "39884", "url": "https://cs.wikipedia.org/wiki?curid=39884", "title": "Skupina dubů u Radešovského mostu", "text": "Skupina dubů u Radešovského mostu\n\nSkupina dubů u Radešovského mostu jsou památné stromy u vsi Radešov, jižně od Sušice. Trojice dubů letních (\"Quercus robur\") roste severně od Radešova u mostu přes Radešovský potok (přítok Otavy) cestou na Vatětice, v nadmořské výšce 548 m. Jejich kmeny mají obvod 240, 290 a 312 cm, koruny dosahují shodně do výšky 20 m (měření 1995). Duby jsou chráněny od roku 1995 jako krajinná dominanta.\n\n"}
{"id": "39885", "url": "https://cs.wikipedia.org/wiki?curid=39885", "title": "Radešovská lípa", "text": "Radešovská lípa\n\nRadešovská lípa je památný strom ve vsi Radešov, jižně od Sušice. Lípa malolistá (\"Tilia cordata\") roste jihovýchodně od vesnice při cestě do Klášterského Mlýna, v  jižním sousedství malé vodní elektrárny, v nadmořské výšce 552 m. Obvod jejího kmene měří 380 cm a koruna stromu dosahuje do výšky 20 m (měření 1995). Lípa je chráněna od roku 1995 pro svůj vzrůst.\n\n"}
{"id": "39886", "url": "https://cs.wikipedia.org/wiki?curid=39886", "title": "Duby u rybníka Žid", "text": "Duby u rybníka Žid\n\nSkupina památných dubů letních (\"Quercus robur\") se nalézá v blízkosti lesního rybníčku Žid asi 200 m východně od hájenky na východním konci obce Kunčice (směrem k zámku Hrádek) v okrese Hradec Králové.\n\nNa břehu lesního rybníčku Žid a v jeho bezprostřední blízkosti roste skupina dvaceti starých mohutných dubů s obvody kmenů od 250 do 400 cm, výšce od 18 do 25 m a věku kolem 300 let. Památnými stromy byly vyhlášeny v roce 1983 pro svůj vzrůst.\n\n\n"}
{"id": "39887", "url": "https://cs.wikipedia.org/wiki?curid=39887", "title": "Dub u Rokytníka", "text": "Dub u Rokytníka\n\nPamátný dub letní (\"Quercus robur\") roste nedaleko lesního rybníka východně od zámku Hrádek u Nechanic v okrese Hradec Králové. Památný strom má obvod kmene 490 cm, výšku 18 m a stáří přes 250 let. Chráněn je od roku 1983 pro svůj vzrůst.\n\n\n"}
{"id": "39888", "url": "https://cs.wikipedia.org/wiki?curid=39888", "title": "Lípa v Číhani", "text": "Lípa v Číhani\n\nLípa v Číhani je památný strom ve vsi Číhaň, jihovýchodně od Klatov. Lípa malolistá (\"Tilia cordata\") roste na dvoře čp. 40 ve středu vsi. Obvod jejího kmene měří 443 cm a koruna stromu dosahuje do výšky 29 m (měření 2001). Lípa je chráněna od roku 2001 pro svůj vzrůst, věk a jako krajinná dominanta.\n"}
{"id": "39889", "url": "https://cs.wikipedia.org/wiki?curid=39889", "title": "Vlastějovská lípa", "text": "Vlastějovská lípa\n\nVlastějovská lípa je památný strom u vsi Vlastějov, jihozápadně od Sušice. Lípa malolistá (\"Tilia cordata\") roste na pastvině pod kravínem nad silnicí do Jiřičné, v nadmořské výšce 650 m. Obvod jejího kmene měří 630 cm a koruna stromu dosahuje do výšky 29 m (měření 1998). Lípa je chráněna od roku 1978 pro svůj vzrůst a jako krajinná dominanta.\n\n"}
{"id": "39891", "url": "https://cs.wikipedia.org/wiki?curid=39891", "title": "Tichých lípa", "text": "Tichých lípa\n\nTichých lípa je památný strom ve vsi Kojšice, jihozápadně od Sušice. Lípa velkolistá (\"Tilia platyphyllos\") roste v centru vsi u čp. 9, v nadmořské výšce 585 m. Obvod jejího kmene měří 580 cm a koruna stromu dosahuje do výšky 29 m (měření 2005). V roce 2005 byl proveden zdravotní řez. Při šetření v roce 2018 se rozhodlo, že v horizontu 10 let bude provedena 3 fázová obvodová redukce koruny spojená s bezpečnostním řezem, instalace podkladnicové vazby a odstranění syntetické vazby. Lípa je chráněna od roku 1985 jako esteticky zajímavý strom, rodový strom, významný habitus, významný stářím i vzrůstem.\n\n"}
{"id": "39892", "url": "https://cs.wikipedia.org/wiki?curid=39892", "title": "Duby u Stýskalu", "text": "Duby u Stýskalu\n\nDuby u Stýskalu je památná skupina čtyř dubů letních (\"Quercus robur\") rostoucí na hrázi bývalého rybníka asi 0,5 km jižně od samoty Stýskal asi 1,5 km jihozápadně od města Nechanice v okrese Hradec Králové.\n\nPamátné duby mají obvod kmene v rozmezí od 300–410 cm, výška kmenů je asi 25 m a jejich stáří je okolo 300 let. Vyhlášeny jako památné stromy byly v roce 1998 pro svůj vzrůst.\n\n"}
{"id": "39894", "url": "https://cs.wikipedia.org/wiki?curid=39894", "title": "Duby v Oboře", "text": "Duby v Oboře\n\nDuby v Oboře tvoří skupinu asi 12 památných dubů letních (\"Quercus robur\") rostoucí v lese Obora jihozápadně od zámku Hrádek u Nechanic v okrese Hradec Králové.\n\nPamátné duby mají obvod kmenů v rozmezí od 360 do 450 cm, výška kmenů je v rozmezí 18–25 m a jejich stáří je okolo 300 let. Chráněny jako památné stromy jsou od roku 1998 pro svůj vzrůst.\n\nVedle dubů letních rostou i dvě památné lípy malolisté.\n\n"}
{"id": "39895", "url": "https://cs.wikipedia.org/wiki?curid=39895", "title": "Dub severně od Kunčic", "text": "Dub severně od Kunčic\n\nPamátný dub letní (\"Quercus robur\") roste na východním okraji lesa Obora 0,5 km severně od obce Kunčice v okrese Hradec Králové.\n\nPamátný dub má obvod kmene asi 480 cm a výšku asi 20 m. Jeho stáří je odhadováno na 300 let. Chráněn jako památný strom je od roku 1998 pro svůj vzrůst.\n\n"}
{"id": "39896", "url": "https://cs.wikipedia.org/wiki?curid=39896", "title": "Lípy na Božích mukách", "text": "Lípy na Božích mukách\n\nLípy na Božích mukách je skupina památných stromů u vsi Milínov, západně od Sušice. Šestice lip malolistých (\"Tilia cordata\") roste u křížku, přibližně 300 m západně od silnice Hlavňovice – Suchá. Obvody jejich kmenů měří od 151 do 485 cm (měření 2001). Lípy jsou chráněny od roku 2001 jako krajinná dominanta a součást památky.\n"}
{"id": "39913", "url": "https://cs.wikipedia.org/wiki?curid=39913", "title": "Muratoriho kánon", "text": "Muratoriho kánon\n\nMuratoriho kánon nebo též Muratoriho zlomek je latinský text z 8. století obsahující seznam novozákonních knih. Nalezl jej v 18. století v milánské Ambrosiánské knihovně italský historik Ludovico Antonio Muratori, jehož jménem je dnes text označován.\n\nAčkoli fragment sám pochází z 8. století, samotný zaznamenaný text je o mnoho starší – je většinou datován kolem roku 200, avšak o této rané dataci existují vážné pochybnosti, které vedou k tomu, že se uvažuje o zařazení jeho vzniku do pozdější doby. Jeho význam spočívá v tom, že udává, které křesťanské spisy byly v té době v autorově okolí považovány za součást biblického kánonu, a pomáhá tak objasnit jeho složité dějiny. Jako normativní knihy udává čtyři evangelia, Skutky apoštolů, 13 listů sv. Pavla a 3 katolické listy (List Judův a 1. a 2. list Janův). Navíc proti dnešnímu Novému zákonu obsahuje i apokryfní Zjevení Petrovo, a Knihu moudrosti, dnes řazenou do Starého zákona. Explicitně vylučuje List Laodikejským a List Alexandrijským, Hermova Pastýře doporučuje jen k soukromé četbě.\n\n"}
{"id": "39914", "url": "https://cs.wikipedia.org/wiki?curid=39914", "title": "Nosislav", "text": "Nosislav\n\nNosislav je městys v okrese Brno-venkov v Jihomoravském kraji. Rozkládá se při řece Svratce v Dyjsko-svrateckém úval, nedaleko jeho hranice se Ždánickým lesem. Převážná část zastavěného území obce je na levém břehu Svratky, která přitéká do katastru od severu a jejíž směr určuje od začátku trasu dvou hlavních ulic v délce přes dva kilometry. Výhodná poloha svahů a teplé podnebí s mírnými zimami přejí tradičním plodinám v oblasti – vinné révě, meruňkám a jabloním. Žije zde obyvatel.\n\nJedná se o vinařskou obec ve Velkopavlovické vinařské podoblasti (viniční tratě Šimberky, Přední hory, Kacířky, Kozí hory, Kyndlířky, Staré hory, Flaneky, Randla).\n\nGeologická stavba byla utvářena v třetihorách, oblast byla zatopena a na dně moře se usazovaly sypké horniny, jemné písky a jíly. Čtvrtohorního stáří je spraš (cihlářská žlutice) vzniklá vlivem mohutných větrů a vody. Nerostné zálezy: pelosiderit a sádrovec x v neogenních jílech a epsomit s mirabilitem (hořké soli ve formě půdních výkvětů). Průmyslově se dosud cihlářských jílů nevyužívá, v minulosti však bylo v katastru několik menších cihelen většinou na nepálené cihly, kterým se říkalo kotovice. V roce 1928 se uvádí šest cihelen v provozu. Pozůstatky těžební činnosti jsou dodnes v terénu viditelné, nejpatrnějším pozůstatkem je komín cihelny za domem čp. 288 (Hanuškova cihelna). Pokusně byla v katastru vrtána nafta, ale bez většího úspěchu. Průměrná nadmořská výška v zastavěné části obce se uvádí 192 m, nejvyšším bodem katastru je vrch Dlouhá liška (237 m). Rozloha katastrálního území je 1679 ha, z toho bylo v 80. letech 20. století uváděno 1257 ha zemědělské půdy, 310 ha lesa, 14 ha vod a 98 ha zastavěných ploch včetně komunikací, dvorů a neplodných ploch. 1257 ha zemědělské půdy šlo dále ještě rozdělit na 1012 ha orné půdy, 19 ha zahrad, 70 ha vinic, 105 ha ovocných sadů, 12 ha luk a 39 ha pastvin.\n\nNa katastru městyse se nachází přírodní památky Nosislavská zátočina, jediný zachovalý meandr na dolním toku řeky Svratky, Přísnotický les a Knížecí les.\n\nPísemné zprávy z roku 1278 dokládají dávnou existenci Nosislavi, náhodné vykopávkové nálezy svědčí o osídlení obce již v pravěku. Ves Nosislav byla povýšena dne 4. října 1486 králem Matyášem Korvínem na městys neboli městečko se všemi výsadami, které spočívaly v udělení znaku, pečeti a konání výročních a týdenních trhů.\n\nVe druhé polovině 20. století obec spravoval místní národní výbor, stavební úřad ale v Hustopečích, zdravotní obvod byl židlochovický (OÚNZ Brno-venkov) a matriční obvod byl v sousedních Velkých Němčicích, kde se nacházelo i sídlo místního JZD Osvobození Velké Němčice. Do Židlochovic také dojížděly děti 5. až 8. ročníku ZŠ. Obec měla tři obchody, nově postavené pohostinství, poštu a místní knihovnu. Vodovod z vranovického zdroje byl z prvních poválečných let, kanalizace byla částečně provedena při budování nové silnice městečkem v 70. letech 20. století, kdy byla na dvou místech přeložena řeka do nových koryt. Od 23. října 2007 byl obci vrácen status městyse.\n\nNedaleko Nosislavi stávalo v minulosti několik nyní již zaniklých osad. Nejznámější z nich jsou Želice. Nosislav je dějištěm v knize \"Pověsti z Nosislavi a okolí\" (2001) od Josefa Buriana.\n\nÚzemím obce prochází dálnice D2. Na západní starně katastru prochází silnice II/416 v úseku Židlochovice - Pohořelice, obcí pak silnice II/425 v úseku Židlochovice - Velké Němčice.\n\nNa území městečka Nosislav se nacházejí následující evidované nemovité kulturní památky:\n\nV současnosti se zde každoročně pořádá několik desítek kulturních akcí. K dispozici jsou tenisové kurty, fotbalové a dvě volejbalová hřiště, sportovní hala, dětská hřiště, parky, restaurace atd.\n\n\n\n"}
{"id": "39921", "url": "https://cs.wikipedia.org/wiki?curid=39921", "title": "Stanislav Griga", "text": "Stanislav Griga\n\nStanislav Griga (* 4. listopadu 1961, Žilina, Československo) je bývalý slovenský fotbalista, který se v současnosti věnuje trenérské kariéře. Jeho bratr Dušan Griga je bývalý fotbalista MŠK Žilina a Slavie Praha.\n\nZačínal v Žilině, od jara 1980 hrál za A-mužstvo ZVL druhou ligu, za první půlrok dal 6 branek. V další sezoně se s 25 brankami stal nejlepším střelcem soutěže a přestoupil do Sparty Praha, kde zažil svá nejlepší léta.\n\nPři fotbale vystudoval práva, stal se elitním kanonýrem a bez roční vojenské pauzy, kdy hrál za Duklu Praha tu působil až do roku 1989. V sezóně 1985/86 se stal nejlepším střelcem soutěže s devatenácti nastřílenými brankami.\n\nV československé federální lize dal 123 gólů ve 246 zápasech, je tak členem Klubu ligových kanonýrů, přičemž vstup mezi \"stovkaře\" měl impozantní. V neděli 28. května 1988 v pražském zápase proti Dunajské Stredě (výhra 6:0) vstřelil hned čtyři branky, z nichž ta druhá byla jeho jubilejní stou v nejvyšší soutěži.\n\nPak působil ještě v nizozemském Feyenoordu Rotterdam a rakouském Rapidu Vídeň.\n\nZa československý národní tým nastoupil ve 34 utkáních (18 výher, 7 remíz a 9 proher) a byl autorem osmi branek. Zúčastnil se MS v roce 1990 v Itálii.\n\nTrenérskou kariéru zahájil Griga v MŠK Žilina. Potom působil v Dukle Trenčín, Slovanu Bratislava a u slovenské jednadvacítky. V Česku je znám především jako trenér Slovanu Liberec, který trénoval ve 44 zápasech, ale po závěru sezóny 2004/05 nečekaně oznámil svůj odchod z klubu. Přes léto odjel na meditační pobyt do Indie, kde mu byla sdělena nabídka na převzetí trenérské funkce v AC Sparta Praha po vyhozeném Jaroslavu Hřebíkovi. Nabídku Sparty přijal a podepsal s ní smlouvu do června 2007. Ihned po svém nástupu do funkce trenéra A-týmu musel řešit velký výsledkový a výkonnostní propad, zejména obranných řad.\n\nVylepšit matné výkony Sparty se mu však příliš nepodařilo. Sparta skončila v sezóně 2005/06 až na 5. místě a účast v Poháru UEFA si musela vybojovat vítězstvím v Poháru ČMFS. Ani další sezónu se výkony a výsledky týmu nezlepšily a Griga byl po porážce s Mladou Boleslaví (3:0) odvolán z postu trenéra Sparty. Spartu trénoval ve 27 ligových zápasech s bilancí 12 výher, 7 remíz, 8 proher a se skóre 38:32.\nPoté působil jako hlavní trenér Viktorie Žižkov, z níž byl v září 2008 odvolán.\n\nV květnu 2012 se stal společně s Michalem Hippem trenérem A-mužstva slovenské reprezentace poté, co se slovenskému fotbalovému svazu nepodařilo angažovat z Plzně Pavla Vrbu. Oba trenéři byli odvoláni 13. června 2013 po remíze 1:1 s Lichtenštejnskem v kvalifikaci na MS 2014.\n\nPoté byl dva a půl roku bez trenérského angažmá. V prosinci 2015 se stal hlavním trenérem východoslovenského klubu MFK Zemplín Michalovce, nováčka Fortuna ligy 2015/16, nahradil ve funkci českého kouče Františka Šturmu. Klub zachránil v 1. slovenské lize a v květnu 2016 na lavičce skončil – smlouvu měl pouze na jarní část sezóny.\n\n"}
{"id": "39924", "url": "https://cs.wikipedia.org/wiki?curid=39924", "title": "Pavol Habera", "text": "Pavol Habera\n\nPavel Habera, někdy neformálně Paľo Habera, (* 12. dubna 1962 Brezno) je slovenský zpěvák, skladatel a muzikálový herec.\n\nStudoval ekonomii, ale profesionálně se věnuje hudbě. Kariéru začínal v kapele Avion, od roku 1988 hraje s martinskou skupinou Team, která až po jeho příchodu zaznamenala větší úspěch. V roce 1992 se současně vydal na sólovou dráhu. Pavol Habera žil 4 roky v USA, momentálně bydlí v Praze. Hraje v muzikálu \"Tři mušketýři\" v pražském divadle Broadway. \n\nS partnerkou, českou topmodelkou Danielou Peštovou, má dceru Ellu Joy Annu a syna Paula Henryho. Z prvního manželství má dospělou dceru Zuzanu.\n\nPavol Habera byl členem poroty soutěže \"Slovensko hľadá SuperStar 1, 2 a 3\", kde působil v úloze „zlého“ muže. Byl také členem poroty \"Česko Slovenské SuperStar 1 a 2\". Je známý především jako zpěvák, působí však i jako skladatel. Složil například hudbu k hitu Karla Gotta \"Když muž se ženou snídá\" a píše hudbu k většině svých sólových alb a alb TEAMu. Z jeho dílny je i píseň \"Kým vieš snívať\", hymna soutěže slovenské SuperStar 1, \"So mnou vždy môžeš rátať\" - hymna Superstar 2, \"Dotkni sa hviezd \" - hymna Superstar 3 a \"Pribeh Nekončí\" - hymna Československé Superstar 1 . V roce 1991 vyhrál Zlatého slavíka.\n\n\n\nMezi jeho největší hity patří píseň Boli sme raz milovaní ze stejnojmenného alba, tuto píseň zpíval Paľo Habera na veřejné rozlučce s Pavolem Demitrou 15. září 2011, který tragicky zahynul. Mezi jeho další hity se řadí i symfonické dílo - Svet lásku má, které nazpíval s Karlem Gottem a slovenským operním pěvcem Petrem Dvorským. Jeho dalšími hity jsou například: Kým ťa mám, Reklama na ticho, Je to vo hviezdach, Láska, necestuj tým vlakom, Preč Preč, které slýcháme i na koncertech jeho kapely Team.\n\n"}
{"id": "39937", "url": "https://cs.wikipedia.org/wiki?curid=39937", "title": "Perpetuum mobile", "text": "Perpetuum mobile\n\nPerpetuum mobile (latinsky „trvale pohyblivé, stále se pohybující“, výslovnost [perpetuum móbile]) je stroj, který vykonává práci bez vnějšího zdroje energie. Jediná dodaná energie je počáteční impuls, který by stroj uvedl do činnosti. Latinský překlad názvu zní doslova „věčně v pohybu“, což má historické důvody a vystihuje to skutečnost, že by izolovaný stroj měl v prostředí s třením vydržet ve věčném pohybu. Takový stroj nemůže existovat, neboť by byl v rozporu s prvním nebo s druhým termodynamickým zákonem. Z teoretického hlediska Perpetuum mobile také vzniká, když účinnost stroje přesahuje 100 %, tj. když je odebíraný výkon větší než příkon. Zlaté pravidlo mechaniky: Nelze sestrojit stroj, periodicky pracující, který by z jednoho energetického zdroje energii využíval a do téhož zásobníku by energii vracel.\n\nPodle toho, který z termodynamických zákonů by byl existencí konkrétního stroje porušen, se perpetua mobile rozdělují do dvou základních kategorií: perpetuum mobile prvního druhu a perpetuum mobile druhého druhu.\n\nPrvní věta termodynamická je zákon o zachování energie. A proto perpetuum mobile prvního druhu produkuje nejméně tolik energie, kolik sám spotřebuje.\nJakmile je jednou stroj spuštěn, může pracovat neomezeně dlouhou dobu, což znamená porušení zákona o zachování energie. Historické návrhy takových strojů často spočívaly v nedůsledném rozmyšlení rozložení sil v klasické mechanice. Jiné návrhy z této skupiny používají magnety jako nevyčerpatelný zdroj energie a vyhýbají se vzájemnému dotyku jednotlivých pohyblivých částí. Takové stroje často dokáží pracovat velmi dlouho. Problém je v tom, že ve skutečnosti nejsou schopny poskytnout žádnou skutečnou mechanickou práci k pohonu nějakého vnějšího zařízení.\n\nDruhá věta termodynamická má několik formulací, např. že teplo se šíří vždy ve směru od teplejší ke studenější části, nebo že je-li systém izolovaný, jeho entropie se buď zvětšuje nebo zůstává stejná. Perpetuum mobile druhého druhu je pak takový stroj, který přeměňuje teplo bez jakýchkoli ztrát a bez jakékoli dodané práce na jiný typ energie, aniž by přitom porušil zákon zachování energie. Takový stroj by musel porušovat druhou větu termodynamickou, protože nutně snižuje entropii daného systému, aniž by ji jinde zvyšoval (zadarmo neomezeně odčerpává ze systému teplo).\n\nStroje, které se jeví jako perpetuum mobile a přitom neporušují žádný z termodynamických zákonů, ve skutečnosti využívají neobvyklé zdroje energie. Jsou to tedy perpetua mobile pouze zdánlivě. Například je možné vyrobit hodiny nebo jiný stroj s malou spotřebou energie, který ke svému chodu bude využívat malých rozdílů teplot nebo tlaku mezi dnem a nocí. Takový stroj tedy má k dispozici neobvyklý zdroj energie, jeho použití je ale velmi omezené.\n\nPodle patentového zákona Spojených států amerických je vynález patentovatelný jenom tehdy, pokud je funkční. U perpetua mobile se předpokládá nefunkčnost a patentový úřad proto odmítá takové vynálezy patentovat, pokud neprokáží funkčnost při formálním přezkoušení.\n\n\n"}
{"id": "39939", "url": "https://cs.wikipedia.org/wiki?curid=39939", "title": "Mohamed", "text": "Mohamed\n\nMohamed, též ( ), plným jménem \"Muhammad ibn Abdilláh ibn Abdilmuttalib\", (* 25. dubna 571 Mekka – 8. června 632 Medína, oblast Hidžáz, dnešní Saúdská Arábie) byl náboženský a politický vůdce a poslední prorok islámu, který je muslimy považován za poslední krok zjevování monoteistického náboženství, jehož dřívější verze byly učeny Abrahámem, Mojžíšem, Ježíšem a ostatními předcházejícími proroky. Většina nemuslimů ho obecně pokládá za zakladatele náboženství islámu.\n\nPředpokládá se, že Mohamed ibn Abdulláh byl obchodníkem, který, vzhledem k své práci, byl široce zcestovalý. Rané muslimské zdroje podávají zprávu o tom, že v roce 610, kdy bylo Mohamedovi čtyřicet let, měl, v průběhu meditace v jeskyni poblíž Mekky, vidění. Sám Mohamed později svým soukmenovcům popsal svou zkušenost jako návštěvu archanděla Gabriela, který mu nařídil zapamatovat si a recitovat verše, později uspořádané do koránu. Gabriel mu měl sdělit, že si jej Bůh (Alláh) vybral jako posledního proroka pro lidstvo. Později rozvinul své poslání proroka veřejným přednášením o striktním monoteismu a předvídáním Soudného dne pro hříšníky a nevěřící modloslužebníky, jakým byli například členové jeho kmene a jeho mekkánští sousedé. Mohamed byl úspěšným náboženským i politickým vůdcem. Nezavrhl zcela judaismus a křesťanství – dva další monoteistické systémy, známé v Arábii již dříve – řekl, že byl Bohem poslán, aby zdokonalil a dokončil jejich učení. Mezi některými lidmi získal rychle své stoupence, nicméně většina jeho učení zamítala, pokládaje ho za podvodníka a lháře. Roku 622 byl přinucen k úniku z Mekky (takzvaná Hidžra) a usadil se spolu se svými stoupenci v městě Jathrib (dnes známém jako Medína). V Medíně vznikla pod jeho vedením obec muslimů (stoupenci z Mekky a jathribští Arabové). Jeho vojenské a politické úspěchy v zápase s odpůrci islámu přiměly Mekské k válce, která vyústila v jejich kapitulaci a k přijetí islámu (v roce 630). Ovládnutí Mekky vedlo k širokému přistupování kočovných kmenů k medínské obci muslimů, k dobytí Arabského poloostrova a proběhlo i několik výprav na sever, směrem k Sýrii a Palestině.\n\nIslámská říše se, pod vedením Mohamedových bezprostředních nástupců, rozšířila do Palestiny, Sýrie, Mezopotámie, Persie, Egyptu, Severní Afriky (Maghreb) a Španělska. Pozdější dobytí, obchodní kontakty muslimů s nemuslimy a misijní činnost rozšířily islám do velké části světa.\n\nNám dostupné zdroje o Mohamedovi jsou především korán, biografie zvané „síra“ a sbírky hadís. Korán sice není Mohamedovým životopisem, nicméně přináší některé informace o jeho životě.\n\nNejstaršími dochovanými životopisy jsou \"Život Božího apoštola / Život Alláhova posla\" od Ibn Isháqa (z roku 768), editovaná Ibn Hišamem (833) a Mohamedův životopis od al-Waqidiho z roku 822. Ibn Isháq sepsal své dílo přibližně 120 až 130 let po Mohamedově smrti. Poslední typ zdroje, sbírky hadís, nejsou, stejně jako korán, životopisem samy o sobě. Jsou to příběhy o slovech a činech Mohameda a jeho společníků.\n\nNěkteří skeptičtí badatelé (Goldhizer, Schacht, Wansbrough, Cook, Crone, Rippin, Berg a další) mají silné pochybnosti o pravdivosti těchto zdrojů, speciálních sbírek hadís. Jejich argumentem je, že v době, kdy byly ústní tradice sebrány, byly muslimské komunity roztříštěny na rivalské sekty a myšlenkové školy. Každá ze sekt a škol měla své vlastní, často protikladné, tradice toho, co Mohamed a jeho společníci vykonali a řekli. Počet tradic narůstal a muslimští učenci vyvinuli značné úsilí o očištění od příběhů, které považovali za podvržené. Tradicionalisté spoléhají na úspěch jejich snažení, skeptici soudí, že tato otázka musí být znovu otevřena použitím moderních metod.\n\nMuslimští a stejně tak i nemuslimští badatelé souhlasí, že ve sbírkách hadís je mnoho neautentických tradic zaměřených na Mohamedův život. (Ovšem většina těchto tradic je muslimskými klerikálními autoritami považována „slabá“, pouze pár sbírek hadís je bráno jako věrohodné – „sahih“.) Koránští muslimové považují všechny sbírky hadís za nevěrohodné. Životopisné údaje, uvedené v Přehledu, nejsou přesto obecně napadány. Tradicionalisté, muslimové i nemuslimové, vytvářejí daleko detailnější obrázek Mohamedova života, jak je popsáno níže.\n\nPodle tradice byl Mohamed vzdáleným potomkem Adnana, kterého severní Arabové považovali za svého společného předka a Adnan by měl být potomek Išmaela, syna Ibrahima (Abraháma). Síra Ibn Ishaqa obsahuje kompletní Mohamedův rodokmen až k Adamovi - prvnímu člověku, kterého bůh údajně stvořil. Reálný Mohamedův rodokmen je však sporný. Mohamedův rodokmen po Adnana je následující:\n\nMuhammad ibn Abd Allah ibn Abd al-Muttalib (Shaiba) ibn Hashim (Amr) ibn Abd Manaf (al-Mughira) ibn Qusai (Zaid) ibn Kilab ibn Murra ibn Ka'b ibn Lu'ay ibn Ghalib ibn Fahr (Quraish) ibn Malik ibn an-Nadr (Qais) ibn Kinana ibn Khuzaimah ibn Mudrikah (Amir) ibn Ilyas ibn Mudar ibn Nizar ibn Ma'ad ibn Adnan. (\"ibn\" = „syn“ v arabštině; alternativní jména lidí s dvěma jmény jsou uvedena v závorkách).\n\nJeho přízvisko bylo „Abul-Qasim“, „otec Kásima“, po narození jeho prvního, jen krátce žijícího syna.\n\nMohamed se narodil do zámožné rodiny (pocházející z rodu Hášimovců, málo významné větve kmene Kurajšovců), usazené v severoarabském městě Mekka. Někdo počítá jeho narození na 20. dubna 570, šiité věří, že to byl 26. duben a někdo posouvá rok až na 571; tradice jej umisťuje do tzv. \"roku slona\". V tom roce se jemenský vládce údajně pokusil zaútočit na Kábu s pomocí slonů, nicméně Aláh na ně zavolal ptáčky, kteří na ně házeli kamínky, což z útočníků udělalo rozšlapanou slámu (na příběh se odkazuje i Korán v súře Slon). Mohamedův otec Abdullah zemřel ještě před jeho narozením, takže malý chlapec byl vychováván svým dědečkem z otcovy strany, Abd al-Muttalibem. Tradice praví, že byl jako dítě dán k beduínské kojné Halimě, jelikož se věřilo, že pouštní život je pro děti bezpečnější a zdravější.\n\nV období, kdy vyrůstal s potomky Halímy, se odehrál i incident s 2 muži-andělé, kteří malému Mohamedovi rozřízli břicho.\n\nV šesti letech Mohamed ztratil matku Aminu a v osmi i svého dědečka. Kvůli tomu Mohamed přešel do péče svého strýce Abu Táliba, nového vůdce Hášimovců.\n\nMekka byla prosperujícím komerčním centrem, z velké části díky kamenné svatyni zvané Ka'ba, která sloužila mnoha různým modlám a bůžkům. Obchodníci z nejrůznějších kmenů mohli během poutní sezóny navštěvovat Mekku a v bezpečí obchodovat, jelikož v té době byly všechny mezikmenové konflikty zakázány.\n\nJako náctiletý začal Mohamed doprovázet svého strýce na obchodních cestách do Sýrie. Stal se tak na poměry své doby velmi zcestovalým a znalým cizích poměrů. Během tohoto období poznalo mnoho svatých mužů, že Mohamed je Božím prorokem.\n\nJednou z Mohamedových zaměstnavatelek byla Chadídža, zámožná, tehdy čtyřicetiletá vdova. Mladý, pětadvacetiletý Mohamed na ni natolik zapůsobil, že mu roku 595 nabídla manželství. Touto svatbou se z něj stal zámožný muž. Podle arabských zvyků dědili pouze prvorození, takže Mohamed nezískal žádné dědictví ani po svém otci, ani po dědečkovi.\n\nIbn Ishaq zaznamenává, že Chadídža Mohamedovi porodila pět dětí, jednoho syna a čtyři dcery. Všechny jejich děti se narodily ještě předtím, než Mohamed začal kázat islám. Syn Qasim zemřel ve dvou letech (stejně jako synové al-Tajib a al-Tahir, které však uvádí životopisec Ibn Ishak). Jeho dcery se prý jmenovaly \"Zainab\", \"Ruqayyah\", \"Umm Kulthum\" a \"Fátima\".\n\nŠíité tvrdí, že Mohamedova je pouze dcera Fátima a že ostatní dcery jsou buď Chadídžiny děti z předchozího manželství, nebo děti její dcery.\n\nMohamed měl přemýšlivý rozmar a běžně trávil noci v jeskyni Hira, blízko Mekky, meditacemi a přemýšlením. Okolo roku 610 měl v průběhu meditace vidění archanděla Gabriela a slyšel hlas, který mu, podle koránu, sdělil toto: „Přednášej ve jménu Pána svého, který člověka z kapky přilnavé stvořil! Přednášej, vždyť Pán Tvůj je nadmíru štědrý, ten, jenž naučil perem, naučil člověka, co ještě neznal.“ (Korán 96:15: Kapka přilnavá; český překlad: Ivan Hrbek, 1972).\n\nToto první zjevení Mohameda silně rozrušilo, ale jeho žena Chadídža ho ujistila, že se jednalo o pravdivou vizi a stala se jeho prvním stoupencem. Brzy byla následována svým desetiletým synem Alím ibn Abí Tálibem a Abú Bakrem, kterého sunnité prohlašují za nejbližšího Mohamedova přítele.\n\nAž do své smrti Mohamed přijímal častá další zjevení, přestože zde je poměrně velká mezera mezi prvním zjevením a dalšími. Toto ticho ho zneklidňovalo, dokonce se obával o své duševní zdraví, a to až do zjevení súry 93 (Denní jas), jejíž slova přinesla povzbuzení a ujištění.\n\nOkolo roku 613 Mohamed začal šířit své slovo mezi lid. Většina lidí, která ho slyšela, ho prostě ignorovala, část se mu vysmála. Přesto mu někteří uvěřili a připojili se k jeho nepočetné skupině.\n\nS tím, jak se počet Mohamedových přívrženců zvyšoval, začínal být nebezpečím pro místní kmeny a vládce města. Ostatně jejich bohatství tkvělo v Ka'bě, svatostánku mnoha různých bohů, ústředním místě duchovního života Mekky. Pokud by zavrhli své modly, jak kázal Mohamed, znamenalo by to konec poutníkům, obchodu a nakonec i bohatství. Jeho kritika mnohobožství byla zvláště útočná vůči jeho vlastnímu kmeni Kurajšovců, jelikož právě oni byli strážci Ka'by.\n\nMohamed byl spolu se svými stoupenci pronásledován. Někteří uprchli do Habeše (dnešní Etiopie) a založili zde malou kolonii.\n\nNěkolik súr je datováno z tohoto období a ukazuje tehdejší situaci – například 111. (název je Zhyňte, nebo též Palmová vlákna), 104. (Pomlouvač) a části 19. (Marie), 21. (Proroci), 109. (Nevěřící) a 80. (Zakabonil se).\n\nV raném období se též odehrál příběh tzv. Satanských veršů. Ty měly obsahovat ústupek vůči mekkánskému polytheismu, jelikož v nich byla zahrnuta možnost přímluvy Alláhových dcer al-Lát, al-Uzzá a Manát.\n\nTo by Mohamedovi umožnilo zachovat mír se svými sousedy, nicméně Mohamed tyto verše později odvolal a prohlásil je za Satanovo vnuknutí. Později byla též rozvedena teorie veršů zrušených a zrušujících.\n\nNěkteří badatelé pochybují, že tyto verše vůbec byly součástí tištěného či šířeného koránu jako takového, avšak muslimští historikové potvrzují věrohodnost tohoto příběhu, a proto není pravděpodobné, že by si bezprostřední současníci a následnovníci Mohameda vymysleli takovýto projev slabosti Proroka.\n\nRoku 619 umírá Mohamedova žena Chadžídža i strýc Abú Tálib – tento rok je znám jako „rok truchlení“. Nový vůdce Mohamedova klanu - Abú Lahab - nad ním zrušil ochranu, což bylo v souvislosti s výhružnými verši, které Mohammed kázal na náměstí v Mekce.\n\nMuslimové byli od tohoto okamžiku nuceni snášet hlad a pronásledování.\n\nOkolo roku 620 měl Mohamed podniknout noční výpravu (Isru) a měl být vzat na nebesa (Mi'rádž). Isrá je arabský výraz pro údajnou zázračnou noční pouť z „Mešity vznešené“ (Masdžid al-haram) do „Mešity nejvzdálenější“ (Masdžid al-Aqsá), kterou Sunna později vyložila jako cestu z Mekky do Jeruzaléma, přesněji na Chrámovou horu, odkud měl vystoupit na nebesa, navštívit ráj a peklo a promluvit s Alláhem a staršími proroky.\n\nDo roku 622 se život v malé mekkánské muslimské komunitě stával nejen obtížnějším, ale také nebezpečnějším. Muslimská tradice hovoří o několika pokusech o Mohamedovu vraždu. Mohamed se tedy rozhodl emigrovat do Medíny (Jathribu), velké zemědělské oázy, kde již žilo jisté množství muslimských konvertitů. Rozbitím spojení se svým vlastní kmenem Mohamed demonstroval, že rodinná a kmenová loajalita je nepodstatná v porovnání se svazkem Islámu, což byla, v Arábii, roztříštěné na kmenovou společnost, revoluční myšlenka. Hidžra, tedy emigrace do Medíny, se stala počátkem islámského kalendáře. Samotný výraz doslovně znamená „přerušení kmenových a rodových svazků a navázání nových“.\n\nMohamed do Medíny přišel jako zprostředkovatel, pozvaný kvůli vyřešení krevní msty mezi arabskými frakcemi Aws a Khazraj. To se mu skutečně povedlo tím, že obě znepřátelené skupiny sjednotil do své muslimské komunity a zakázal krevní mstu mezi muslimy. Medína byla přesto také domovem několika židovských kmenů (ačkoliv otázkou zůstává, zdali se jednalo i o etnické Židy). Mohamed doufal, že ho také uznají za svého proroka, nicméně se tak nestalo. Naopak Židé jeho učení zpochybňovali, pro rozpory mezi jeho učením a jejich Písmem svatým. Někteří akademičtí historikové se domnívají, že již v této době Mohamed opustil naději, že se mu povede získat Židy jako následovníky nebo spojence, a tak změnil qiblu, směr muslimských modliteb, od původního chrámu v Jeruzalémě ke Ka'bě v Mekce.\n\nNemuslimští osadníci na muslimském území bývali obvykle spíše zdaněni, než vypovězeni. Mohamed navrhl dokument, který je dnes znám jako „Medínská ústava“ (cca 622–623), kde vyložil pravidla, podle kterých mohou rozdílné frakce, a speciálně Židé, žít uvnitř nového Islámského státu. V tomto systému bylo Židům a ostatním „Národům Knihy“ povoleno udržet si své náboženství tak dlouho, dokud budou platit poplatek. Tento systém předurčil další vztahy mezi muslimy a nevěřícími a stal se tak základem budoucí stability muslimských chalífátů. Ve své době byl islámský Chalífát tolerantnější než další dvě velké mocnosti v regionu – Byzantská a Sasánovské říše, které aktivně vystupovaly nepřátelsky vůči všem ostatním náboženstvím, kromě státem protežovaného ortodoxního křesťanství, respektive zoroastrismu.\n\nVztahy mezi Mekkou a Medínou se rychle zhoršovaly (viz 2. súra; Kráva). Mekkánci zkonfiskovali veškerý majetek, který v Mekce muslimové zanechali. Naproti tomu Mohamed uzavřel dohody o alianci a vzájemné pomoci s okolními sousedy.\n\nMohamed se uchýlil k nájezdům na karavany, mířící do Mekky. Napadání karavan byla stará arabská tradice, pozdější muslimové omlouvali tyto útoky reálně existujícím válečným stavem mezi Mekkánci a muslimy. Badatelé též mohou dodat, že to byla pro muslimy otázka přežití, jelikož jim v Medíně nepatřily žádné pozemky a bez přepadů by se museli spolehnout na dobročinnost.\n\nNěkolik měsíců po příchodu do Medíny se ocitají Mohamed a jeho žáci v bezvýchodné situaci: když i ti nejbohatší opuštěli Mekku, své rodné město, brali si s sebou jen skrovné úspory. Nemohli obdělávat půdu, jež jim nepatřila, ale nechtěli být trvale závislí na medínské pohostinnosti. 75 nově usazených obyvatel byla pro \"ansáry\" (medínské konvertity k islámu) a jejich rodiny těžce doléhajícím břemenem. Přes jejich štědrost byli mekánští imigranti pronásledováni hladem a nemocemi. Většinou se živili pouze datlemi a vodou. V zimě strádali vlhkem, na něž je vyprahlá a suchá Mekka nepřipravila. Trpěli horečkou a úplavicí; Abú Bakr a další byli stiženi malárií. Na nepřízeň osudu reagoval Mohamed jako beduín. Našel jediné možné východisko: razzia - loupežný nájezd. Jde o limitovaný výpad na velbloudech, který v tehdejší Arábii nebyl považován za nic nečestného, neboť tak lze získat velké množství dobytka či velbloudů. Většinou se tyto razzie obešly bez zabíjení lidí - jen výjimečně se zvrhly v otevřený konflikt. V prosinci roku 623 došlo k významnému přepadení, které mezi muslimy získalo název \"loupež v Nachle\". Zemřel při něm 1 člověk, což bylo považováno za velice špatné znamení.\n\nHned v březnu roku 624 vedl Mohamed přibližně dalších 300 vojáků při přepadení mekkánské obchodní karavany (o tisíci velbloudech a zboží v hodnotě padesát tisíc denárů), která se vracela z Gazy do Mekky. Mekkánci se úspěšně ubránili a rozhodli se, že uštědří Medínským lekci a vyslali proti nim malou armádu. 15. března 624 došlo poblíž místa zvaného Badr k bitvě. Přestože měla Mekka přesilu asi 800 ku 300 vojákům, muslimové zvítězili, zabili nejméně 45 Mekkánců a asi 70 jich zajali pro výkupné. Muslimů zemřelo pouze 14. Tato bitva je počátkem velkých muslimských vojenských úspěchů.\n\nMohamed podle Alláhova zjevení věřícím zakázal zbytečné masakry. Zaměřoval se především na své oponenty.\n\nMuslimům se vítězství u Badru jevilo jako božská obhajoba Mohamedova proroctví. Vítězství upevnilo Mohamedovu pozici natolik, že si mohl dovolit, po několika menších potyčkách a porušení dohody, ohrožující bezpečnost Medíny, vyhostit židovský klan Banú Kajnuká. V podstatě všichni ostatní Medíňané konvertovali a Mohamed se tak stal de facto vládcem města.\n\nPo Chadžídžině smrti se Mohamed opět oženil, a to s devítiletou Áišou, dcerou svého přítele Abú Bakra, který se po jeho smrti stal jeho prvním nástupcem. V Medíně se oženil s Hafsou, dcerou Umara, který se stal následníkem Abú Bakra. Tyto svatby zpečetily vazby mezi ním a jeho vysoce postavenými soukmenovci.\n\nMohamedova dcera Fátima byla provdána za Alího. Podle sunnitů se jeho další dcera provdala za Uthmána. Každý z těchto mužů se v pozdějších letech stal následníkem Mohameda a politickým vůdcem Medíny. Tak jsou první čtyři chalífové spojeni s Mohamedem pokrevně, manželskými svazky, nebo obojím. Sunnité považují tyto volené chalífy za „Rašidun“, tedy „Správně vedené“.\n\nPo většinu ze svých 63 let života byl Mohamed obchodník, poté prorok. Meč ve svém životě pozvedl až pozdě, válečníkem byl pouhých deset let.\n\nMnoho kritiky na něj bylo mířeno pro zapojení v přepadávání karavan a dobyvačných válkách. Kritikové říkají, že jeho války šly daleko za hranici sebeobrany. Muslimští komentátoři naopak argumentují, že bojoval pouze pro obranu své komunity proti Mekkáncům a že naléhal na lidská pravidla vedení války. Faktem zůstává, že Muhammad se nezříkal násilí, což dnes ovlivňuje charakter islámu.\n\nRoku 625 vytáhl mekkánský generál Abú Sufján s 3000 mužů na Medínu. Následující bitva u Uhudu se odehrála 23. března a skončila patem. Mekkánští ohlásili vítězství, ale sami ztratili příliš mnoho můžu na to, aby muslimy pronásledovali do Medíny.\n\nV dubnu 627 Abú Sufján vedl další silnou armádu proti Medíně. Ovšem Mohamed nechal vybudovat příkop okolo Medíny a díky tomu úspěšně město ubránil. Podle příkopu byla bitva nazvána \"al-chandáq\".\n\nMnoho muslimů věřilo, že Abú Sufjánovi pomáhali sami někteří Medíňané, konkrétně židovský kmen Banú Kurajza. Okamžitě po odvrácení hrozby se strany Mekkánců se muslimové obrátili proti tomuto kmeni.\n\nPoté, co byl kmen po 25 dnech obléhání poražen, byli všichni muži (bn Ishak uvádí 600-900) a jedna žena popraveni z rozhodnutí Sa'ada ibn Muadha, kterého si sami Židé vybrali jako arbitra. Zbývající ženy a děti byly vzaty do otroctví nebo jako výkupné. Kritici islámu toto považují za nespravedlivé, muslimové věří, že to bylo nezbytné.\n\nNásledujíce po bitvě \"al-chandáq\" byli muslimové schopní prostřednictvím konverzí i dobytí rozšířit svou vládu do okolních měst a kmenů.\n\nRoku 628 už byla pozice muslimů natolik silná, že se Mohamed rozhodl vrátit do Mekky, v tuto chvíli ještě pouze jako poutník. V březnu se vydal na cestu, za doprovodu 1 600 mužů. Po vyjednávání byla uzavřena dohoda na hranicích města al-Hudajbijah. Mohamedovi sice nebylo povoleno dokončit jeho pouť v tomto roce, nicméně nepřátelství mělo být ukončeno a muslimům mělo být povoleno vykonat pouť v následujícím roce.\n\nTato dohoda však platila pouze dva roky a v roce 630 propukla válka nanovo. Mohamed pochodoval na Mekku s obrovskou armádou, čítající okolo 10 000 mužů. Mekkánci, chtiví usmířit se se silnými muslimy a starostliví o znovuzískání lukrativních kmenových aliancí, se podrobili bez boje. Muhamad na oplátku slíbil všeobecnou amnestii (ze které ovšem byli někteří specifikovaní lidé vyloučeni). Většina Mekkánců konvertovala na islám a Mohamed zničil modly v Ka'bě. Od té doby měla být pouť muslimskou poutí a svatyně muslimskou svatyní.\n\nKapitulace Mekky a porážka aliance nepřátelských kmenů u Hunajnu přivedla větší část arabského světa pod Mohamedovu autoritu. Ta nebyla podepřena žádnou formální vládou, přesto, jak sám zvolil, vládl prostřednictvím osobních vztahů a kmenových smluv.\n\nMuslimové byli naprosto dominantní silou v Arábii a většina zbývajících kmenů a států se podrobila Mohamedovi.\n\nMohamed umírá okolo poledne v pondělí 8. června 632, po krátké nemoci, v Medíně. Bylo mu 63 let.\n\nPodle šíitského islámu měl Mohamed určit svého nevlastního syna Alího jako svého nástupce na veřejném kázání ve Ghadir Khom. Nicméně Abú Bakr a Umar intrikou vytlačili Alího a udělali vůdce, neboli chalífu, z Abú Bakra. Většina sunnitů toto zpochybňuje a říká, že se komunita radila a svobodně zvolila Abú Bakra, který byl jedním z předních následovníků Mohameda. Každopádně se tak stalo a Abú Bakr se stal novým vůdcem. Většinu svého krátkého vládnutí strávil potlačováním vzbouřených kmenů.\n\nSe sjednocením Arábie se muslimové začali dívat ven a zahájili dobývání, které mělo případně sjednotit celý Střední východ pod vládu chalífů.\n\nOd roku 595 do 619 měl Mohamed pouze jednu manželku – Chadídžu. Po její smrti se oženil s Aišou, a dále s Hafsou. Později se oženil ještě s dalšími manželkami, celkem s jedenácti (9, nebo 10 žijících v době jeho smrti). Někteří říkají, že se také oženil s otrockou dívkou Marií al-Qibtiyya, ale jiné zdroje hovoří opačně.\n\nPodle většiny hadíthů bylo Áiše v době sňatku s Mohamedem 6 let a manželství bylo konzumováno (došlo k pohlavnímu styku) v jejích devíti letech (podle at-Tabarího v deseti letech). Tato skutečnost je dnes často kritizována (pedofilie je trestná v mnoha zemích dnešního světa), kritika ze strany západní kultury se ovšem objevila až poměrně nedávno. Manželství s dětmi nebyla v tehdejší beduínské společnosti neobvyklá a po většinu historie bylo muslimskými historiky Ajšino mládí považováno za velmi pozitivní fakt a často vyzdvihováno, protože bylo vnímáno jako potvrzení jejího panenství a čistoty.\n\nChadídža byla Mohamadova první manželka a matka jediného dítěte, které ho přežilo, dcery Fátimy. S ostatními manželkami se oženil až po smrti Chadídži. Některé z těchto žen byly nedávné vdovy po bojovnících z bitev. Další byly dcery jeho blízkých spojenců a kmenových vůdců. Výsledkem jednoho z pozdějších spojení byl syn, ale zemřel v deseti měsících.\n\nMohamedovy ženy a ženské otrokyně:\n\n(*) = sporné\n\nVýraz „společník“ určuje každého, kdo splňuje tři podmínky. Za prvé, musí to být Mohamedův současník. Za druhé, musel alespoň jednou vidět nebo slyšet Mohamedův proslov. A za třetí musel konvertovat k islámu. Společníci jsou odpovědní za přesení „hadísu”, každý „hadís“ musí mít na začátku některého ze společníků. Kromě seznamu, uvedeného zde, je samozřejmě ještě velké množství jiných.\n\nSeřazeno podle abecedy:\n\nMohameda přežila pouze jeho dcera Fátima a její děti. (Někdo říká, že měl ještě jednu dceru Zainab, která porodila dceru Ammu, nebo Umamu, která ho také přežila.)\n\nŠíité věří, že Fátimin manžel Alí a jeho následníci jsou jediní legitimní vůdci víry. Sunnité tento názor odmítají, ale přesto ctí Mohamedovy potomky.\n\nMohamedovi potomci jsou známi pod mnoha jmény, jako například Sajíd سيد, či \"šarif\" شريف (množné číslo: ِأشراف Ašráf). Mnoho vládců a významných osobností v muslimských zemích se, v minulosti i nyní, prohlašují za Mohamedovy potomky, s větší, či menší věrohodností. Například Fatimidská dynastie v Severní Africe, současná jordánská a marocká královská rodina Idrisů a Agha Khan, imám išmaelské větve islámu. V mnoha muslimských státech existují různě důvěryhodné společnosti, které prokazují prohlášení o potomství Mohameda.\n\nMohamed, před svou smrtí v roce 632, vytvořil islám jako sociální a politickou sílu, která sjednotila většinu Arábie. V několika obdobích po jeho smrti došlo ke sjednocení celé Arábie a k dobytí Íránu, Iráku, Egypta, Palestiny, Sýrie, Arménie a velké části severní Afriky. Do roku 750 se již islám stal duchovním protějškem dvou velkých monoteistických náboženských systémů – judaismu a křesťanství – a geopolitickým nástupcem Římské říše. Pod muslimskou kontrolu se tak dostal zbytek severní Afriky, jižní část Španělska a velká část střední Asie, zahrnuje Sindh v údolí Indu.\n\nPod vládou Ghaznavidů se islám v 10. století v důsledku dobyvačných válek rozšířil do hinduistických knížectví na východ od Indu, tedy do oblasti dnešní severní Indie. Ještě později Islám mírovou cestou expandoval do velké části Afriky a jihovýchodní Asie.\n\nMohamed je obecně považován za jednu z nejvlivnějších osobností všech dob. Byl nesmírně úspěšným náboženským a zároveň i politickým vůdcem. Michael H. Hart ho řadí v žebříčku sta nejvlivnějších osobností na první místo před Ježíše a Buddhu. Dnes je islám druhé nejrozšířenější náboženství, ve které věří více než 1,5 miliardy lidí po celém světě.\n\nVětšina muslimů vůči Mohamedovi cítí velkou úctu a lásku a vyjadřují ji mnoha způsoby.\n\nI když je Mohamed často muslimy označován za vzor ctnosti a spravedlnosti, historické prameny hovoří jinak. Někteří muslimští historikové (Ibn Varrak, Ali Sina, …) a mnozí nemuslimové zaznamenali ve svých dílech množství údajů o Mohamedovi, které se staly důvodem jeho kritiky.\n\nVelmi často bývá u Mohameda kritizována jeho polygamní manželství. Ačkoli běžný muslim může mít pouze čtyři ženy najednou, měl Mohamed podle dostupných pramenů minimálně osm žen (některé prameny uvádějí i více). V Koránu je prorok zmíněn jako výjimka z „pravidla maxima čtyř žen“.\n\nPolygamie jako praxe proroků je známa již z Bible.\n\nZa nejproblémovější z jeho (historicky prokazatelných) žen je některými považována jeho nejoblíbenější žena Áiša. Podle většiny hadíthů bylo Áiše v době sňatku s Mohamedem 6 let a manželství bylo konzumováno v jejích devíti letech (podle al-Tabarího v deseti letech). Tato skutečnost je dnes často kritizována, kritika ze strany západní kultury se ovšem objevila až poměrně nedávno. Manželství s dětmi byla v tehdejší beduínské společnosti běžná a po většinu historie bylo muslimskými historiky Ajšino mládí považováno za velmi pozitivní fakt a často vyzdvihováno, protože bylo vnímáno jako potvrzení jejího panenství a čistoty.\n\nKritikové také poukazují na jeho manželství s exmanželkou jeho adoptovaného syna Zajnaba bint Jahshe.\n\nMohamed bývá dále kritizován za údajné vraždy svých politických odpůrců (např. Abú Afaka, Ka'ba ibn al-Ašrafa nebo Abdulláha ibn Chatala).\n\nOficiální sunnitský životopis Mohamedova života od Ibn Ishaka obsahuje kontroverzní příběh o tom, jak nechal Mohamed mučit člověka kvůli pokladu.\n\n\n\n"}
{"id": "39942", "url": "https://cs.wikipedia.org/wiki?curid=39942", "title": "Tranzistorový jev", "text": "Tranzistorový jev\n\nTranzistorový jev je průchod proudu přes dvojici přechodů C-B a B-E v bipolárním tranzistoru vyvolaný slabším proudem procházejícím druhým přechodem. Intenzitu proudu přes přechody C-B a B-E lze řídit intenzitou proudu tekoucího přechodem B-E; poměr obou proudů se nazývá proudový zesilovací činitel označovaný symbolem β nebo h.\n\nTok nábojů v bipolárním tranzistoru je způsoben difúzí nosičů náboje přes přechod mezi dvěma oblastmi s rozdílnou koncentrací náboje. Jednotlivé oblasti vodivosti se u bipolárního tranzistoru nazývají emitor (E), báze (B) a kolektor (C, případně K). U diskrétních tranzistorů je ke každé z oblastí připojen drátový vývod. Emitor je obvykle dopován o několik řádů více než další dvě oblasti, báze poněkud více než kolektor, takže koncentrace majoritních nosičů náboje v kolektoru a bázi je přibližně stejná. Bipolární tranzistor je navržen tak, že kolektorový proud je způsoben tokem nábojů vstřikovaných z emitoru s vysokou koncentrací náboje do báze, kde jsou minoritními nosiči, které difundují ke kolektoru. Proto se bipolární tranzistory považují za prvky s minoritními nosiči.\n\nPodle způsobu dopování každé ze tří oblastí tranzistoru rozlišujeme dva typy vodivosti bipolárních tranzistorů: NPN a PNP. Tranzistory NPN obsahují dva polovodičové přechody, které sdílí tenkou anodovou oblast s vodivostí typu P; tranzistory PNP obsahují dva polovodičové přechody, které sdílí tenkou katodovou oblast s vodivostí typu N.\n\nV obvyklém funkčním režimu je přechod báze-emitor pólován v propustném směru, což znamená, že oblast P má kladnější potenciál než oblast N. Přechod báze-kolektor je pólován v závěrném směru. U tranzistoru typu NPN je na bázi vyšší napětí než na emitoru a na kolektoru ještě vyšší napětí než na bázi. Za těchto podmínek je narušena rovnováha mezi tepelně generovanými nosiči náboje a odpudivým elektrickým polem ochuzené oblasti emitoru s vodivostí N. To umožňuje vstřikování tepelně generovaných nosičů z emitoru do oblasti báze. Tyto elektrony difundují skrz bázi z oblasti s vysokou koncentrací nosičů u emitoru do oblasti s nízkou koncentrací u kolektoru. Elektrony v bázi se nazývají minoritní nosiče, protože báze je má vodivost typu P, díky čemuž jsou majoritním nosičem v bázi díry.\n\nAby se minimalizoval podíl nosičů, které se rekombinují v bázi než dosáhnou přechodu báze-kolektor, musí být oblast báze dostatečně tenká, aby přes ni nosiče difundovaly v mnohem kratším čase než je doba života minoritních nosičů. Tloušťka báze musí být mnohem menší než difuzní délka elektronů. Přechod kolektor-báze je pólován v závěrném směru, takže málo elektronů je vstřikováno z kolektoru do báze, naopak elektrony, které které difundují bází ke kolektoru jsou přitahovány ke kolektoru elektrickým polem v ochuzené oblasti přechodu kolektor-báze. Pro funkci tranzistoru je nutné, aby báze byla tenká a sdílená oběma přechody a aby úroveň dopování emitoru byla vyšší než kolektoru, proto tranzistor nelze nahradit dvěma diodami.\n\n"}
{"id": "39950", "url": "https://cs.wikipedia.org/wiki?curid=39950", "title": "Duby v Třesovicích", "text": "Duby v Třesovicích\n\nDuby v Třesovicích jsou novodobě vyhlášené památné stromy, které rostou v ulicích Třesovic na Královéhradecku. Přítomnost starých dubů se promítla i do znaku obce, ve kterém jsou znázorněny dva dubové listy. Ochrana jednoho ze stromů byla ukončena roku 2008 z nepříliš obvyklých důvodů.\n\n\nStrom byl vyhlášen památným, neboť tvoří krajinnou dominantu, dosahuje nadprůměrného vzrůstu a stáří. Později byly spodní větve stromu poškozeny bouří a přílišně ořezány. Ochrana stromu byla zrušena roku 2009 se značně neobvyklým odůvodněním:\n\nDoporučení a metodika AOPK ČR pro památné stromy ale zmiňuje, že nic jako parametry či kritéria, která musí strom splnit, aby mohl být považován za památný, neexistuje:\n\nZrušení ochrany je dále zdůvodněno zlomením kosterních větví, ze kterého vyplývá možné zhoršení zdravotního stavu stromu. Zrušení údajně doporučili i nejmenovaný pracovník firmy zabývající se péčí o dřeviny a nejmenovaný pracovník ZO ČSOP Orlice Hradec Králové v dopisu. Uvedená citace z tohoto dopisu ale doporučení ke zrušení ochrany neobsahuje, pouze vyjadřuje politování nad stavem stromu.\n\nDoporučení a metodika AOPK ČR pro památné stromy uvádí, že ochrana má být rušena pouze z důvodů veřejného zájmu, nebo zániku památného stromu, přičemž zánikem se rozumí odumření, rozsáhlé poškození nebo nepovolené odstranění památného stromu. V praxi je pak obvyklé, že není rušena ani ochrana stromů, které o korunu přišly zcela (Husova lípa v Chlístově) a které byly v minulosti poškozeny mnohem výrazněji (Kamenická lípa, Běleňská lípa, Bzenecká lípa, Žižkův dub v Lomnici, dub v Borohrádku, Popovický dub a mnohé další).\n\nStejně tak není obvyklé rušit ochranu z důvodu možnosti zhoršení zdravotního stavu, neboť zdravotní stav se zpravidla postupem času zhoršuje u všech starých stromů. Potenciálnímu zhoršení zdravotního stavu se předchází vhodným ošetřením.\n\n\nDruhý památný dub roste u silnice vedoucí do vsi Popovice, poblíž domu s číslem popisným 86. Výška a obvod nejsou udané.\n\n\n"}
{"id": "39954", "url": "https://cs.wikipedia.org/wiki?curid=39954", "title": "Husova lípa v Horních Dohalicích", "text": "Husova lípa v Horních Dohalicích\n\nPamátná Husova lípa (lípa velkolistá – \"Tilia platyphyllos\") roste u polní cesty vedoucí z Dohaliček do Horních Dohalic asi 10 km severozápadně od okresního města Hradec Králové.\n\nPamátná lípa má obvod kmene 315 cm, výšku asi 20 m a stáří přes 100 let (rok zasazení 1915). Chráněna jako památný strom je od roku 1998 pro svůj vzrůst a jako krajinná dominanta.\nZ historie Husovy lípy (z obecní cedule)\n\nO zasazení lípy se v roce 1915 zasloužil místní učitel Richard Petráň. Mimo jiné i proto se místu zasazení se říká \"Kantorův plácek\". V kronice dohalského sokola je zaznamenáno: \n\n- r. 1914: \"\"Jelikož se blížil Husův rok, byl v obci založen přípravný výbor pro postavení Husova pomníku.\"\"\n\n- r. 1915: \"\"Oslava Husova se potom přece konala, ovšem zcela tiše, bez hudby. Na kopci byla zapálena hranice, mezi lid bylo rozdáno 100 brožur a na památku byly vsazeny uprostřed vsi lípy, 11 počtem, a v poli, na tzv. Kantorově plácku, zasazena byla 1 lípa tzv. Husova lípa.\"\"\n\n"}
{"id": "39955", "url": "https://cs.wikipedia.org/wiki?curid=39955", "title": "Jean-Pierre Léaud", "text": "Jean-Pierre Léaud\n\nJean-Pierre Léaud (* 5. května 1944 v Paříži) je francouzský herec.\n\nJako čtrnáctiletého ho objevil režisér François Truffaut, který mu svěřil náročnou hlavní roli Antoina Doinela v dramatu \"Nikdo mne nemá rád\". Díky přátelství, citovému a tvůrčímu souznění obou umělců pokračovala jejich úspěšná spolupráce i v následujících desetiletích, kdy ještě rozvinuli osudy neposlušného mladíka Doinela v Truffautových filmech \"Ukradené polibky\", \"Rodinný krb\" a \"Láska na útěku\".\n\n\n"}
{"id": "39958", "url": "https://cs.wikipedia.org/wiki?curid=39958", "title": "Patchwork", "text": "Patchwork\n\nPatchwork (anglicky \"patch\" – záplata, \"work\" - práce - \"vyrobeno ze záplat\") je specifická textilní technika. Jedná se o sešívání malých, různě barevných kousků látek tak, aby vytvářely geometrické vzory. Výsledný patchwork může být použit samostatně, ale častěji bývá spojen v tzv. \"sendvič\" (horní vrstvu tvoří patchwork, uprostřed bývá rouno a spodní vrstvu opět tvoří látka) a je ozdobně prošit drobnými stehy. Takto sešitý patchwork se nazývá quilt.\n\nZřejmě nejstarší dochovaný patchwork pochází z Číny z 8. - 9. století n. l. Jednalo se o buddhistické obřadní roucho sešité z pestrých hedvábných látek. Velmi oblíbeným se patchwork stal v Anglii v 17. století. Používal se především k výrobě přehozů a závěsů. Smyslem této techniky bylo využití dobře dochovaných částí starších látek. Patchwork byl technikou užívanou napříč společenskými vrstvami, setkáme se s ním ve šlechtických sídlech i v chatrčích anglického venkova. Anglický patchwork má specifický postup šití, tzv. \"english paper piecing\". Papírové šablony v požadovaných tvarech byly obaleny ústřižky látek a ty pak sešívány k sobě. Jedním z nejznámějších a dodnes často používaných vzorů je tzv. babiččina zahrádka.\n\nVelké obliby se dočkal patchwork mezi ženami amerických osadníků, které si tuto dovednost přivezly s sebou ze staré vlasti. Dokázaly díky ní zhodnotit zbytky látek a obnošených šatů, dal se tak znovu použít i malý kousek látky. Zvláště po vyhlášení Navigačních akt se stal pro americké osadníky patchwork často jediným způsobem, jak vyrobit nový kus oděvu. Americkým \"vynálezem\" bylo sešívání dek z menších částí, tzv. bloků. Jde o čtverce jednotné velikosti (často 12 palců). To umožňovalo snadnější práci. Americké ženy často pracovaly na svých dekách společně, scházely se na patchworkových dýcháncích a vyměňovaly si látky i vzory a společně dokončovaly celé deky. \n\nPo druhé světové válce se zdálo, že techniky patchworku a quiltu již patří minulosti. V poslední době ale zájem o tuto textilní techniku prudce vzrůstá a šíří se i zpět z Ameriky na starý kontinent. Obrovskou popularitu získává patchwork a quilt i v Japonsku. Také v Česku vznikají patchworkové kluby, pořádají se přednášky a školení, výstavy a objevují se knihy i obchody s bohatou nabídkou různého zboží vyrobeného touto tradiční technikou.\n\nPůvodně se jednalo výhradně o ruční práci, ale dnes již bývá patchwork většinou šitý na šicích strojích. Dokonce jsou vyráběny speciální šicí stroje, na kterých lze prošívat i velmi rozměrné deky. Dnes se patchwork nejčastěji vyrábí z nových látek, speciálně pro tento účel navrhovaných. Ucelené kolekce látek vytvářejí často známí návrháři. Základem bývá 100% bavlna. Patchwork se nejčastěji používá k výrobě quiltů (deky, přehozy, polštáře), ale může být použit i pro výrobu batohů, textilních dekorací, teplých bund, kabátů a jiných oděvních doplňků. \n\nPatchwork je dnes vnímán i jako svébytná umělecká technika, díla vyrobená tímto způsoben nacházíme v předních světových muzeích a galeriích. \n\nSue Pritchard ed., Quilts 1700 - 2010, Hidden Histories, Untold Stories, London 2010\n\n\n"}
{"id": "39968", "url": "https://cs.wikipedia.org/wiki?curid=39968", "title": "Severoatlantická oscilace", "text": "Severoatlantická oscilace\n\nSeveroatlantická oscilace (NAO, North Atlantic oscillation) je komplexní klimatický jev\nv severní části Atlantského oceánu (speciálně spojený se změnami klimatu mezi Islandem a Azorami).\nJe převážně charakterizována cyklickými změnami tlaku vzduchu a změnami v drahách bouří v Severním Atlantiku. Ve změnách byla identifikována perioda 18,6 let.\nNAO ve vztahu k Arktické oscilaci, které určují slapové jevy.\nNAO byla objevena v roce 1920 sirem Gilbertem Walkerem. Podobně jako jev El Niño v Pacifiku je NAO jedním z nejdůležitějších řídících prvků klimatických změn v severním Atlantiku, Evropě, Středozemním moři\na severních částech střední Asie.\nZejména v listopadu a dubnu vysvětluje hodně ze změn atmosférických poruch v Severním Atlantiku\na následkem toho změn rychlostí a směrů větru, teploty a distribuce vlhkosti (v regionu) a intensitu, počet a dráhu bouří.\nRozhoduje o tom, zda zimní bouře procházejí přes severní Evropu nebo jižněji přes Středozemní moře. Některé projevy\nale ještě nejsou zcela vysvětleny, například proč jsou fáze změn NAO obráceny od počátku 80. let s následnými dalekosáhlými\nzměnami v počasí Severního Atlantiku a Evropy, což lze těžko oddělit od antropogenních efektů.\n"}
{"id": "39970", "url": "https://cs.wikipedia.org/wiki?curid=39970", "title": "Deformace", "text": "Deformace\n\nPojmem deformace tělesa rozumíme změnu jeho tvaru. Těleso mění tvar v důsledku působení síly. Silové působení mění vzájemné polohy atomů, ze kterých se těleso skládá. V případě, že se po odstranění působící síly těleso vrátí do původního tvaru, mluvíme o pružné (elastické) deformaci. Pružné deformace se vyskytují u pružných látek. V důsledku působení sil může rovněž dojít k nevratným změnám v poloze atomů tělesa. Tvar tělesa se po odstranění působící síly již nevrátí do původního stavu. V takovém případě mluvíme o nepružné deformaci popř. úžeji o plastické deformaci. Tyto deformace lze pozorovat např. u plastických látek.\n\nZůstávají-li během deformace body původně ležící v jedné rovině ve stejné rovině i po deformaci, označuje se taková deformace jako rovinná.\n\nSíly působící na těleso lze rozlišovat podle druhu napětí, které v tělese vyvolávají na tahové, tlakové, smykové, ohybové nebo torzní. Tyto síly bývají také označovány jako deformační síly.\n\nNeuvažuje-li se při popisu tělesa jeho deformace, mluvíme o tuhém tělesu.\n\nV mechanice kontinua lze deformace popsat srovnáním deformovaného a nedeformovaného stavu kontinua.\n\nV čase formula_1 můžeme popsat polohu částic kontinua jako formula_2. V čase formula_3 pak bude poloha odpovídajících částic určena jako formula_4. Lze definovat vektor posunutí formula_5 jako\nVektor posunutí má tedy počátek v místě, kde se částice nacházela na počátku sledovaného pohybu a konec v místě konečné polohy částice. Pomocí vektoru posunutí je možné deformační pohyb popsat jako\nTento vztah však v sobě zahrnuje nejen deformaci, ale také posunutí a otáčení kontinua jako celku. Pro popis deformací by však bylo vhodné získat z tohoto vztahu pouze část, která je za deformace odpovědná. Toho se dosáhne na základě předpokladu, že při deformacích dochází ke změnám vzdáleností částic kontinua.\n\nUvažujeme-li libovolný bod formula_8 kontinua a v jeho okolí bod formula_9, pak na konci deformačního pohybu se bod z formula_8 přesune do bodu formula_11 a bod formula_9 do bodu formula_13. Označíme-li vektor posunutí odpovídající bodu formula_8 jako formula_15 a vektor posunutí odpovídající bodu formula_9 jako formula_17, a uvažujeme-li pouze blízké okolí bodu formula_8, můžeme použít zápis\nNa počátku děje je vzdálenost mezi body formula_8 a formula_9 určena jako formula_22. Na konci děje je vzdálenost částic nacházejících se původně v bodech formula_8 a formula_9 určena jako formula_25 (kde bylo použito Einsteinovo sumační pravidlo). K popisu deformace kontinua v okolí bodu, jehož počáteční souřadnice jsou formula_8 a konečné formula_11, se použije rozdíl čtverců uvedených délek, tzn. výraz\n\nÚpravou předchozích vztahů pak dostáváme\nkde byl zaveden tzv. tenzor velkých deformací\n\nTenzor velkých deformací je funkcí souřadnic, tzn. formula_31, a je to symetrický tenzor druhého řádu.\n\nJsou-li deformace malé, jsou malé také změny vektoru posunutí formula_5 se souřadnicemi formula_8, tzn. jsou malé také parciální derivace formula_34. V takovém případě je v tenzoru velkých deformací člen formula_35 malý ve srovnání s členy formula_36 a formula_37 a můžeme jej zanedbat. V takovém případě lze deformaci popsat tzv. tenzorem malých deformací\n\nPro malé deformace lze tedy platí\n\nVyjdeme-li z deformovaného stavu, lze tenzor malých deformací zavést vztahem\na platí\n\nPro malé deformace jsou velikosti posunů formula_42 v nedeformovaném stavu a jim odpovídající formula_43 v deformovaném stavu přibližně stejné a není tedy nutno rozlišovat mezi tenzory malých deformací v nedeformovaném a deformovaném stavu, což znamená, že tenzory malých deformací formula_44 a formula_45 můžeme považovat za ekvivalentní.\n\nČasto se používá rozklad tenzoru formula_44 na izotropní část a deviátor\nkde formula_48 je stopa tenzoru malých deformací a formula_49 je Kroneckerovo delta. Označuje se\njako izotropní část a\njako deviátor deformací.\n\nVýznam diagonálních složek tenzoru formula_44 lze určit následující úvahou.\n\nVýraz formula_53 je čtverec délky zvoleného elementu látky před deformací. Použijeme pro něj označení formula_54. Podobně pro výraz formula_55, který označuje čtverec délky zvoleného elementu po deformaci, použijeme označení formula_56. Potom platí\nPro malé deformace je formula_58, takže lze levou stranu pomocí přibližného vztahu formula_59, čímž získáme\n\nSložka tenzoru formula_61 malých deformací tedy odpovídá relativní změně délky elementu, který byl původně rovnoběžný s osou formula_62 kartézské soustavy souřadnic. Podobně složky formula_63 a formula_64 přestavují relativní změny délek elementů, které byly původně rovnoběžné s osami formula_65 a formula_66.\n\nPro určení významu nediagonálních složek lze vyjít z rovinné deformace v rovině dané kartézskými osami formula_67. Tenzor malých deformací má v takovém případě nenulové pouze složky formula_68. Uvažujeme-li deformaci, při které jsou nenulové pouze složky se smíšenými indexy, tzn. formula_69, pak element, který byl před deformací rovnoběžný s osou formula_62, tzn. lze jej před deformací popsat vektorem formula_71, lze po deformaci popsat vektorem formula_72, kde formula_73 je složka vektoru posunutí podél osy formula_65.\nPro úhel formula_75 mezi vektory formula_71 a formula_77 platí\n\nPodobně lze pro element, který byl před deformací rovnoběžný s osou formula_65, který je možné před deformací popsat vektorem formula_80, určit složky tohoto elementu po deformaci jako formula_81.\nPro úhel formula_82 mezi vektory formula_80 a formula_81 platí\n\nPro malé deformace lze použít aproximaci formula_86, což umožňuje psát\n\nSmíšená složka tenzoru deformace formula_88 tedy odpovídá polovině úhlu formula_89, o který se při deformaci změní pravý úhel mezi elementy původně rovnoběžnými s kartézskými osami formula_62 a formula_65. Úhel formula_89 se nazývá úhel smyku.\n\nV obecném případě, kdy nejde o rovinnou deformaci, mohou mít elementy původně rovnoběžné s první nebo druhou kartézskou osou po deformaci také složky ve směru třetí osy. Tyto složky jsou však tak malé, že nemají podstatný vliv na úhel mezi elementy po deformaci. Složka formula_88 má tedy i v takovém případě stejný význam jako v případě rovinné deformace.\n\nObdobným způsobem lze položit složku formula_94 rovnu polovičnímu úhlu smyku mezi první a třetí souřadnicovou osou a složku formula_95 rovnu polovičnímu úhlu smyku mezi druhou a třetí souřadnicovou osou.\n\nUvažujme v diferenciálním okolí bodu, ve kterém známe složky formula_44, kvádr, jehož hrany mají před deformací délky formula_97, přičemž tyto hrany jsou rovnoběžné se směry hlavních os deformace. Daný kvádr zůstane kvádrem i po deformaci (za předpokladu malých deformací), pouze dojde ke změně délek jeho hran na formula_98. Při vhodné volbě souřadnicové soustavy, tzn. osy souřadnicové soustavy leží ve směru hlavních os deformace (na jednotlivé stěny kvádru tedy působí pouze čistý tah nebo čistý tlak), platí\npro formula_100.\n\nPo deformaci lze tedy délky hran vyjádřit jako formula_101. Pro objem kvádru po deformaci pak při zanedbání veličin vyšších řádů dostáváme\ncož bývá obvykle zapisováno jako\nkde formula_104 je objem tělesa před deformací a formula_105 je objem tělesa po deformaci. Stopa formula_48 tedy popisuje relativní objemovou změnu, tedy objemovou deformaci. Vzhledem k tomu, že stopa izotropní části formula_44 je stejná jako stopa celého tenzoru formula_44, odpovídá objemová deformace izotropní části objemové deformaci celého tenzoru deformací. Stopa deviátoru formula_109 je nulová, tzn. relativní objemová změna odpovídající deviátoru tenzoru malých deformací je také nulová. Deviátor tedy nezpůsobuje změny objemové, ale pouze změny tvaru, tedy tvarovou deformaci.\n\n"}
{"id": "39973", "url": "https://cs.wikipedia.org/wiki?curid=39973", "title": "Říjen 2005", "text": "Říjen 2005\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "39974", "url": "https://cs.wikipedia.org/wiki?curid=39974", "title": "Září 2005", "text": "Září 2005\n\n\n\n\n\n\n\n\n\n\nSupernatural season 1\n\n\n\n\n\n\n\n\n\n\n\n\n\n\n\n\n"}
{"id": "39975", "url": "https://cs.wikipedia.org/wiki?curid=39975", "title": "Marina (jméno)", "text": "Marina (jméno)\n\nMarina, též Marína je ženské jméno tureckého původu. Mužská podoba Marin(us) znamená \"žijící při moři, na moři\", \"námořník\".\n\nV českých zemích se však jméno Marina či Marinka v minulosti používalo jako domácká podoba jména Marie.\n\nV České republice 10. října.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +6,0%.\n\n\n\n"}
{"id": "39977", "url": "https://cs.wikipedia.org/wiki?curid=39977", "title": "Bernard Cornwell", "text": "Bernard Cornwell\n\nBernard Cornwell (* 23. února 1944 Londýn, Anglie) je uznávaný britský spisovatel, autor historických románů. Mezi jeho nejznámější díla patří řada románů z období napoleonských válek \"„The Sharpe series“\", pojmenovaných podle hlavního hrdiny Richarda Sharpa. V Česko se stal známým především díky zdařilému zpracování artušovské legendy ve čtyřdílném románu \"„Kronika válečníkova“\".\n\nNarodil se v Londýně v roce 1944 jako „válečné dítě“. Jeho otec byl kanadský letec, matka Angličanka, členka ženských pomocných leteckých sborů (WAAF). Byl dán k adopci a osvojen rodinou Wigginsových z Essexu, která patřila k přísně protestantské sektě Peculiar People. Vzdělával se na internátní škole, vystudoval Londýnskou univerzitu a potom nastoupil na 10 let do BBC, kde nakonec pracoval jako ředitel zpravodajské televize v Severním Irsku. S manželkou Judy se oženil v roce 1980 a společně se přestěhovali do USA, odkud pocházela. Tam začal psát romány, protože k tomu nepotřeboval pracovní povolení, které mu americké úřady odmítly vydat.\n\nJeho nejznámějším dílem jsou příběhy anglického vojáka Richarda Sharpa, které se odehrávají v období napoleonských válek. V prvních 12 knihách podrobně popsal vojákova dobrodružství v různých válečných taženích po Evropě v rozmezí dvanácti let, v dalších poté vylíčil začátky Sharpa coby mladého vojáka v Indii. Pozdější romány jsou zasazeny do různých částí časového rámce vymezeného původními knihami. Většina z „napoleonských knih“ byla zfilmována jako televizní seriály se Seanem Beanem v hlavní roli.\n\nNapsal také tetralogii o americké občanské válce \"Starbuck Chronicles\", trilogii o Artušovské Británii \"The Warlord Chronicles\", která vyšla česky ve čtyřech dílech jako \"Kronika válečníkova\", a další trilogii o hledání Svatého Grálu ve 14. století v době stoleté války.\n\nNejnovější série příběhů, v níž je hlavní postavou šlechtic Uhtred z Bebbanburgu, se odehrává v 9. století za vlády krále Alfréda Velikého, který ubránil své království Wessex proti dánským Vikingům, což mu jako jedinému anglickému panovníkovi vyneslo přídomek „Veliký“.\n\nPodle této série vzniká televizní seriál \"The Last Kingdom\". Jeho první, osmidílná řada měla premiéru v roce 2015, premiéra druhé řady je plánována na rok 2016.\n\n\n\n\n\n\n\n\n\n"}
{"id": "39982", "url": "https://cs.wikipedia.org/wiki?curid=39982", "title": "Kosmodrom Bajkonur", "text": "Kosmodrom Bajkonur\n\nKosmodrom Bajkonur (kazašsky Байқоңыр ғарыш айлағы, \"Bayqoñır ğarış aylağı\") (rusky \"Космодром Байконур\") je kosmodrom (základna pro starty kosmických raket) v Kazachstánu používaný od počátku kosmické éry Sovětským svazem a později Ruskem.\n\nKosmodrom byl vybudován v Kyzylordské a Karagandské oblasti na území Kazašské SSR (nyní Republika Kazachstán) mezi sídly Kazaly a Žosaly na základě rozhodnutí vlády SSSR č. 292-181 ze dne 12. února 1955 jako 5. Naučno-issledovatělskij ispytatělnyj poligon (5-NIIP, \"5й Научно-исследовательский испытательный полигон\", \"5-НИИП\") Ministerstva obrany SSSR pro zkoušky balistických raket.\n\nDo té doby pro pokusy s raketami sloužila vojenská střelnice (nyní Kosmodrom Kapustin Jar), která k pokusům vícestupňových raket vyvíjenými týmem Koroljova nedostačovala. Proto maršál dělostřelectva Mitrofan Nědělin rozhodl postavit základnu větší. Výstavbu nové základny dostal na starost generál ženijního vojska Georgij Maximovič Šubnikov. Na budoucí staveniště se dostal s prvními spolupracovníky již 12. ledna 1955. Železniční vagóny jim sloužily jako dílny i obydlí.\nOrganizační struktura vojenské správy střelnice byla stanovena direktivou Generálního štábu ozbrojených sil SSSR ze dne 2. května 1955; tento den byl později rozkazem ministra obrany SSSR č. 00105 ze dne 3. srpna 1960 oficiálně označen za datum zřízení kosmodromu. Správou kosmodromu byla pověřena raketová vojska RVSN (Raketnyje vojska stratěgičeskogo naznačenija, Ракетные войска стратегического назначения), později rampy pro kosmické nosiče spravovaly VKS (Vojenno-kosmičeskije sily, Военно-космические силы). \n\nPrvní úspěšný start balistické rakety z kosmodromu se uskutečnil 3. srpna 1957. Od 4. října 1957, kdy odtud byla vypuštěna první umělá družice Země Sputnik 1, je používán i pro kosmické starty. V západním tisku byl často nazýván Tjura-Tam podle blízké železniční stanice. Původní vesnice Bajkonur (kazašsky Bajkonyr) leží asi 320 km severovýchodně od kosmodromu; její jméno bylo pro kosmodrom použito kvůli utajení jeho skutečné polohy.\n\nRaketový kosmodrom Tjura-Tam patřil mezi přísně střežená a tajená místa. V roce 1956 jeho stavbu sice prokázaly snímky z amerického špionážního letadla U-2, ale souřadnice Sověti tajili dál. Po Gagarinově letu požádal SSSR Mezinárodní leteckou federaci (FAI) o uznání rekordního letu a uvedl, že startoval z Kosmodromu Bajkonur. Na mapě této oblasti byla zakreslena jen vesnice Bajkonur, jinak zde byl trestanecký tábor, a tak se Sověti rozhodli uvést vzdálenou vesnici jako místo startu rakety.\n\nPři návštěvě francouzského prezidenta Charlese de Gaulla byla instalována před budovami základny s původním označením \"Ploščadka 10\" nová tabule s označením \"Zvezdograd\" a později, 29. ledna 1958 bylo městečko u základny pojmenováno \"Leninsk\".\n\nPo rozpadu SSSR v roce 1993 přešel kosmodrom do vlastnictví nově vzniklého samostatného státu Kazachstán, ale po složitých jednáních byla 4. ledna 1994 podepsána dvoustranná mezivládní dohoda o dlouhodobém pronájmu kosmodromu Ruské federaci na dobu nejméně 20 roků za 115 mil. USD ročně. \n\nVKS v roce 1996 přešly zpět do RVSN. V roce 1999 bylo rozhodnutím ruské vlády zřízeno středisko FGUP Federalnyj kosmičeskij centr „Bajkonur“ (ФГУП Федеральный космический центр „Байконур“) a v souvislosti s tím přebrala postupně rampy do své péče ruská kosmická agentura RAKA (Rossijskoje aviacionno-kosmičeskoje agentstvo, Российское авиационно-космическое агентство, РАКА), nyní Státní korporace pro kosmické aktivity Roskosmos. \n\nV roce 2001 byly vytvořeny KVRF (Kosmičeskije vojska Rossijskoj federacii, Космические войска Российской федерации, КВ РФ), kterým podléhá vojenská část kosmodromu. Současný oficiální název je 5. Gosudarstvennyj ispytatělnyj kosmodrom (5-GIK, \"5й Государственный испытательный космодром\", \"5-ГИК\") Ministerstva obrany Ruské federace. \n\nDne 9. ledna 2004 podepsali ruský prezident V. Putin a kazašský prezident N. Nazarbajev dohodu o prodloužení pronájmu do roku 2050 (smlouva byla ratifikována ruskou Dumou 25. května 2005). Parlament Kazachstánu ratifikoval smlouvu v březnu 2010.\n\nV lednu 2005 byla zřízená společná kazašsko-ruská společnost „Bajterek“ pro komerční zajišťování startů nosných raket typu Angara.\n\nVlastní kosmodrom (bez pádových oblastí stupňů ve střeleckém sektoru) zabírá plochu 6717 km. Nachází se zde 15 ramp 9 typů pro vypouštění kosmických nosičů, 4 rampy pro vypouštění mezikontinentálních balistických raket, 11 montážních budov MIK (montažno-ispytatělnyj korpus) se 34 halami pro přípravu nosných raket a družic a sond, 3 tankovací stanice pro plnění nádrží kosmických těles kapalnými pohonnými látkami a stlačenými plyny, sledovací stanice s výpočetním střediskem pro zajišťování vzletu raket, stanice pro zkapalňování vzduchu pro výrobu kapalného kyslíku a dusíku (kapacita 300 t/den), tepelná elektrárna s výkonem 60 MW, energovlak s výkonem 72 MW, 2 letiště („Krajnyj“ a „Jubilejnyj“, kde byla přistávací dráha sovětského raketoplánu Buran, 470 km železničních tratí (z toho 40 km speciálního rozchodu), 1281 km silnic, 6610 km elektrorozvodné sítě, 2784 km spojové sítě a hangár, kde byl uložen raketoplán Buran.\n\nZ kosmodromu jsou a v minulosti byly vypouštěny všechny sovětské a ruské pilotované kosmické lodě typů Vostok, Voschod a Sojuz a bezpilotní nákladní kosmické lodě typu Progress, zásobující Mezinárodní vesmírnou stanici. Jsou odsud vypouštěny stacionární telekomunikační družice, sondy k Měsíci a sondy k planetám a část vědeckých, aplikovaných a vojenských umělých družic Země. \n\nPoužívaly nebo používají se k tomu účelu různé typy nosných raket; v současné době [2017] zejména různých modifikací typů Sojuz, Proton a Zenit.\n\nPřes 70 000 specialistů a jejich rodin (stav 2002) žije a pracuje v městě Bajkonur (původní název Taškent-90, pak Tjura-Tam, pak Zvezdograd, pak Leninskoje, pak až do 20. prosince 1995 Leninsk, zeměpisné souřadnice ) na břehu řeky Syrdarji.\n\nNa kosmodromu Bajkonur se nachází malé muzeum vedle dvou malých domků, bývalých rezidencí Sergeje Koroljova a Jurije Gagarina. Obě chaty byly zachovány a jsou součásti muzea, které je domovem sbírky kosmických artefaktů. Renovovaný testovací exemplář ze sovětského programu Eněrgija-Buran stojí vedle vchodu do muzea. Součástí muzea jsou také fotografie související s historií kosmodromu včetně obrazů všech kosmonautů. Každá posádka každé expedice zahájené z Bajkonuru zde zanechává podepsanou fotografii celé posádky, která je vystavena za sklem.\nMuzeum má také mnoho předmětů souvisejících s Gagarinem, včetně pozemního ovládacího panelu z jeho letu, jeho uniformy a půdy z místa přistání, které se uchovaly ve stříbrném kontejneru. V jedne z muzejních místností se nachází také starší verze návratové kapsle kosmické lodi Sojuz.\n\nČeské ohlasy historicky nejvýznamnějšího sovětského kosmodromu nalézáme ve skladbě Bajkonur z alba 15 let jsem Na Kovárně na plech hudební skupiny Tři sestry.\n\n\n"}
{"id": "39984", "url": "https://cs.wikipedia.org/wiki?curid=39984", "title": "Bajkonur", "text": "Bajkonur\n\nBajkonur může být:\n"}
{"id": "39989", "url": "https://cs.wikipedia.org/wiki?curid=39989", "title": "Srpen 2005", "text": "Srpen 2005\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "39990", "url": "https://cs.wikipedia.org/wiki?curid=39990", "title": "Pražské povstání", "text": "Pražské povstání\n\nPražské povstání vypuklo 5. května 1945 v hlavním městě Praze. Česká národní rada vydala prohlášení o konci Protektorátu a o převzetí vládní a výkonné moci. Nejdříve probíhaly demonstrace, které brzy přešly do ozbrojeného odporu. Šlo o největší z bitev Českého květnového povstání.\n\nCelonárodní povstání v protektorátu bylo připravováno východní i západní složkou českého protinacistického odboje již od počátku roku 1945. Jeho cílem mělo být zejména:\n\nPovstání vypuklo za stavu, kdy se na území Čech a Moravy nacházela miliónová Schörnerova armáda, která měla rozkaz udržet se v tomto prostoru co nejdéle. K. H. Frank vedl s protektorátní vládou rozhovory o nenásilném předání moci, přičemž se projevovaly i snahy prezidenta Háchy o vytvoření Českomoravské republiky a převzetí moci Richardem Bienertem. Souběžně s tím tu byly i totožné snahy ilegálních odbojových skupin i České národní rady (ČNR), podle nichž měly na území Protektorátu vznikat revoluční Národní výbory. V Praze byl přípravou na převzetí moci pověřen Dr. František Krása.\n\nPodnětem pro nepokoje v Praze se stalo oznámení vydané 4. 5. 1945 protektorátní vládou o zrušení nařízení týkající se dvojjazyčného úřadování, dvojjazyčných nápisů a zákazu vyvěšování československých vlajek. Byl vydán pokyn, aby se na úředních budovách vyvěsily vlajky a úřadovalo se jen v českém jazyce. Již téhož dne se na mnohých místech v Praze začaly odstraňovat nenáviděné německé nápisy, avšak 5. května vlna nadšení opanovala celou Prahu. Odstraňovaly se německé cedule, vyvěšovaly se české vlajky, ve městě vládlo nadšení. Snaha ministerského předsedy kolaborantské protektorátní vlády R. Bienerta o vyhlášení Českomoravské republiky však ztroskotala, protože policejní jednotka, která měla převzít rozhlas do českých rukou, narazila na odpor německých vojáků. Došlo k boji, což mělo za následek volání rozhlasu o pomoc. R. Bienert se později pokusil zprávu o převzetí moci vyhlásit v pražském rozhlase, avšak byl zatčen pražským Národním výborem, který ho předal ČNR. Před polednem hlásil městský pouliční rozhlas: \"„Českoslovenští občané: Hitlerovo Německo je rozdrceno. Třetí říše přestala existovat! Pryč s válkou! Všichni ihned zastavte práci! Nikdo nesuďte, nikdo nesmíte trestat, ať Čecha nebo Němce, na to jsou lidové soudy. Varujeme všechny Němce před jakýmkoliv zakročením. Česká policie, české četnictvo, vládní vojsko a jiné útvary uposlechnou bezpodmínečně pokynů Národních výborů. Kdo tak neučiní, je zbabělec a zrádce! Stojíme neochvějně za československou vládou!“ \"\n\nV poledne primátor Alois Říha odevzdal vedení magistrátu do rukou zástupců Národního výboru Praha. ČNR zformulovala odpoledne vlastní prohlášení o konci protektorátu: \"„Lide český! ČNR jako představitelka revolučního hnutí českého lidu a jako zmocněnec vlády v Košicích, ujímá se dnešním dnem moci vládní a výkonné na území Čech, Moravy a Slezska. Pod údery hrdinných spojeneckých armád a pod údery aktivního odporu českého lidu zanikl tzv. „protektorát Čechy a Morava“, který nám byl Němci vnucen a tím zanikla veškerá správní moc vykonávaná protektorátní vládou a německými úřady.\"\". Otakar Matoušek byl pověřenec ČNR pro řízení Českého rozhlasu 5. 5. 1945 - 25. 5. 1945.\n\nV té době se však již v Praze střílelo. Německá okupační správa ignorovala opatření protektorátních úřadů a němečtí vojáci začali střílet do lidí, kteří vyvěšovali československé vlajky, přetírali německé nápisy či je shazovali ze zdí na zem. Vysílání pražského rozhlasu, které provolávalo převzetí moci do rukou českých úřadů, se změnilo ve výzvu k boji proti okupantům. Městský rozhlas převzal a vysílal i známé volání o pomoc československému rozhlasu: \"„Voláme českou policii, četnictvo a ozbrojené jednotky! Pomozte československému rozhlasu ve Schwerinově třídě, kde čeští lidé bojují o jeho záchranu! Vchod z Balbínovy ulice je úplně volný! Voláme českou policii, četnictvo a ozbrojené jednotky na pomoc československému rozhlasu!“\" Reakce lidí byla spontánní, ozbrojení i neozbrojení lidé spěchali na pomoc. Kolem československého rozhlasu se mezitím rozhořely pouliční boje. V půl šesté podvečer vysílal městský rozhlas výzvu pro příslušníky německých ozbrojených sil v německém jazyce, aby složili zbraně a dále neprolévali krev. Někteří z nich výzvy uposlechli a složili zbraně, což se ovšem v žádném případě netýkalo příslušníků Waffen-SS, kteří o to zuřivěji útočili na povstalecká centra, kterými byly zejména Staroměstská radnice, Novoměstská radnice, Nová úřední budova a budova Československého rozhlasu.\n\nPovstalci si byli vědomi toho, že proti případnému německému útoku zvenčí nemají moc šancí, takže v noci z 5. na 6. května vyrostlo v Praze asi dva tisíce barikád. Jejich obránci měli k dispozici většinou pouze pušky, lehké kulomety, granáty a pancéřové pěsti. Proto jim přišla vhod pomoc od Vlasovců, kteří byli vyzbrojeni i těžkou technikou a kteří se již v noci na 6. května zúčastnili bojů proti Němcům. Jejich pomoc zabránila německé armádě rozdrtit povstání už v prvních dnech. První nápory německé armády na sebe nenechaly dlouho čekat, německé tanky se začaly probíjet do města. Povstalci bojovali i ve vnitřním městě s německou posádkou, přičemž nacisté se stále snažili zmocnit důležitých objektů.\n\n6. května začala Prahu bombardovat i jednotlivá německá letadla, kobercové bombardování se však neuskutečnilo díky tomu, že většina německých strojů byla zaměstnána boji s Rudou armádou. Boje na barikádách zastavovaly postup nacistů, kteří začali na mnoha místech používat nelidský způsob jejich dobytí, když před svými tanky hnali proti nim české muže, ženy a děti, kteří se bojů neúčastnili. Nacisté též začali páchat teror a neuvěřitelné ukrutnosti ve čtvrtích, které obsadili. Na několika místech v Praze došlo k masakrům bezbranných civilistů - českých žen, dětí a starců. Masakry civilních obyvatel ve dnech 6. - 7. května probíhaly zejména v oblasti Pankráce a Krče, kde bylo zavražděno 173 lidí. Do povstání se aktivně zapojili i příslušníci protektorátního vojska, kteří též přivezli povstalcům velký počet zbraní a munice. 7. května se opět rozhořely prudké boje o Staroměstskou radnici, která byla napadena útokem čtyř lehkých a jednoho těžkého německého obrněného vozidla, přičemž nacisté stříleli zápalnou municí. Městský rozhlas volal stále o pomoc, žádal zejména o muže vyzbrojené pancéřovými pěstmi. Pokračovaly ojedinělé nálety letadel, bojovalo se na barikádách, povstalcům se podařilo ukořistit i těžkou nepřátelskou techniku včetně obrněných vlaků. Pražané spoléhali též na pomoc americké armády, která 6. května osvobodila Plzeň a chtěla pokračovat dále k hlavnímu městu, ale z politicko-vojenských důvodů musela zůstat stát na demarkační linii. Stalin nedal svolení k dalšímu postupu Američanů přes dohodnutou demarkační linii, takže i generál Eisenhower navzdory Pattonovým protestům odmítl dát povolení k akci a přenechal zásah zvaný Pražská ofenzíva na vzdálené Rudé armádě, která se na rozkaz Stalina vydala osvobodit Prahu po pádu Berlína 30. dubna 1945, ale musela čelit tvrdému odporu německých jednotek u Drážďan a v okolí Krušných hor, což zdrželo její postup.\nSpojenci neposkytli povstalcům ani vzdušnou podporu, ačkoliv měli v té době nad Německem jasnou leteckou převahu a mohli eliminovat obrněné jednotky v okolí Prahy.\n\nV noci ze 7. na 8. května se povstalci dále připravovali na další útoky. ČNR vedla s Vlasovci neúspěšná jednání, která vyvrcholila rozhodnutím generála Vlasova opustit Prahu. Povstalci tak přišli o výraznou pomoc, která naopak, ale v menší síle, přišla v podobě partyzánské jednotky. K útoku se připravovali i Němci, kteří již věděli, že v Remeši podepsal generál Alfred Jodl bezpodmínečnou kapitulaci, která měla nabýt účinnosti 8. května ve 23.01 SEČ. Maršál Ferdinand Schörner již věděl, že v boji nemá smysl pokračovat a snažil se zachránit, co se dalo. Jediným možným řešením bylo, aby se co nejvíce vojáků dostalo do amerického zajetí. A k tomuto potřeboval volný průchod Prahou. V časných ranních hodinách 8. května začal mohutný útok na Prahu za použití tanků a pěchoty. Od rána hořela Staroměstská radnice, její novogotické křídlo muselo být po ukončení bojů strženo. Pokračovaly masakry českých civilistů. Ve městě se rozhořely prudké boje, při nichž obránci využívali s úspěchem ukořistěné pancéřové pěsti, jimiž zničili mnoho tanků a obrněných vozidel. Od dopoledních hodin probíhala jednání mezi ČNR a zástupci německé armády, jejímž výsledkem bylo, že v pozdních odpoledních hodinách byly zastaveny boje, jednotky Wehrmachtu podepsaly kapitulaci a byl jim umožněn volný odchod z Prahy. Prahu též na základě této dohody opustily správní, soudní, policejní a jiné okupační úřady, organizace a instituce i někteří němečtí civilisté. (Za tuto dohodu byl v roce 1949 odsouzen v inscenovaném procesu na doživotí velitel pražského povstání generál Karel Kutlvašr). Příslušníci jednotek Waffen SS se však této dohodě nepodřídili a pod velením SS-Gruppenführera Carla von Pücklera, který byl velitelem jednotek Waffen-SS na území protektorátu, pokračovali v boji.\n\n9. května 1945 v časných ranních hodinách vjely do Prahy první sovětské tanky 1. ukrajinského frontu maršála Koněva. Začaly střety mezi jednotkami Rudé armády a poslední částí německých vojsk, kterým se nepodařilo z Prahy uniknout, z nichž velkou část tvořily části 2. SS-Panzer Division „Das Reich“ a 44. Waffen-SS Panzergrenadier Division Wallenstein. Během dne byla Praha čištěna od německých fanatických odstřelovačů, kteří se zabarikádovali ve vyšších patrech budov či ve střechách a stříleli sovětské vojáky i české civilisty v ulicích. Všechny tyto krutosti, které se v uplynulých dnech v Praze odehrály, vyvrcholily na některých místech stejně krutou odplatou na německých vojácích i civilistech. Po převzetí moci revolučními orgány za podpory sovětských vojáků tyto excesy částečně ustaly. Pražané vítali Rudou armádu, přičemž házení rozkvetlých šeříků na projíždějící sovětské tanky a bojovou techniku se stalo po dlouhá léta jedním ze symbolů osvobození. Praha se musela vzpamatovat ze svých ran, které utrpěla, musely být uhašeny požáry, strženy budovy hrozící zřícením, rozebrány barikády. Do těchto prací byli v duchu hesla kolektivní odpovědnosti za válku zapojeni i Němci, kteří v Praze zůstali. Kromě materiálních ztrát tu však byly i ztráty na životech a zranění. Ačkoliv se nikdy nepodařilo zcela přesně zjistit počet mrtvých, uvádí se, že při bojích a v důsledku bojů zahynulo přes 2 800 Čechů, přes 300 Vlasovců a kolem 1 000 Němců. Dále se uvádí, že v bojích v Praze a v nejbližším okolí zahynulo 692 vojáků Rudé armády, z toho 30 ve vnitřní Praze. Řada obětí byla pochována na Ďáblickém hřbitově.\n\nKvětnové povstání v Praze bylo v letech komunismu interpretováno dosti jednostranně, přičemž byla vyzdvihována činnost komunistů a přínos Rudé armády na osvobození Prahy. Po roce 1989 se naopak objevovaly zjednodušené pohledy na povstání, na význam účasti Vlasovců (bez jejich pomoci by bylo povstání hned na začátku poraženo). Vlasovci byli po válce vydáni Sovětskému svazu, následovaly popravy nebo deportace do Gulagu. Řešila se také otázka neúčasti americké armády na osvobození Prahy či případně jiné potenciální pomoci. Pražské povstání ukázalo, že v českém národě existuje značný počet lidí, kteří jsou schopni a ochotni se ve jménu svobody obětovat a povstat proti nepříteli. V závěrečných bojích druhé světové války mělo spolu s celonárodním povstáním velký strategický význam, protože došlo k zhroucení týlu německé armádní skupiny Střed. Šlo mimo jiné o jednu z největších bitev 2. světové války svedenou Čechoslováky. \n\nKrátce po konci války, byl na výraz díků za podíl Sovětů na osvobození Prahy dán podnět na výstavbu památníku, který měl představovat tank, jako symbol příjezdu prvních sovětských jednotek do Prahy. Praha tomuto účelu věnovala místo a podstavec a samotný tank číslo 23 věnovala městu Praze prostřednictvím Rudé armády vláda SSSR. Památník byl slavnostně odhalen 29. července 1945 za přítomnosti maršála Koněva, pražského primátora Vacka a mnoha dalších činitelů. Tank číslo 23 stával na dnešním náměstí Kinských, které se před rokem 1990 jmenovalo náměstí Sovětských tankistů. Výtvarník David Černý přetřel tank z původní zelené barvy narůžovo v dubnu 1991 a znovu v červenci 2011.\n\nV polovině roku 2018 zmizela ze zdi Staroměstské radnice při její rekonstrukci deska věnovaná maršálu Koněvovi a I. ukrajinskému frontu, který 9. května 1945 dorazil do Prahy na pomoc Pražskému povstání. Podle vyjádření primátora Zdeňka Hřiba ze srpna 2019 bude deska po její rekonstrukci umístěna do zatím neupřesněného muzea. Tento krok vyvolal spory o interpretaci povstání a toho, kdo má jaký podíl na osvobození Prahy.\n\n\n\n\n"}
{"id": "39997", "url": "https://cs.wikipedia.org/wiki?curid=39997", "title": "Policejní a soudní spolupráce v trestních věcech", "text": "Policejní a soudní spolupráce v trestních věcech\n\nPolicejní a soudní spolupráce v trestních věcech je třetí pilíř Evropské unie, zaměřuje se na justiční spolupráci mezi členskými státy Evropské unie. Do systému evropského práva byl zaveden Maastrichtskou smlouvou, do té doby měly podobné formy spolupráce v rámci Evropského společenství charakter standardních mezinárodních smluv. Rozhodnutí jsou přijímána Radou Evropské unie na základě jednomyslnosti.\n\nPůvodně byly do třetího pilíře zahrnuty i oblasti související s překračováním vnitřních hranic EU, vízové a azylové politiky a soudní spolupráce v občanskoprávních věcech, v roce 1999 byly tyto agendy Amsterdamskou smlouvou přesunuty do oblasti prvního pilíře.\n\n\nEuropol – evropský policejní úřad, specializuje se na potírání přeshraniční organizované kriminality\n\nEurojust – zabezpečuje koordinaci mezi justičními orgány v případě trestního stíhání ve více zemích EU současně\n\nEvropský úřad pro boj proti podvodům – evropský úřad pro potírání podvodných jednání\n"}
{"id": "39998", "url": "https://cs.wikipedia.org/wiki?curid=39998", "title": "Severojižní magistrála", "text": "Severojižní magistrála\n\nSeverojižní magistrála (SJM) je silniční komunikace v Praze, procházející středem města a zásadním způsobem ovlivňující dopravní situaci v pražském centru. Je jednou z nejvytíženějších komunikací v Praze – denní intenzita provozu na ní dosahuje až 100 000 vozidel. \n\nV dobové literatuře bývá tato komunikace označována „II. severojižní magistrála“. Označení udávalo předpokládanou polohu v půdoryse města, protože v 60. letech prosazovaný roštový systém počítal se třemi souběžnými komunikacemi v severojižním směru a se dvěma ve směru východozápadním.\n\nAč má pro dopravu zcela zásadní význam, Severojižní magistrála dnes není součástí oficiální sítě hlavních pražských komunikací. Proto také neexistuje její přesné vymezení. Obvykle se zahrnují do SJM komunikace propojující Proseckou radiálu na severu a Chodovskou radiálu na jihu.\n\nPočítáme-li k SJM i tyto radiály samotné, pak lze říci, že SJM plynule vychází z dálnice D8 u Zdib, vede okolo Ďáblic, přes Prosek, dále ulicí V Holešovičkách na most Barikádníků, z něj do Argentinské ulice a kousek po nábřeží. Z Holešovic vede přes Hlávkův most, přes Florenc, kolem Hlavního nádraží, před Národním muzeem (druhý směr vede za ním), potom přes náměstí I. P. Pavlova, Nuselský most, Nusle a Pankrác. Plynule se napojuje na dálnici D1 vedoucí do Brna. Magistrála do jisté míry kopíruje trasu linky metra C.\n\nNěkteré součásti SJM, které existují dnes, byly plánovány již v dřívějších dobách; např. přemostění Masarykova nádraží nebo Nuselský most. SJM byla uváděna do provozu po etapách (1973 úsek Nuselský most – Rumunská ulice; 1978 úsek Rumunská ulice – Hlávkův most; 1980 nový most Barikádníků). V úzké návaznosti byla řešena také přestavba Hlavního nádraží. Kvůli SJM musela být řada komunikací přeložena nebo úplně zrušena. Jediný dnes plynule nenavazující úsek v Holešovicích měl být řešen zrušením nádraží Praha-Bubny a přímým propojením vyústění z Hlávkova mostu s Argentinskou ulicí poblíž mostu Barikádníků. Kvůli výstavbě SJM byla mj. zbourána dětská nemocnice na Karlově a „Moderna“ na Pankráci (na rohu Hvězdovy ulice).\n\nPraha 2 nyní požaduje zklidnění magistrály, kterému by mohl pomoci např. semafor v Praze 4. Občanský spolek AutoMat upozorňuje, že většina aut jezdící po magistrále není tranzitní doprava, ale cesty, které mají start i cíl v Praze.\n\nV okolí stanice metra Vltavská, na magistrále na Hlávkově mostě a okolních komunikacích vzniklo v roce 2018 několik nových přechodů a přejezdů pro cyklisty, bezbariérové spojení mezi Bubenskou a Hlávkovým mostem, cyklopruhy a nová parkovací stání.\n\nOd září 2019 byly z magistrály odstraněny rychlostní úseky s povolenou rychlostí 70 km/h, plošně je tak na ni maximální povolená rychlost 50 km/h. Toto opatření má zajistit plynuješí provoz, snížení hlukové zátěže a zvýšení kapacity. Rychlost 80 km/h zůstala povolená na úseku ulice 5. května od Pankráce až k Chodovské radiále, který někdy ale už nebývá označován za součást magistrály.\n\nV listopadu 2019 bylo dokončeno rozšíření chodníčku podél úseku magistrály mezi Vinohradskou a hlavním nádražím. \n\nPočítá se s tím, že až bude dobudován celý Městský okruh, význam magistrály klesne na úroveň pouhé místní obslužnosti, případně bude také zúžena. Uvažuje se především o tom, že by se v centru města směr na Brno převedl z Mezibranské ulice do Legerovy, čímž by se opět Národní muzeum funkčně propojilo s Václavským náměstím. Úvahy o tunelu pod Národním muzeem již zřejmě nejsou aktuální.\n\nJiž delší dobu se mluví o tzv. humanizaci magistrály. Některé návrhy se objevily například na výstavě Městské zásahy v roce 2010. V roce 2016 oslovila Praha studio dánského urbanisty Jana Gehla a ten pro úsek mezi Nuselským a Hlávkovým mostem ve spolupráci s Institutem plánování a rozvoje hl. m. Prahy navrhl koncepční studii. Tu rada města v srpnu 2017 schválila. Radní pro územní rozvoj Petra Kolínská to odůvodnila: „\"Magistrála je dnes především bariérou, která od sebe odděluje jednotlivé části města. Lidé, kteří nejedou autem, se jí snaží vyhnout. To chceme změnit.\"\" Klíčovými principy studie jsou kultivace prostředí, prostranství přívětivé pro lidi a efektivní mobilita. Změny naplánované do harmonogramu na desítky let by se podle studie měly zavádět velmi pozvolna, přičemž začít by se mělo \"na zkoušku\" s takovými, které neovlivní průjezdnost magistrály.\n\nPo odkladech byl návrh humanizace předložen vedení města v říjnu 2018. Radní dokument, který se zabýval úsekem magistrály mezi Nuselským mostem až Hlávkovým mostem, následně schválili. Prvními kroky měly být nové přechody pro chodce a mobiliář v oblasti Národního muzea a náměstí I. P. Pavlova. Následně se proti plánu v koalici obrátili členové ANO 2011, s tím, že není prověřený dopad navržených opatření na plynulost dopravy, což znamená riziko, že úpravy dopravu za stávající intenzity spíše zhorší. Zastupitelé na konci roku 2018 těsnou většinou rozhodli o odložení humanizace.\n\nRadní pro dopravu Adam Scheinherr, z koalice která se utvořila po volbách na podzim 2018, prohlásil, že se v humanizaci bude pokračovat, ale jen v menší míře. Chce ale pokračovat jen v menších úpravách jako doplnění několika přechodů, rozšíření chodníku od hlavního nádraží k Vinohradské ulici. Od září 2019 došlo ke snížení povolené rychlosti na 50 km/h po většině magistrály.\n\n\n"}
{"id": "40005", "url": "https://cs.wikipedia.org/wiki?curid=40005", "title": "Právní moc", "text": "Právní moc\n\nPrávní moc je procesní institut, vlastnost soudního nebo správního rozhodnutí spočívající v jeho konečnosti, závaznosti a nezměnitelnosti.\n\nRozhodnutí nabývá právní moci z časového hlediska zásadně tehdy, pokud proti němu není přípustný řádný opravný prostředek, nebo pokud sice přípustný je, ale nebyl podán v zákonné lhůtě, pokud došlo ke vzdání se práva jej podat, anebo pokud byl podán, ale následně byl vzat zpět. Právní moc mohou ovlivnit jen mimořádné opravné prostředky (např. dovolání nebo kasační stížnost), příp. ústavní stížnost, na jejichž základě může být pravomocné rozhodnutí zrušeno.\n\nKonečnost pravomocného rozhodnutí je vnitřní procesní účinek, který se označuje jako \"formální právní moc\" a znamená, že dané rozhodnutí již nelze napadnout řádným opravným prostředkem. Uvedená skutečnost musí nastat vůči všem účastníkům řízení, pokud i jen jeden z nich řádný opravný prostředek podat může, rozhodnutí právní moci zatím nenabývá.\n\nNaopak závaznost a nezměnitelnost pravomocného rozhodnutí navenek je označována jako \"materiální právní moc\". Závaznost rozhodnutí se projevuje jak ohledně předmětu řízení (objektivní meze závaznosti), tak ohledně dotčených osob (subjektivní meze závaznosti). Jestliže bylo o určité věci pravomocně rozhodnuto, tak je takové rozhodnutí vůči účastníkům řízení a státním orgánům závazné. Výjimkou jsou např. rozhodnutí o osobním stavu v občanském soudním řízení (rozhodnutí o rozvodu nebo o neplatnosti manželství, o osvojení, o svéprávnosti, o zjištění otcovství nebo o prohlášení za mrtvého), nebo vykonatelná rozhodnutí Ústavního soudu, která jsou závazná pro každého. Nezměnitelnost se pak projevuje v tom, že o dané věci již nelze znovu v novém řízení jednat a rozhodnout, právní mocí nastává tzv. překážka věci rozsouzené (rozhodnuté) – \"res iudicata\". Pokud však jde o rozhodnutí nemeritorní, tzn. většinou v procesních otázkách, tato překážka neplatí.\n\nPřes uvedený dvojí účinek právní moci je právní moc samozřejmě jen jedna, neboť oba tyto účinky nastávají současně.\n\n\n"}
{"id": "40008", "url": "https://cs.wikipedia.org/wiki?curid=40008", "title": "Livonský řád", "text": "Livonský řád\n\nLivonský řád (německy \"Brüder der Ritterschaft Christi von Livland\"; latinsky \"Fratres militiae Christi de Livonia\") byl v letech 1237–1525 autonomní větví Řádu německých rytířů, od roku 1435 též člen tzv. Livonské konfederace. Livonský řád vznikl po katastrofální porážce Řádu mečových bratří Žmuďany a Zemgalci v bitvě u Saule (1236), po níž se zbytky mečonošů pod podmínkou uchování autonomie spojily s německými rytíři.\n\nPo sloučení přeživších mečových bratří s Řádem německých rytířů obrátil nový Livonský řád svoji pozornost na východ, k územím ruských knížectví, která byla v té době ohrožena mongolskou expanzí. Současně se snažili proniknout do novgorodské země Švédové, aby získali pod svoji kontrolu zdejší obchodní cesty. Útočníci se pokusili svoje vojenské akce zkoordinovat.\n\nRoku 1240 se Švédové vylodili pod vedením jarla Birgera v ústí Něvy. Současně zaútočili na Rus také němečtí rytíři z Livonska a zmocnili se pevnosti Izborsk. Poté jim otevřel svoje brány Pskov, neboť vládnoucí bojaři byli ochotni uznat svrchovanost řádu místo Novgorodu. Rytíři odsud podnikali další výpravy, na nichž se nebezpečně blížili k Novgorodu. Novgorodský kníže Alexandr Něvský, který již dříve porazil Švédy na Něvě, nyní vyrazil urychleně na sever. Tady dobyl křižáckou pevnost Koporje a nechal ji rozbořit (1241). Poté vyhnal řádovou posádku z Pskova. Křižácké vojsko, které mělo vtrhnout na novgorodskou půdu severně od Čudského jezera, zastavil Alexandr na jaře roku 1242 v tzv. „ledové“ bitvě, která se odehrála na zamrzlé jezerní ploše.\n\n„Ledová“ bitva ukončila s definitivní platností pokusy livonských rytířů proniknout na východ a německou východní expanzi ve středověku vůbec. Základním posláním obou rytířských řádů ve východním Pobaltí měla být christianizace dosud pohanského obyvatelstva. V polovině 13. století začala papežská kurie počítat s livonskými rytíři (a také se Švédy) jako s prostředníky pokatoličtění pravoslavných Rusů, jimž se za to mělo dostat pomoci proti Tatarům.\n\nTato myšlenka však nebyla nikdy uskutečněna. Roku 1283 dokončili němečtí rytíři podmanění Prusi a obrátili svoji pozornost na Žmuď, kterou jim odstoupil litevský král Mindaugas roku 1253. Z druhé strany na ni zaútočili livonští rytíři, kteří právě opanovali území Zemgalů. Žmuď měla pro řád zásadní význam. Její opanování by znamenalo územní spojení obou řádových států, pruského i livonského.\nProti rozpínavosti livonských rytířů se později postavil litevský velkokníže Gediminas, který získal roku 1322 spojence přímo na území Livonska, a to samosprávu města Rigy a rižského arcibiskupa Fridricha z Pernštejna, kteří měli s rytíři vážné spory. Jejich prostřednictvím se obrátil roku 1323 na papeže Jana XXII, důležitá německá přístavní a obchodní města, františkány a dominikány v Sasku. Dosud pohanský vládce je informoval o svém úmyslu nechat se pokřtít a zval do své země duchovní i kolonisty. Zároveň obvinil livonské rytíře, že svým jednáním zprofanovali křesťanství v takové míře, že ho nyní Gediminasovi poddaní nenávidí. Papež požádal livonské rytíře, aby uzavřeli s Litvou mír (1323) a vyslal na Litvu své poselstvo (1324).\n\nPapežští legáti však brzy zjistili, že Gediminas bude sice nadále na svém území křesťany tolerovat, sám však křest nepřijme, smysl jeho dopisů byl prý v tomto ohledu zkreslen, a nebude v tom ani nikoho povzbuzovat. V důsledku tohoto vývoje událostí nepovažoval řád smlouvu s Litvou za závaznou a ještě koncem roku 1324 proti ní obnovil útoky. Válka se protáhla až do roku 1338 a v jejím průběhu zaútočili proti Litvě také němečtí rytíři z Prus, kteří počátkem roku 1329 napadli v koordinované akci s českým vojskem Jana Lucemburského Žmuď.\n\nZájmy německých rytířů v Prusích a livonské větve řádu se postupně začaly lišit. Livonští rytíři například nebojovali v bitvě u Grunwaldu, do války vstoupili až poté, co v bitvě zahynul výkvět pruského řádového rytířstva.\n\nPo roce 1525, kdy poslední pruský velmistr řádu Albrecht Braniborský přijal luteránskou reformaci a majetek řádu sekularizoval, se jeho livonská větev znovu osamostatnila. Po zahájení livonských válek (1558) se Livonská konfederace pod ruským náporem zcela zhroutila a tak poslední velmistr Gotthard Kettler řád rozpustil, přešel k luteránství a smlouvou z 28. listopadu 1561 se poddal pod ochranu polsko-litevského soustátí. Za odměnu dostal do dědičné držby zbytek livonského státu v podobě Kuronsko-zemgalského vévodství.\n\nLivonští mistři byli podobně jako velmistři německých rytířů voleni řádovými rytíři na doživotí.\n\n"}
{"id": "40012", "url": "https://cs.wikipedia.org/wiki?curid=40012", "title": "Vodní koridor Dunaj–Odra–Labe", "text": "Vodní koridor Dunaj–Odra–Labe\n\nVodní koridor Dunaj-Odra-Labe (oficiální název) nebo také průplav, kanál či vodní cesta Dunaj-Odra-Labe, D-O-L, DOL, je připravovaný projekt mezinárodní vodní cesty, který by měl spojit řeky Dunaj, Odru a Labe pro vodní dopravu s dalšími přidruženými efekty (vodohospodářství, protipovodňová ochrana, energetika, rekreace a další). Kromě těchto řek má významnou roli v projektu řeka Morava - především již dříve splavněný úsek podél Baťova kanálu.\n\nVe snaze převést trasu benátského zboží do Brugg přes české území uvažoval český král a římský císař Karel IV. roku 1375 o spojení Dunaje s povodím Severního moře, tedy propojení Dunaje a Vltavy (a tím i Labe). Renesanční historik a spisovatel Jan Dubravius, který vydal 1552 latinské \"Dějiny království českého\", se domníval, že Karel IV. průplav začal stavět a dokonce prý pozůstatky tohoto díla navštívil. \n\nV roce 1653 moravský zemský sněm za podpory říšsko-německého císaře a českého krále Ferdinanda III. zvolil zvláštní komisi pro usplavnění řeky Moravy a její propojení s řekou Odrou. Tímto se zabýval italský architekt Filiberto Lucchese, který vyprojektoval podél řeky potahové stezky a 15 nádrží, ze kterých by byla v suchých obdobích periodicky vypouštěna voda. Náklady na stavbu měly být pokryty pouze formou roboty. Král v roce 1657 zemřel a v roce 1663 pronikla vojska Osmanské říše až na Moravu, a návrh se tak v neklidné době nedočkal uskutečnění.\n\nDalším, kdo se propojením řek Dunaje a Odry zabýval, byl Lothar Vogemont, nizozemský duchovní. Ten sepsal v roce 1700 traktát „Pojednání o užitečnosti, možnosti a způsobu spojení Dunaje s Odrou, Vislou a Labem plavebním kanálem“, což je první návrh na propojení všech tří povodí (Dunaje, Odry a Labe).\n\nV 18. století a na počátku 19. století byla otázka splavnění řeky Moravy i průplavu k Odře výzvou, na níž odpovídala řada inženýrů vlastními návrhy. V roce 1719 vypracoval plukovník Norbert Wenzel von Linck z pevnosti Uherské Hradiště projekt na úpravu řeky Moravy pro plavbu, do mapy však zároveň zanesl i průplav k Odře odbočující z Bečvy u Hustopečí nad Bečvou. V roce 1722 byla podle návrhu vybudována plavební komora u Rohatce, první stavba tohoto druhu v českých zemích. Od té doby na řece Moravě i Odře probíhala plavba menších lodí o nosnosti 10 tun.\n\nV roce 1873 vypracovali prof. Oelwein a Ing. Pontzen pro anglo-rakouskou banku projekt průplavu Dunaj-Odra, který počítal s nosností člunů 240 tun. Trasa odbočovala z Dunaje u Grossenzendorfu východně od Vídně a byla vedena po pravém břehu Moravy a Bečvy po Hranice a dále do údolí Odry k Bohumínu. Tohoto vedení se většinou držely i další návrhy, a to až do doby vzniku Československé republiky. Průplav byl schválen v roce 1873 oběma komorami vídeňského parlamentu. Ve stejném roce získala banka koncesi na vybudování průplavu. Hospodářská krize v témže roce realizaci projektu odsunula. Koncesi nakonec odkoupila Severní dráha císaře Františka Ferdinanda, ta se stavbou nepočítala a tím potenciální konkurenci zlikvidovala.\n\nRoku 1893 zřídilo vídeňské ministerstvo obchodu oddělení pro studium a stavbu průplavů, které vypracovalo projekt dunajsko-oderského průplavu a navrhlo i jeho napojení na střední Labe, jakož i připojení Visly a Dněstru. Tyto práce vyústily na počátku 20. století do politického úsilí, o prosazení tzv. vodocestného zákona.\n\nDne 16. března 1900 vznesla Obchodní a živnostenská komora v Praze požadavek, aby byl vybudován průplav Dunaj-Odra-Labe. V říšské radě tuto myšlenku z českých poslanců jednoznačně podporovali mladočeši. Pro vybudování průplavu byli také poslanci Dolních Rakous, Slezska a Haliče. 11. června 1901 byl podepsán Vodocestný zákon, ve kterém byla zakotvena i výstavba průplavu Dunaj-Odra-Labe. Zákon stanovil že realizace má být zahájena roku 1904 a dokončena ve lhůtě 20 let. Vodní cesty byly navrhovány pro lodě dunajského typu o délce 67 m, šířce 8,2 m a nosnosti 600 t při ponoru 1,8 m. Správa vybudovaných vodních cest měla náležet státu, který měl také určovat a vybírat dávky a poplatky za používání vodních cest a staveb k nim patřících. Ředitelství pro stavbu vodních cest zahájilo svou činnost v roce 1902 ve Vídni. Později vznikly jeho expozitury v Praze (1903), v Krakově (1905) a v Přerově (1907). Velký význam pro rozvoj evropského vodocestného stavitelství měla mezinárodní „přerovská soutěž“ vypsaná 19. dubna 1903 na návrh zdvihadlového stupně u Újezdce o spádu 36 m. Návrhy a řešení, jež byly předloženy byly v řadě případů realizovány při výstavbě vodních cest i o desítky let později (šikmé lodní zdvihadlo Ronquiéres v Belgii – 1968, zdvihadlo Krasnojarsk na řece Jeniseji – 1968, otočné lodní zdvihadlo Falkirk – 2002 nebo návrh na vysokou plavební komoru s úspornými nádržemi). Jako součást projektu D-O-L byly realizovány některé stavby (zdymadla Hadík, Obříství a Hradec Králové na Labi). Některé stavby byly rozestavěny a dokončeny v prvých letech Československé republiky. Byla to zdymadla v Lobkovicích, Kolíně, Poděbradech a v Nymburce a jez Předměřice. Na Moravě byly upravovány řeky a také byla v letech 1907 až 1912 vystavěna přehrada Bystřička, jejíž účelem mělo být zásobování průplavu vodou. Práce na soustavné výstavbě vodních cest přerušilo vypuknutí světového válečného konfliktu a rozpad monarchie.\n\nProblematika výstavby vodních cest přešla po vzniku Československé republiky do působnosti ministerstva veřejných prací, a bývalá expozitura vídeňského Ředitelství pro stavbu vodních cest v Praze se přeměnila v Ředitelství pro stavbu vodních cest. Představy o technickém řešení vodní cesty D-O-L vycházely z dříve navržených tras s jediným rozdílem: napojení na Dunaj již nebylo uvažováno u Vídně, nýbrž u Devína. Cílem této změny bylo důsledné vedení trasy po československém území, tj. nezávisle na Rakousku. Říšský zákon nahradil nejprve zákon ze dne 11. června 1919 č.33 Sb. z. a n. o příslušnosti ve věcech stavby vodních cest, který řešil především kompetenční otázky, a poté zákon č. 50/1931 Sb. ze dne 27. března.\nByl vybudován jez u Koblova na Odře na trase průplavu, jehož pamětní deska hlásala „prvé zdymadlo na průplavu Dunaj-Odra“. Plynule pokračovala výstavba vodních cest v Čechách na středním Labi v úseku Mělník–Pardubice, kde bylo vystavěno 7 zdymadel s plavebními komorami (Přelouč, Kostelec nad Labem, Brandýs nad Labem, Lysá nad Labem, Kostomlátky, Srnojedy a Čelákovice. Téměř dokončeno bylo zdymadlo Klavary. V úseku nad Hradcem Králové byl zřízen stupeň Smiřice (bez plavební komory). V téže době bylo zřízeno i zdymadlo u Střekova na dolním Labi, které završilo kanalizování tohoto úseku. Zahájena byla i výstavba zdymadla Hradištko, které bylo dokončeno až během války.\n\nMezi přesvědčivé zastánce urychlené výstavby vodní cesty Dunaj-Odra se řadil i podnikatel Tomáš Baťa. Po jeho tragické smrti v r. 1933, převzal vedení podniku Jan Antonín Baťa, jeho nevlastní bratr a blízký spolupracovník. Jan Antonín Baťa v letech 1934–1938, na základě státem vypsané zakázky podpory zaměstnanosti na Moravě, obnovil některé dříve vybudované vodní cesty a vybudoval dle projektů další nové vodní cesty. Firma Baťa zaplatila polovinu nákladů na stavbu malogabaritního „Baťova kanálu“ v trase Otrokovice–Rohatec, jež byla zřízena v letech 1934–1938. Druhou polovinu nákladů uhradilo ministerstvo sociální péče z titulu „produktivní péče o nezaměstnané“. Vodní cesta o celkové délce 51 km byla vybavena 14 plavebními komorami. Plavba na této vodní cestě byla zahájena 2. prosince 1938. Návrhy počítaly i s prodloužením této izolované vodní cesty k Dunaji a do Zlína. Na řece Moravě byly také v trase D-O-L vybudovány jezy v Kroměříži, Spytihněvi, Nedakonicích a Hodoníně.\n\nPo „anšlusu“ Rakouska v březnu 1938 se stala realizace průplavu D-O-L životně důležitou otázkou integrace říšské vodocestné sítě.\n19. listopadu 1938 byl podepsán Německo-československý protokol o způsobu uskutečnění odersko-dunajského průplavu a jeho labské větve. Už 20. listopadu 1938 se konala první schůzka Komise pro stavbu a provoz dunajsko-oderského průplavu. V rámci přípravných prací byl vypracován nový projekt vodní cesty. Předpokládala se výstavba v průběhu 6 let a výše nákladů měla dosáhnout 500 milionů RM. K překonání spádu bylo navrženo 27 stupňů (se zdvihadly 16–19) s dvojitými plavebními komorami s rozměry 225×12 m. Šířka kanálu ve dně měla být 32 m a v hladině 45 m, hloubka v některých úsecích až 4 m. Německá strana trvala na původní trase, odbočující z Dunaje u Vídně.\n\nSlavnostní výkop průplavu Odersko-dunajského byl proveden 8. prosince 1939 poblíž Kandřína v dnešním Polsku. Součástí ceremonie bylo i otevření navazující vodní cesty – Gliwického průplavu, který měl následně umožnit propojení Odry a Visly. Práce započaly i na opačném konci vodní cesty u Vídně, kde bylo vyhloubeno koryto v délce 6 km, které dnes slouží rekreačním účelům a část se stala přírodní rezervací. Ve Vídni v ústí průplavu do Dunaje byl vybudován přístav Lobau. Práce také pokračovaly na přístupu po Labi, byla zahájena výstavba zdymadla u Velkého Oseku a dokončen plavební stupeň Hradištko, což umožnilo pravidelnou průběžnou plavbu od roku 1944 až do Kolína. V roce 1943 byly z důvodu válečného vývoje zastaveny veškeré práce.\n\nEvropská hospodářská komise při organizaci spojených národů v Ženevě (ECE/UNO) si již v roce 1959 vytyčila cíl, spočívající ve vytvoření evropské sítě vodních cest. Podle předpokladů ECE/UNO mělo toho být dosaženo realizací tří základních plavebních propojení:\n\nDne 23. června 1997 byla v Helsinkách jménem České republiky podepsána Evropská dohoda o hlavních vnitrozemských vodních cestách mezinárodního významu (AGN).\n\nDůraz na zásadní roli propojení pro zlepšení konfigurace evropské sítě vodních cest se projevil i v přístupovém dokumentu, na jehož základě vstoupila Česká republika v roce 2003 do EU. V tomto dokumentu je projekt D-O-L zahrnut do výhledové dopravní sítě členských států unie.\n\nPřipravovaná stavba vodního koridoru D-O-L je rozdělena na 4 etapy:\n\n1. etapa – napojení jižní Moravy na Dunaj vodní cestou a splavnění řeky Odry do Ostravy.\n\n2. etapa – prodloužení vodního koridoru z Hodonína do Přerova, zde by bylo využito převážně úprav jež byly provedeny při stavbě Baťova kanálu.\n\n3. etapa – prodloužení vodního koridoru z Přerova do Ostravy s možnou plavební odbočkou do Olomouce. Tímto by bylo dosaženo strategické severojižní spojení.\n\n4. etapa – prodloužení vodního koridoru z Přerova (Olomouce) do Pardubic. Tímto bude dosaženo propojení západní (Čechy) a východní části ČR (Morava, Slezsko) vodní cestou.\n\nStředobodem celého vodního koridoru D-O-L by se mělo stát město Přerov, u kterého je plánováno křížení tras vodního koridoru.\n\nV současnosti je na území uvažované trasy vodní cesty stavební uzávěra. Evropská rada ve své rezoluci 1473 (2005) vyzvala Česko, Rakousko, Slovensko a Polsko, aby urychlily zpracování studie proveditelnosti projektu Dunaj-Odra-Labe a zintensivnily související politická jednání. Na celý projekt byla v posledních letech vypracována z podnětu vlád a ministerstev řada studií, ekonomických analýz apod. V letech 2016–2018 byla zpracována studie proveditelnosti Ministerstvem dopravy, jejíž výsledky mají být předloženy vládě ČR začátkem roku 2019. Ministerstvo dopravy uvedlo, že studie proveditelnosti vodního koridoru Dunaj-Odra-Labe prokázala ekonomickou návratnost projektu z pohledu dopravního, vodohospodářského, energetického i rekreačního. Lepší hodnocení má samotné propojení Dunaje s Odrou ve výši investice 281 miliard Kč, celý projekt Dunaj-Odra-Labe by dosahoval výše investice až 582 miliard korun. První úseky by se mohly podle ministerstva dopravy začít stavět v roce 2030.\n\n13. ledna 2010 – Hospodářský výbor PSP ČR přijal usnesení ve kterém doporučil Ministerstvu dopravy, Ministerstvu pro místní rozvoj a Ministerstvu životního prostředí, aby pokračovala v územní ochraně víceúčelového vodního koridoru Dunaj – Odra – Labe. Žádá příslušné ministry, aby ve vzájemné dohodě rozhodli o přípravě a financování tohoto koridoru.\n\n2. února 2010 – Vláda ČR přijala Návrh krátkodobých opatření pro východiska z krize a řešení jejích důsledků. Na jednání Rady hospodářské a sociální dohody České republiky 2. února 2010 se vláda se sociálními partnery shodla na 38 bodech, které mohou napomoci ke zlepšení ekonomicko-sociálního prostředí v ČR a nastartování ekonomického růstu. Mezi těmito prioritami je bod č. 15 týkající se výstavby plavebních stupňů na Labi (bod 15:\"Vytvořit podmínky pro přijetí konečného rozhodnutí ve věci zlepšení plavebních podmínek na Labi prostřednictvím výstavby plavebního stupně Přelouč a Děčín – výstavba jezů na Labi\" (viz rovněž usnesení vlády ze dne 23. 3. 2005 č. 337). Týká se: Vláda ČR + MD ČR + MŽP ČR. \"Termín plnění: průběžně 2010)\".\n\nPůvodní návrh obsahoval i rozhodnutí o vodním koridoru D-O-L: „Rozhodnout o výstavbě průplavního spojení Dunaj – Odra – Labe s využitím prostředků EU s prioritou výstavby jezů na Labi.“\n\n24. března 2010 – Další jednání se uskutečnilo se Spolkovým ministerstvem dopravy, výstavby a rozvoje měst Spolkové republiky Německo dne 24. března 2010 v Berlíně. Česká strana navrhla německé delegaci možnost podání společné žádosti Evropské komisi o příslušný finanční příspěvek za účelem zpracování analytické studie k posouzení dopravních, ekonomických, vodohospodářských přínosů a ekologických vlivů. Německá strana, vedena vrchním ředitelem sekce vodních cest panem Klingenem, uvedla, že vzhledem k tomu, že se jí případná výstavba zmíněného multifunkčního průplavního spojení územně přímo nedotýká a současně není zřejmý význam tohoto spojení pro realizaci přeprav po vnitrozemských vodních cestách v relacích do a ze SRN, nemá v současné chvíli zájem podílet se na zadání a zpracování takové studie. Zároveň však bylo přislíbeno dodat v případě potřeby příslušná statistická a technická data, jakož i možnost využití kapacit vědeckých vodohospodářských institutů v SRN.\n\n28. dubna 2010 – Polská delegace Ministerstva infrastruktury a Ministerstva životního prostředí podepsala v Praze spolu se zástupci českého Ministerstva dopravy dodatek k Memorandu o spolupráci na přípravě realizace Oderské vodní cesty ze dne 12. dubna 2000. Tímto dodatkem je mimo jiné reaktivována činnost dosavadní česko-polské pracovní skupiny „OKO“ (Odra–Kozlí–Ostrava), která je přejmenována na pracovní skupinu „DOL“ (Dunaj–Odra–Labe). Polská delegace jednala také o žádosti české strany Evropské komisi o financování studie proveditelnosti projektu vodního koridoru Dunaj-Odra-Labe a o aktualizaci programu Odra 2006 tak, aby Oderská vodní cesta odpovídala parametrům vodního koridoru Dunaj-Odra-Labe (třída vodní cesty Vb).\n\n24. května 2010 – Vláda ČR schválila návrh Ministerstva pro místní rozvoj, který se týká způsobu další územní ochrany koridoru průplavního spojení Dunaj-Odra-Labe. Území bude nadále chráněno formou územní rezervy v územně plánovacích dokumentacích, a to do doby dalšího rozhodnutí vlády ČR v této věci.\n\n25. května 2010 – Dne 25. května 2010 proběhlo jednání se Spolkovým ministerstvem dopravy, inovací a technologií Rakouska, a to po urgencích ze strany Ministerstva zahraničních věci ČR, resp. Velvyslanectví ČR ve Vídni. Jednání za českou stranu vedl náměstek ministra dopravy JUDr. Mgr. Pavel Škvára, MBA a vedoucí rakouské delegace byla paní Claudia Cernohuby, zástupkyně kabinetu spolkové ministryně dopravy Rakouska. Rakouská strana sdělila, že problematika výstavby multifunkčního průplavního spojení Dunaj–Odra–Labe je pro Rakousko velmi citlivým tématem. Území, jichž by se výstavba vodního koridoru D-O-L v některých variantách v Rakousku mohla dotýkat, je zařazeno do systému chráněných oblastí NATURA 2000, současně se jedná o chráněnou krajinnou oblast ve smyslu národní rakouské legislativy.\n\nDále bylo rakouskou delegací poznamenáno, že dosud není dokončen výběr definitivní varianty pro případnou výstavbu spojení Dunaj–Odra–Labe na území Rakouska, proto zde není v současné době zajištěno hájení trasy pro toto spojení. Rovněž je třeba brát v potaz, že vzhledem k omezeným finančním prostředkům, které jsou pro výstavbu a modernizaci infrastruktury vnitrozemské plavby v Rakousku k dispozici, je jednoznačnou prioritou další zkvalitňování vodní cesty Dunaj a průplavní spojení Dunaj–Odra–Labe není součástí plánu dopravních cest Rakouska do roku 2013. Rakouská strana nicméně v případě potřeby poskytne podklady pro zpracování studie popsané českou stranou, která se týká problematiky průplavního spojení Dunaj–Odra–Labe, ačkoli se svým přímým zapojením do realizace této studie ze zmíněných důvodů nepočítá.\n\n19. ledna 2011 – Vláda ČR schválila návrh Ministerstva dopravy, který se týká prověřování potřebnosti průplavního spojení Dunaj–Odra–Labe. Usnesení vlády ČR č. 49/2011 ukládá ministru dopravy pokračovat ve spolupráci s 1. místopředsedou vlády a ministrem zahraničních věcí v prověřování potřebnosti průplavního spojení Dunaj–Odra–Labe a v projednání koridoru tohoto průplavního spojení s představiteli Polské republiky, Rakouské republiky, Slovenské republiky, Spolkové republiky Německo a s Evropskou komisí, včetně signatářů Evropské dohody o hlavních vnitrozemských vodních cestách mezinárodního významu (Dohoda AGN) (přístupová smlouva a Transevropská dopravní síť /TEN-T/), s cílem posoudit v úplných evropských souvislostech problematiku jeho možné realizace, přepravní účinnosti a investiční náročnosti jednotlivých větví a předložit vládě do 31. prosince 2013 informaci o výsledcích tohoto prověření.\n\nÚzemí bude nadále chráněno formou územní rezervy v územně plánovacích dokumentacích, a to do doby dalšího rozhodnutí vlády ČR v této věci. Na základě tohoto vládního usnesení připraví Ministerstvo dopravy ČR studii proveditelnosti projektu vodního koridoru Dunaj-Odra-Labe.\n\n15. prosince 2011 – Dne 15. prosince 2011 schválila Poslanecká sněmovna Parlamentu ČR Usnesení č. 948/2011 k Labské vodní cestě. V usnesení se uvádí, že Poslanecká sněmovna: I. pokládá rozvoj vodních cest v České republice za strategickou příležitost z hlediska národohospodářského i regionálního rozvoje České republiky; II. žádá vládu o předložení souhrnné informace o stavu realizace plavebních stupňů na Labi (Děčín – Přelouč), a to do 30. 6. 2012.\n\n14. března 2012 – Vláda ČR: I. vzala na vědomí Zprávu o stavu vnitrozemské vodní dopravy v České republice a možnostech jejího rozvoje; II. souhlasí s rozvojem vnitrozemské vodní dopravy v České republice; III. ukládá: 1. ministru dopravy: a) vytvářet trvale podmínky pro možnost aplikování podpory vodní dopravy v rámci programu NAIADES (Navigation and Inland Waterway Action and Development in Europe), b) pokračovat v přípravě Plavebního stupně Děčín a Plavebního stupně Přelouč II a činit kroky vedoucí k realizaci těchto staveb a o této spolupráci informovat vládu vždy ke dni 31. prosince každého kalendářního roku, c) předložit vládě do 31. prosince 2014 návrh modelu financování staveb i s využitím mimorozpočtových zdrojů, d) poskytnout finanční podporu provozu motorového remorkéru Beskydy; 2. 2. ministru dopravy zpracovat ve spolupráci s ministry životního prostředí, zemědělství a pro místní rozvoj komplexní dopravní a environmentální analýzu dopravního (vodního) koridoru Dunaj–Odra–Labe a jeho přínosů a dopadů na zájmy České republiky v členění na jednotlivé větve i jako celek a zajistit komplexní projednání záměru a jeho možných dopadů s představiteli sousedních států a s Evropskou komisí a informovat o tomto projednání vládu do 31. prosince 2013.\n\n27. ledna 2013 – Nově zvolený prezident České republiky Miloš Zeman při svých prvních telefonních rozhovorech se svým slovenským a polským protějškem vyjádřil zájem na posílení vzájemných vztahů mezi státy, zejména v rámci projektu vodního koridoru Dunaj-Odra-Labe.\n\n2.–3. dubna 2013 – Prezident Miloš Zeman jednal s předsedou Evropské komise José Manuelem Barrosem během jeho návštěvy v souvislosti s vyvěšením vlajky EU o projektu vodního koridoru Dunaj-Odra-Labe v rámci transevropských dopravních sítí. „Diskutovali jsme o transevropských sítích, které oba dva pokládáme za nástroj pro urychlení ekonomického růstu,” prohlásil na tiskové konferenci prezident Miloš Zeman. „Samozřejmě, že jsme jednali o čerpání evropských fondů a soustředili jsme se především na tzv. Kohezní fondy, protože o nich neplatí známé pravidlo N+2, ty mají daleko delší časový horizont. A pokud jsme s panem předsedou Barrosem mluvili o investičních, zejména transevropských projektech, je jasné, že by měly být kofinancovány právě z těchto evropských fondů,” doplnil Zeman. Miloš Zeman se o projektu vodního koridoru D-O-L zmínil již v lednu v rámci své předvolební kampaně, když prohlásil: „Symbolicky bych vztyčil vlajku EU na Hradě,“ prohlásil Zeman s tím, že by to byl jeden z prvních kroků a považoval by to za symbolické gesto vůči EU naznačující, že se poměry zlepšily. A oplátkou by chtěl vyjednat spolufinancování výstavby vodního koridoru Dunaj-Odra-Labe.\n\n24. dubna 2013 – Prezident Miloš Zeman při návštěvě Rakouska jednal o projektu D-O-L s rakouským prezidentem Heinzem Fischerem a prezidentem Rakouského hospodářské komory Christophem Leitlem, který ujistil prezidenta Zemana s podporou vodního koridoru D-O-L.\n\n24. května 2013 – Prezident Miloš Zeman ve Varšavě na ekonomickém fóru prohlásil, že by se polský Štětín mohl stát po vybudování vodního koridoru Dunaj-Odra-Labe jedním z hlavních českých přístavů. Řekl, že při jeho nedávné návštěvě ve Vídni vyjádřilo pozitivní postoj k tomuto projektu také Rakousko. „Je to nepochybně dlouhodobý investiční projekt. Jednalo by se o strategii vítězství, která by byla přínosná pro obě země,“ řekl Zeman. Polský prezident Bronisław Komorowski Zemanův plán na vybudování vodního koridoru D-O-L podpořil. Bez vyspělé dopravní sítě se podle něj nedá obchodovat. Prezident Zeman jednal také s předsedou polské vlády Donaldem Tuskem a informoval ho o zpracovávání studie proveditelnosti vodního koridoru Dunaj-Odra-Labe a i o potřebě oderské vodní cesty pro české hospodářství. Donald Tusk jednoznačně potvrdil záměr polské vlády dále investovat do Odry jako vnitrozemské vodní cesty. Polsko chce z Odry učinit dopravní tepnu, která bude součástí severo-jižního dopravního koridoru v Evropě.\n\n2. srpna 2013 – Vláda premiéra Jiřího Rusnoka uvádí mezi svými prioritami v oblasti dopravy: Vláda bude usilovat o vytvoření předpokladů pro dosažení splavnosti Labe. Vláda zajistí zpracování komplexní studie proveditelnosti a SEA vodního koridoru D-O-L. Vláda bude usilovat o zajištění nezbytných dohod ve věci tohoto díla s relevantními sousedními státy. Vláda vytvoří předpoklady pro způsobilost tohoto projektu k financování z prostředků z fondů EU.\n\n1. září 2013 – Ministr dopravy Zdeněk Žák oznámil, že 1. září 2013 byla zahájena příprava dokončení vodního koridoru D-O-L. Očekává se, že první prioritní úseky by se mohly začít realizovat do několika let. Podle harmonogramu ministerstva dopravy by vodní koridor D-O-L mohl být kompletně dokončen do roku 2039.\n\n26. února 2014 – Na půdě Evropského parlamentu uspořádal 26. února 2014 europoslanec Vojtěch Mynář mezinárodní odbornou debatu k tématu dokončení vodního koridoru Dunaj-Odra-Labe. Její součástí byla i doprovodná putovní výstava, kterou během své návštěvy plenárního zasedání zahájil prezident České republiky Miloš Zeman, dlouholetý zastánce projektu. Na závěr vernisáže prezident Zeman podepsal memorandum o rozvoji vodních cest středoevropských členů EU.\n\n27. února 2014 – S ostrou kritikou vůči výstavbě vodního koridoru D-O-L vystoupil poradní orgán Akademie věd – komise pro životní prostředí, podle níž nemá nyní výstavba ekonomické, sociální ani ekologické zdůvodnění a opodstatnění. Komise dále uvedla, že by, podle ní, po případné výstavbě vodního koridoru D-O-L došlo ke zhoršení hospodářských výsledků již nyní málo vytěžované železniční dopravy.\n\n12. března 2014 – Ministerstvo dopravy vedené Antonínem Prachařem pozastavilo výběrové řízení na zhotovení studie proveditelnosti k vodnímu koridoru D-O-L. Ministerstvo to zdůvodnilo nutností ověřit, jaký postoj k vodnímu koridoru zaujímají sousední státy a Evropská unie.\n\n25. března 2014 – Ministr dopravy Antonín Prachař ujistil prezidenta republiky Miloše Zemana, že dopravní resort bude nadále hledat podporu v okolních zemích pro stavbu vodního koridoru Dunaj-Odra-Labe. Resort dopravy bude postupovat přesně podle programového prohlášení vlády, které postup v tomto projektu přesně stanovuje.\n\n26. června 2014 – Prezident republiky Miloš Zeman obdržel, v průběhu návštěvy Kraje Vysočina, osobní dopis od Rady kapitánů vnitrozemské plavby, ve kterém byl informován, že mu bylo uděleno ocenění za podporu výstavby významných vodních koridorů - cena Kapitánů vnitrozemské plavby \"Držet kurz\". Cena je doprovázena latinským citátem Horacia ”Dimidium facti, qui coepit, habet”, což znamená: \"Ten, kdo začal, má už polovinu hotovou\".\n\n1. července 2014 – Společnost pro trvale udržitelný život vydává své Stanovisko, ve kterém nesouhlasí s případnou výstavbou vodního koridoru Dunaj – Odra – Labe a vyzývá ke zrušení trvající územní ochranou koridoru D–O–L v Politice územního rozvoje ČR a v navazující územně plánovací dokumentaci dotčených krajů, měst a obcí a v další legislativě. Stanovisko se opírá především o porovnání ekonomické reality Průplavu Rýn-Mohan-Dunaj s ekonomickými studiemi koridoru DOL a zpochybňuje reálnost těchto studií. \n\n10. července 2014 – Ministr dopravy Antonín Prachař potvrdil, že Ministerstvo dopravy nechá zpracovat studii proveditelnost vodního koridoru Dunaj-Odra-Labe. Studie proveditelnosti by měla být zahájena do konce roku 2014 a předcházet jí má sumarizace doposud zpracovaných studií.\n\n11. prosince 2014 – Prezident Miloš Zeman představil projekt vodního koridoru Dunaj-Odra-Labe prezidentům Slovenska, Polska, Rakouska, Maďarska a Slovinska v rámci Summitu V4+2 na Pražském hradě. Projekt vodního koridoru D-O-L byl prezentován výstavou s největší mapou vodních cest České republiky. Projekt D-O-L během jednání podpořili kromě českého prezidenta, také polský a rakouský prezident. \n\n17. dubna 2015 – Zahájeno výběrové řízení \"Studie proveditelnosti vodního koridoru Dunaj-Odra-Labe\". Studie má prověřit dopravní, vodohospodářské, energetické a rekreační funkce projektu. Cílem studie je doložení ekonomické efektivity vodního koridoru D-O-L.\n\n10. března 2016 – Prezident ČR Miloš Zeman se na Pražském hradě setkal s krajskými koordinátory projektu vodního koridoru Dunaj-Odra-Labe z krajů Jihomoravského, Zlínského, Olomouckého, Moravskoslezského, Pardubického, Středočeského a Ústeckého. V průběhu setkání byly diskutovány aktuální informace o probíhajících jednáních doma i v zahraničí (Polsko, Rakousko, Slovensko) k tématu vodních cest a koridoru D-O-L. Dále také informace k tématu studie proveditelnosti D-O-L, dílčí studie proveditelnosti na úsek Kozłe–Ostrava, zájmu zahraničních investorů a možnostech další synergie a spolupráce s kraji ČR.\n\n15. března 2016 – Polský prezident Andrzej Duda se sešel na Pražském hradě s prezidentem ČR Milošem Zemanem a společně diskutovali o realizaci vodního koridoru Dunaj-Odra-Labe. Polský prezident potvrdil, že se nová polská vláda intenzivně zaměřila na revitalizaci Oderské vodní cesty, která se má stát součástí vodního koridoru D-O-L.\n\n30. března 2016 – Dohoda na přípravě vodního koridoru Dunaj-Odra-Labe v analytické části byla podepsána mezi čínskou státní společností SINOHYDRO a českou společností DOE Europe SE na Česko-čínském ekonomickém fóru za účasti prezidenta ČR Miloše Zemana a Číny Si Ťin-pchinga.\n\n9. dubna 2016 – Splavnost Odry, Dunaje a Labe, silniční propojení obou zemí nebo spolupráce se štětínskou námořní vysokou školou byla hlavní témata jednání mezi českým ministrem dopravy Danem Ťokem a jeho polskými protějšky, ministrem námořního hospodářství a vnitrozemské plavby Markem Gróbarczykem a ministrem infrastruktury a výstavby Andrzejem Adamczykem. Ministři se při jednání ve Varšavě shodli, že projekt D-O-L je pro Českou i Polskou republiku důležitým projektem, na kterém mohou spolupracovat.\n\n31. ledna 2017 – Ministři ČR, Polska a Slovenska podepsali ve Varšavě memorandum o přípravě vodního koridoru Dunaj-Odra-Labe. Během jednání ministři hovořili o aktivitách ve vodní dopravě v roce 2016 a další plánech a prioritách pro letošní rok. „Cílem v České republice je regulace hladiny Labe v Česko-saském příhraničí. Dlouhodobě nízký neregulovaný tok zde prakticky znemožňuje udržitelné provozování lodní dopravy,“ dodal ministr Ťok. Dále je nutné vyřešit problémy s posouzením vlivu staveb na životní prostředí (EIA), dodal ministr Ťok s tím, že studie proveditelnosti k DOL se aktuálně zpracovává. „Je dôležité, aby došlo k zhusteniu vodných spojení, aby vodná doprava postupne mohla konkurovať nákladnej doprave na našich cestách, zvlášť pri preprave tovarov na veľké vzdialenosti. Preto musíme spojiť sily v rámci V4, posilniť spoluprácu a pustiť sa do realizácie cezhraničných projektov,” uvedl slovenský ministr dopravy Arpád Érsek. Ministr námořního hospodářství a vnitrozemské plavby Polska Marek Gróbarczyk hovořil o splavnosti Odry a jejím prodloužení do Ostravy a také o zlepšení splavnosti Visly. Polská vláda k vodní dopravě přistupuje jako k prioritě, plánuje podporu polských přístavů a Odru hodlá zapojit do sítě TEN-T.\n\n31. ledna 2018 – Ministerstvo dopravy uvedlo, že studie proveditelnosti vodního koridoru Dunaj-Odra-Labe prokázala ekonomickou návratnost projektu. Ministerstvo mj. uvádí: \"Projekt vodního koridoru propojující řeky Dunaj, Odra a Labe je ekonomicky efektivní z pohledu dopravního, vodohospodářského, energetického i rekreačního. Lepší hodnocení má samotné propojení Dunaje s Odrou ve výši investice 281 miliard Kč, celý projekt Dunaj-Odra-Labe by dosahoval výše investice až 582 miliard korun.\n\n12. června 2019 – RNDr. Naďa Johanisová, Ph.D z Masarykovy univerzity v Brně vydává Stanovisko ke Studii proveditelnosti koridoru Dunaj–Odra–Labe. Ve svém posudku shrnuje hlavní závěry ekonomické analýzy a detailně rozebírá její metodologické i obsahové nedostatky. Ze stanoviska předběžně vyplývá, že \"koridor D-O-L ani O-L nejsou společensky přínosnou stavbou a socioekonomicky se nevyplatí\"\n\n27. října 2019 – Premiéra dílu hodinového pořadu občanské a investigativní žurnalistiky o životním prostředí Nedej se! s podtitulem \"Sen o kanálu Dunaj-Odra-Labe\". Režie Martin Slunečko, ČT2, v 10.45 hodin.\n\n28. listopadu 2019 – Deník N informuje, že předběžná verze Národního investičního plánu s výstavbou koridoru D–O–L nepočítá.\n\nVodní cesta je navrhována s následujícími rozměry:\n\nProjekt má celoevropský význam, mohly by jej využívat říční a říčně-námořní lodě z celé Evropy (i ze skandinávských či britských přístavů). Nákladním i osobním lodím by se významně zkrátila cesta od Baltského moře (přístavu Štětína, Berlína či Wroclavi) k Dunaji (Vídně, Bratislavy) a dále do Černého moře (Constanta). \n\nPodle „Studie reálnosti a účelnosti územní ochrany průplavního spojení Dunaj-Odra-Labe“ zpracovaná koncem roku 2007 na základě usnesení vlády č. 561/2006 jsou hlavní pozitiva průplavu:\n\nNaopak při kritickém suchu by bylo možné pomocí celé soustavy čerpacích stanic vylepšit vodní režim blízkých toků.\n\nSnížení negativních dopadů na životní prostředí při přepravě zboží vodní cestou, doložené na současných vodních cestách. (Např. studie organizace PLANCO a Spolkového úřadu pro hydrologii z dubna 2008 pro hromadné substráty v relaci Hamburg–Děčín, podle které jsou externí náklady při přepravě po vodě 3,5 krát nižší než při přepravě po železnici a 6,3 krát nižší než při přepravě po silnici. Vzhledem k tomu, že v dané relaci je Labe tekoucí řekou a v případě průplavu Dunaj-Odra-Labe se bude jednat o klidnou hladinu, dá se předpokládat že externí náklady při přepravě průplavem nebudou vyšší.)\n\nUmožnění přepravy těžkých a nadrozměrných nákladů, v současnosti nepřepravitelných nebo přepravovaných po silnici jako nadměrné náklady, za cenu zvláštních nákladných opatření a nadměrného opotřebení silničního tělesa. Především export výrobků ostravských železáren a strojíren. Podle zastánců průplavu jsou díky možnosti přepravy strategických surovin (ropa, plyn) ve větším množství vodní cesty strategickou součástí národních hospodářství a pomáhají předcházet krizím s těmito komoditami.\n\nSnížení cen dopravy zemědělských produktů a umožnění jejich výhodného exportu po síti evropských vodních cest i do vzdálených lokací a to především z regionů, kde by byly umístěny přístavy\n\nMožnost vytvoření vnitrozemských dopravních hubů a jejich využití pro kontejnerizaci globální dopravy, což je v souladu se strategií globálních přepravců typu Maersk či MCS. Tato push import kontejnerizace přenáší poslední část dopravy z přímořských přístavů hluboko do vnitrozemí (kontejnery mohou být prioritizovány v závislosti na požadovaném datu dodání), což snižuje náklady na přepravu. Vnitrozemské přístavy pak fungují jako vzdálené brány mořských přístavů.\n\nPřevedení části především tranzitní silniční dopravy na vodní cesty a železnici pomůže snížit znečišťování ovzduší a tím přispěje k boji proti změnám klimatu. Ze stejného důvodu je nyní budován Průplav Seina-severní Evropa mezi Francií a Belgií\n\nPřesun dálkových kontejnerů z železnice na lodě umožní vznik kapacity pro přesun přepravy z nákladní automobilové dopravy na železnici.\n\nVznik nových rozvojových území přímo na březích koridoru jak pro rekreaci, tak pro práci.\n\nRozvoj cestovního ruchu prostřednictvím nových turistických a rekreačních služeb vázaných na vodní cestu jako jsou: osobní lodní doprava (boating a jachting, zájezdy kajutovými loděmi), cykloturistika, rybolov, táboření, koupání, návštěva vodních děl či bydlení na vodě.\n\nNa jednotlivých stupních (jezech atd.) je možné postavit přečerpávací elektrárny a využít vodní koridor D-O-L i k akumulaci elektrické energie.\nPosílí energetickou resilienci země vzhledem k možné přepravě energetických surovin jako je kapalný zemní plyn nebo ropné deriváty z evropských námořních přístavů bez nutnosti budování produktovodů či plynovodů.\n\nV závislosti na kompenzačních opatřeních se nabízí možnost vytvoření nadregionálního biokoridoru, procházející celou Moravou z jihu na sever a s odbočkou do Východních Čech, v kterém by mohly bez překážek migrovat zvířata a použít ho jako páteř se spojkami k lokálním biokoridorům. S ohledem na to, že většina vodního koridoru D-O-L prochází intenzivně zemědělsky obhospodařovanou krajinou, může toto vést k značné ekologické stabilizaci velkých území na Moravě.\n\nNávaznost na multimodální transevropské logistické centrum T.T.T. připravované na Slovensku v oblasti Malacek kombinující letiště v Vídni, vojenského letiště v Malackách, v Bratislavě, v Piešťanech, v Brně-Tuřanech, vodní dopravu pomocí DOL a Dunajské vodní cesty, hlavní železniční tratě směřující do Bratislavy, Vídně a Brna a plánované širokorozchodné tratě z Černé nad Tisou, určené pro přepravu se zeměmi Dálného Východu.\n\nV Polsku u Bohumína je naopak plánováno nadregionální multimodální centrum využívající širokorozchodnou trať vedenou z Polska navazující na vodní koridor D-O-L.\n\nPodle zmiňované Studie mezi negativa patří:\nNení pravda, že vodní doprava je tou nejekologičtější. Sice nepřekračuje hlukové normy, ale proti nákladní železniční dopravě v elektrické trakci je emisně šetrnější jen u emisí SO a CO, zatímco je o až 1000násobně náročnější u emisí polycyklických aromatických uhlovodíků PAU, oxidu uhelnatého CO, oxidů dusíku NO, těkavých organických látek VOC a tuhých emisí PM.\n\nVysoká stavební, technická a především finanční náročnost případné realizace Labské větve průplavního spojení D-O-L v úseku Přerov – Pardubice. Pokud bychom chtěli propojit všechny tři řeky, přišlo by to na 610 miliard korun.\n\nNepříznivé důsledky realizace D-O-L na přírodní a krajinné hodnoty.\n\nV roce 1998 obdržel ministr Miroslav Grégr, mj. i za prosazování tohoto projektu, anticenu Ropák roku.\n\nPodle stanoviska ministerstva životního prostředí vedeného Martinem Bursíkem (Strana zelených) z roku 2009 by stavba poškodila nebo zničila mimo jiné 17 území zařazených do soustavy Natura 2000 bez možnosti jakýchkoli kompenzačních opatření.\n\nPochyby o plném využití vodního koridoru D-O-L pro nákladní dopravu. Jeho trasa kopíruje železniční koridory a komunikace dálničního typu.\n\nPokud zdroj i cíl neleží při vodní cestě, neodstraňuje se při vnitrozemské přepravě nutnost nejméně jedné (ale spíše dvou) překládky, stejně jako u jiné kombinované dopravy (např. silnice-železnice). Pokud se k přepravě nepoužije lichterů, je při námořní (zaoceánské) přepravě nutnost další překládky z říčního na námořní plavidlo.\n\nNevýhodou je také nižší rychlost vodní dopravy ve srovnání s železniční a silniční dopravou a tedy vyšší náklady pro přepravce za využití přepravní jednotky (např. kontejneru) po delší dobu. Ty jsou ale značně kompenzovány nižšími přepravními náklady. V důsledku toho je D-O-L prakticky nepoužitelný pro přepravu zboží krátkodobé spotřeby a veřejnou dopravu osob. \n\nStatistiky dopravy na Průplavu Rýn-Mohan-Dunaj ukazují, že reálná přeprava kontejnerů vodní cestou výrazně poklesla z původních průměrných 7 700 TEU za rok v letech 1995–2000 na průměrných 1 030 TEU za rok v letech 2007–2012. Celková roční přeprava průplavu Rýn-Mohan-Dunaj je cca 6 mil tun ročně, což je několikanásobně méně, než předpokládají studie pro D-O-L (35 mil. tun ročně).\n\nCesta Rotterdam–Oděsa po řekách trvá ze západu na východ 23 dní, z východu na západ 30 dní. Po moři přes Gibraltar a Bospor se plaví dieselová loď deset dnů, loď s turbinami pak šest. Náklady cesty po moři jsou desetinové, doba zhruba třetinová.\n\nDlouhodobá blokace území dotčeného vedením průplavního spojení D-O-L v ČR, spojená s omezeními a nejistotami v plánování, podnikání a možnostech využívání dotčených území.\n\nV Polsku chybějí zdymadla na 520 kilometrech, v Německu na 630 kilometrech, v Česku na Labi na 45 kilometrech.\n\nPříznivci vodního koridoru jsou český prezident Miloš Zeman, polský prezident Andrzej Duda, vláda Polské republiky, slovenská vláda – bývalý ministr dopravy a výstavby Arpád Érsek, bývalý rakouský prezident Heinz Fischer, čínský prezident Si Ťin-pching, Hospodářská komora ČR, Agrární komora ČR, Svaz dopravy ČR, představitelé regionů v Polsku (starostové, maršálkové, vojvodové, poslanci sejmu), některá města a obce na trase průplavu, námořní přístav Štětín, Hana Dušková, skupina odborníků z vodohospodářství, hydrometeorologie, geologie, energetiky, ekonomie, urbanismu a životního prostředí podepsaná pod nesouhlasem se stanoviskem komise Akademie věd.\n\nV minulosti projekt také podpořili bývalý polský prezident Bronisław Komorowski, bývalí předsedové polské vlády Donald Tusk a Jerzy Buzek, bývalý předseda slovenské vlády Robert Fico. \n\nMezi odpůrce projektu patří ekologové a environmentalisté, včetně poradního orgánu Akademie věd ČR – Komise pro životní prostředí, obávající se narušení přírodních biotopů a krajiny, a některá města a obce na navrhované trase vodního koridoru D-O-L, kterým územní ochrana neumožňuje zastavět dotčené pozemky.\n\n\n"}
{"id": "40019", "url": "https://cs.wikipedia.org/wiki?curid=40019", "title": "Florenc", "text": "Florenc\n\nFlorenc je oblast v Praze, která leží na hranici mezi Novým Městem a Karlínem (mezi něž je úředně rozdělen), nedaleko od řeky Vltavy. Přesnou hranici území, k němuž se název vztahuje, lze určit jen obtížně, protože není samostatným katastrálním územím. Původně se zřejmě vztahoval k okolí dnešní ulice Na Florenci, ale bývá vztahován i na Těšnov a přilehlou část Karlína.\n\nNázev oblasti se objevil již v 15. století. Vznikl pravděpodobně poté, co Karel IV. při zakládání Nového Města v roce 1348 umožnil Italům z Florencie usídlit se v těchto místech.\n\nV době průmyslové revoluce, když vznikl Karlín se svými továrnami, dojížděli do něj lidé ze Starého i Nového Města právě přes Florenc. Na počátku 20. století již tímto směrem, dnešní Sokolovskou ulicí, byla zavedena elektrická tramvaj.\n\nPřes Florenc vedla od roku 1845 Severní státní dráha z dnešního Masarykova nádraží přes Běchovice do Olomouce a od roku 1850 její další větev po Negrelliho viaduktu přes Bubny do Lovosic a Drážďan. Od roku 1875 až do konce 20. století zde existovalo Severozápadní nádraží (později nazývané Praha Denisovo nádraží, Prag Moldau Bahnhof a nádraží Praha-Těšnov) jako konečná stanice odbočky Rakouské severozápadní dráhy. Poslední vlak opustil nádraží 1. července 1972. 16. března 1985 byla budova odstřelena.\n\nFlorenc získala význam i po zavádění autobusů, když zde vzniklo autobusové nádraží. Na Florenci se nachází také Muzeum hlavního města Prahy.\n\nOd roku 1974 je napojena na trasu C metra, stanicí s původním názvem \"Sokolovská\". Ta byla nejdříve konečná, od roku 1984 byla trasa C prodloužena. Od roku 1985 na Florenci končila i trasa B, která byla roku 1990 prodloužena. Ve stejném roce byla stanice také přejmenována na Florenc.\n\nRoku 1976 byla zprovozněna Severojižní magistrála, která celou Florenc přemostila silničním mostem. Díky němu se sice velmi zlepšila dopravní situace v celé Praze, zároveň ale došlo k zohyzdění Florence, hlavně pak sadů a Muzea hlavního města Prahy.\n\nRoku 1983 byla v souvislosti s výstavbou trasy metra B zrušena tramvajová trať v ulici Na Florenci a roku 1985 v souvislosti s rozšířením stanice metra (původní název: Sokolovská) byly zbořeno několik obytných domů. Od konce 80. let je zde nedaleko od Florence a Těšnova v provozu \"Hotel Hilton\" (dříve \"Atrium\"). Nachází se zde Hudební divadlo Karlín.\n\nV roce 2002 byla celá Florenc i s metrem zatopena povodní, která způsobila zřícení několika dalších obytných domů.\n\nDnes je celá tato oblast důležitou dopravní křižovatkou pro mezinárodní, dálkovou i městskou autobusovou dopravu. Nachází se zde autobusové nádraží, tramvajová křižovatka, přestupní stanice Pražského metra i zastávky městských autobusů.\n\n\n\n"}
{"id": "40028", "url": "https://cs.wikipedia.org/wiki?curid=40028", "title": "Milan Šimečka", "text": "Milan Šimečka\n\nMilan Šimečka (7. dubna 1930 Nový Bohumín, dnes část obce Bohumín – 23. září 1990 Praha) byl český a slovenský filosof a literární kritik.\n\nPo maturitě 1949 vystudoval českou a ruskou literaturu na filosofické fakultě v Brně, absolvoval 1953. Poté se stal odborným asistentem na Komenského univerzitě v Bratislavě, odkud v roce 1958 odešel na VŠ múzických umění, kde se i habilitoval. Byl členem KSČ a na uvedených školách vyučoval marxistickou filozofii.\n\nV roce 1970 byl pro své postoje nucen opustit univerzitní půdu a pracovat v manuálních profesích. V roce 1981 byl v akci StB „Francouzský kamion“ obviněn za údajný trestný čin podvracení republiky (§98 odst. 1, 2 písm. a, b) a vzat do vyšetřovací vazby v Bratislavě a v Praze-Ruzyni, kde byl držen od 6. května 1981 do 27. května 1982. \n\nPo listopadu 1989 se stal předsedou Rady konzultantů prezidenta V. Havla.\n\n\n\n"}
{"id": "40029", "url": "https://cs.wikipedia.org/wiki?curid=40029", "title": "Letovice", "text": "Letovice\n\nLetovice (německy \"Lettowitz\") jsou město v okrese Blansko v Jihomoravském kraji, 21 km severně od Blanska, na soutoku Svitavy a Křetínky. Žije zde obyvatel.\n\nPrvní známky osídlení údolí, kde se nyní rozkládají Letovice, patří do období neolitu. Jedná se o provrtané kamenné mlaty. Z období doby bronzové byly vykopány bronzové předměty lužické kultury. Jedná se o kopí a sekyrku s dutinkou a ouškem. Naopak z doby halštatské ani z laténského období nejsou žádné důkazy o osídlení. Z doby římská bylo naproti tomu nalezeno několik mincí, které podporují teorii obchodního spojení přes Malou Hanou. Našly se mince z období císaře Trajána (vládl 98–117 n.l.), císaře Aureliána (vládl 270–275 n.l.) a císaře Konstantina I. (vládl 306–337 n.l.). Kolem 6. století se zde začali usazovat první Slované, což potvrzuje nález pískovcové sošky a hlavy bůžka v roce 1840.\n\nRok 1145 je rokem první písemné zmínky o Letovicích. Jde o listinu Oty III. z Olomouce, v níž se psalo o darování části mostného klášteru v Litomyšli. Později bylo zjištěno, že se jedná o padělek z 13. století. Název Letovice je zde uváděn ve tvaru \"Lethowicz\". Roku 1241 byly Letovice vypleněny Tatary, kteří táhli od Olomouce (mongolský vpád na Moravu roku 1241). Ve druhé polovině 14. století vznikla v Letovicích sbírka přísloví a sentencí (stručná a výstižná myšlenka), jejímž autorem byl Jan z Letovic. Roku 1399 došlo k dobytí hradu Heraldem z Kunštátu, podobně roku 1424 husité dobyli hrad a vypálili celé město.\n\nV průběhu 15. století byl v Letovicích přeložen z latiny do staročeštiny cestopis Marca Pola \"Milion\". Tento překlad použil Václav Hanka jako zdroj staročeštiny, kterou posléze využil při padělání Rukopisu zelenohorského. Roku 1505 sjednotil Ladislav z Boskovic Letovice, jež byly téměř 100 let rozděleny na Dolní a Horní. V roce 1645 město a hrad dobyli Švédové, kteří město vypálili i o tři roky později. I po více než dvaceti letech od skončení třicetileté války byly dvě třetiny domů ve městě prázdné.\n\nV roce 1754 zde byla založena plátenická manufaktura, která se do konce 18. století stala největší na Moravě. Roku 1782 udělil Josef II. městu právo trhu na vlnu. V roce 1848 byly Letovice byly zařazeny pod správu okresu Boskovice a 1. ledna 1849 došlo ke zprovoznění trati Brno – Česká Třebová, která je součástí prvního železničního koridoru. Roku 1906 byla postavena budova měšťanské školy. 13. listopadu 1936 byl městys Letovice byl povýšen na město.\n\nV noci z 20. na 21. září 1941 proběhl útok na hotel Lamplota u koupaliště. Akci provedla odbojová skupina „Za svobodu“. Mnoho lidí bylo za tento útok vězněno a popraveno. Roku 1960 se Letovice se staly součástí okresu Blansko. 26. listopadu 1989 bylo sepsáno „Prohlášení Občanského fóra v Letovicích“, pod které se podepsalo 269 letovických občanů.\n\n\nLetovice bývaly střediskem arcikněžství, dnes patří k děkanství boskovickému. Součástí letovického arcikněžství byl i Literátský sbor, kterých bylo na celé Moravě kolem 20. Ten se zabýval především chrámovým zpěvem, náboženstvím a dobročinností. První zmínka o něm pochází z roku 1596, ale doba založení je neznámá. Zrušen byl roku 1783 dvorním dekretem Josefa II.\n\nKdyž se stali majiteli Letovic páni z Boskovic, začali na svých panstvích šířit učení Jednoty bratrské na úkor katolíků. Za vlády Hardeků bylo v Letovicích prosazováno Luteránství a na panství vznikaly náboženské třenice. V tomto období již byla většina obyvatel evangelíky. I během třicetileté války a po ní, kdy byli majiteli panství katoličtí Thurnové, zůstala většina obyvatel evangelíky. Proto byli několikrát povoláni jezuité a do konce 17. století přestoupila většina obyvatel na katolickou víru.\n\nJezuité Letovice navštívili na 8 dní ještě v září 1759. I přesto zůstávala malá část obyvatel Letovic, od středověku až dodnes, vyznání protestantského. Jsou mezi nimi členové Českobratrské církve evangelické, Církve československé husitské a Církve bratrské. V 70. letech 20. století si členové Církve bratrské postavili novou modlitebnu.\n\nPopis kroje na Letovicku pochází od sběratele lidové slovesnosti Miroslava Dukáta, jenž sbíral místní pověsti, pohádky a zvyky. Všeobecně se kroj nosil do roku 1848, avšak starší lidé kroj nosili i poté. Sváteční kroje se nosily především v neděli, do kostela, k muzice či při přespolních cestách.\n\n\n\nAktivně nářečí již téměř nikdo nepoužívá s výjimkou některých starších lidí, kteří jím ale mluví také jen v soukromí či se svými vrstevníky. Jedná se o nářečí vzniklé vlivem nářečí hanáckého (Jede z Olomóca staró Škodó…) a českého (silnica, mlíko, spíchat jako spěchat…). U mladší generace se již spíše vyskytují jen výrazy pocházející z nářečí českého.\n\nV místech, kde se rozdvojují cesty u Chlumu, stojí několik domků, z nichž část přísluší k Novičí a druhá část ke Chlumu. Od nepaměti se tu říká na Chlumské. Odtud vede také cesta do Babolek. Asi uprostřed ní býval nevelký lesík nesoucí jméno „Chmelinek“. Rádi tam chodívali Babolečtí a Chlumečtí na nedělní procházky a rády si tam chodívaly hrát i děti. Za Chmelénkem se zvedá kopec a celé toto prostředí se vyznačovalo velmi dobrou akustikou, která se zvyšovala za vlahých večerů. Proto kolemjdoucí do Chmelinka volali: \"„Jak je ti, Rakousko?“\" Vzápětí zcela zřetelně ozvěna odpověděla: \"„Ouzko“\".\n\nTakových případů je v našem okolí více. Podobná historka se váže k místům za Lazinovem směrem k Prostřednímu Poříčí. Tam se podél údolí Křetínky zvedají vysoké stráně s dobrou ozvěnou. Když se zavolalo: \"„Jak je ti, Rakousko?“\" ozvěna několikerým stále slabším hlasem odpověděla: \"„Ouzko, ouzko, ouzko, …“\" Tyto zkazky vznikaly v době, kdy národy toužily po vymanění se z habsburské nadvlády, která se stávala již pro náš lid nesnesitelnou.\n\nHned za Meziříčkem ve směru ke Skrchovu je kopec s názvem Hlásek, na jehož temeni prý v dávných dobách, kdy v Letovicích na místě nynějšího zámku býval letovický hrad, stávala tvrz či hláska, z níž se dávalo na hrad znamení při blížícím se nebezpečí. Z Hlásku je možné shlížet do dalekého údolí až k Rozhraní, a proto mohlo být včas dáno znamení, kdy se nepřítel blížil. Přes Rozhraní, Borovou a Letovice vedla i v dávné minulosti cesta z Čech do Brna a blížící se nepřítel mohl být na této cestě včas spatřen. Po bývalé tvrzi nezůstalo památky, udržel se podnes jen název kopce – Hlásek.\n\nZa Kochovem po turistické trase z Kochova do Velkých Opatovic se nacházejí kamenné útvary, v nichž je možno rozeznat kočár s koňským spřežením s nevěstou a ženichem. Když prý tudy projížděla jednou svatba, vystoupila před kočárem stařena, která prosila o almužnu. Ničeho nedostala a sklidila jen nadávky a nakonec, když nehodlala z cesty ustoupit, ji kočí švihl bičem. Stařena zlostně pronesla zaklínací slova: \"„Bodejž byste všichni zkameněli“\". A v tom se to stalo. Kočár se zapřaženými koňmi i svatbou zkameněl. Stařena prý je proklela. Tak dopadla svatba na svou lakotu.\n\nLetovice se nacházejí 47 km severně od Brna a 27 km jižně od Svitav. Jedná se o rozhraní Malé Hané, Českotřebovské, Moravskotřebovské a Nedvědické vrchoviny. Letovice leží na moravské straně bývalé zemské hranice Čech a Moravy.\n\n\nČR patří do oblasti mírného podnebného pásu. Letovice se nacházejí na přechodu klimatických oblastí MT3 a MT7, které se dají charakterizovat jako mírně teplé, mírně vlhké s mírnou zimou. Počasí také ovlivňuje převládající směr větrů. Západní či jihozápadní vítr přináší v létě déšť a chladno. Zimu naopak zmírňuje. Vítr východní či severovýchodní přinese teplé a slunečné léto, v zimě naopak tuhé mrazy.\n\nLetovice patří do povodí řeky Svitavy, která patří k úmoří Černého moře. Zásobování pitnou vodou zajišťuje vodovod z Vlkova, Písečné a z Poříčí. Březovský vodovod, který Letovicemi také prochází, zásobuje především Brno.\nŘeka Svitava pramení na svazích Javornického hřebenu u obce Javorník v nadmořské výšce 465 m n. m., odkud protéká přes Svitavy, Letovice, Blansko až do Brna, kde se vlévá do řeky Svratky. Má celkovou délku 97 km a patří do povodí Dunaje.\nKřetínka pramení v Třebovském mezihoří 150 m severně od obce Stašov v nadmořské výšce 645 m n. m. Protéká pod hradem Svojanov, dále přes Bohuňov, Křetín až do Letovic, kde se u podniku Tylex vlévá do řeky Svitavy. Její celková délka je 29 km. V letech 1972–1976 na ní byla vybudována vodní nádrž Letovice.\n\nKladorubka pramení za bývalými lázněmi Andělka. V roce 1964 na ní byla započata stavba Letovického rybníka o ploše 3,5 ha a hloubce 5,5 m, jenž slouží k rybolovu a rekreaci. U Letovických strojíren se vlévá do Svitavy.\nHlavní význam této přehrady je ochrana před povodněmi a doplňování stavu řeky Svitavy, která měla velký úbytek vody po výstavbě březovského vodovodu v letech 1911–1912 a vybudování jeho druhé větve v letech 1972–1975 (plánována byla již v roce 1929). První úvahy o stavbě přehrady pocházejí již z roku 1911. Počítalo se s kamennou hrází a objemem 5,8 miliónů m. Studie z roku 1929 již uvažovala o 11 miliónech m a vodní elektrárně na úpatí hráze. Vlastní realizace projektu započala v dubnu 1972 a skončila 31. prosince 1976. Uvedení do plného provozu se konalo 1. října 1979. Přehrada nyní kromě výše uvedených důvodů slouží i k rekreaci a rybolovu. Místní ji nazývají \"Křetínka\".\n\n\nSkupinka přátel živé historie založila v bývalém lomu, poblíž hráze vodní nádrže Letovice, keltský skanzen Isarno. Název Isarno je odvozen od starého keltského názvu pro železo. Nalézá se tu například kovárna z doby bronzové, hospůdka a další stavby. Po areálu se volně pohybují prasata, kozy, ovce, psi i kočky. Pro zájemce je i možnost projížďky na koni. V roce 2013 byl skanzen po tříroční pauze opět otevřen a chystala se jeho rekonstrukce.\n\nJe stále funkční stavebně technickou památkou. Měří 20 m a je součástí I. březovského vodovodu z roku 1911. Věž se nachází hned vedle místního hřbitova.\n\nPůvodně gotický kostel sv. Prokopa byl postavený v letech 1370 až 1380, a později byl několikrát přestavován. Před kostelem se nachází fara, o níž je první zmínka již v roce 1353. Uvnitř kostela jsou cenné historické náhrobky majitelů letovického panství.\n\nKlášter Milosrdných bratří v Letovicích byl postaven z daru 24 000 zl. od Jindřicha Kajetána Blümegena, jenž chtěl, aby součástí kláštera byla i nemocnice. Stavitelem barokního kláštera byl řeholní bratr Longinus Traub z Vídně. Práce započaly 26. dubna 1751 a dokončeny byly roku 1784.\n\nKlášterní kostel sv. Václava je vyzdoben malbami od letovického malíře Jana Daňka z roku 1930 a vybaven novými varhany od letovického rodáka Františka Čapka z toku 1917. Pod kostelem je klášterní krypta. Dále je v klášteře lékárna s bohatými freskami a původním vybavením z roku 1760. Nyní v klášteře sídlí nemocnice pro starší a dlouhodobě nemocné pacienty.\n\nPůvodně dřevěná tvrz ze 14. století byla později přestavěna na kamenný hrad, chráněný třemi bránami s padacími mosty. Hrad byl později přestavěn na zámek. Současnou podobu získal zámek Letovice v 30. letech 19. století, kdy byl v majetku rodu Kálnoky.\n\nZámecký park Letovice má rozlohu 27,6 ha. Jedná se o kulturní památku a zvláště chráněné území. Je to rozsáhlý přírodně krajinářský park s romanticko – gotickou úpravou.\n\nPři volbách do městského zastupitelstva 20. října a 21. října 2006 byla volební účast 53,95 %. Pro funkční období 2006–2010 byli do 21členného zastupitelstva zvoleni zástupci 7 politických subjektů. Na 1. zasedání Zastupitelstva města Letovice pak byla zvolena 7členná rada ve složení:\nV letech 2010 až 2014 vykonával funkci starosty Vladimír Stejskal (ODS). Ten byl opětovně do této funkce zvolen na ustavujícím zasedání zastupitelstva 3. listopadu 2014. Místostarostou byl pak zvolen Jiří Palbuchta (ČSSD). Sedmičku radních doplnili za ODS Marek Chládek a Petr Janoušek, za ČSSD Eva Pařilová, za KDU-ČSL Bohuslav Kuda a za KSČM Karel Válek.\nPo komunálních volbách v roce 2018 byl starostou zvolen Petr Novotný.\nLetovice mají 17 místních částí. Jsou to:\n\n\nSeznam starostů Letovic od roku 1848 do současnosti, jak jsou uvedeni na pamětní desce v budově radnice.\n\nMikroregion Letovicko byl založen 18. května 2000. Jeho účelem je podpořit projekty, jenž přesahují svým rozsahem a významem jednotlivé obce. Je v něm sdruženo 15 obcí. Jsou to Deštná, Horní Poříčí, Horní Smržov, Křetín, Lazinov, Letovice, Míchov, Pamětice, Petrov, Prostřední Poříčí, Roubanina, Skrchov, Stvolová, Vísky a Vranová. Mikroregion Letovicko zabírá plochu 103 km², což představuje 10,6 % plochy okresu Blansko. Má 9 600 obyvatel, což je cca 9 % obyvatelstva okresu Blansko. Průměrnou hustotou zalidnění zde činí 96 obyvatel na 1 km², což je výrazně pod celostátním průměrem (132 obyvatel na 1 km²).\n\nJiž v minulosti procházela Letovicemi důležitá dopravní cesta. Jednalo se o tzv. “trstenickou stezku” vedoucí z Brna přes Černou Horu a Svitávku do Letovic, odkud pokračovala přes Bystré a Poličku do Polabí. Nyní Letovicemi prochází důležitá silniční a železniční komunikace. Jedná se o:\n\n\nVe městě existují:\n\n\nLetovice nabízejí několik možností sportovního vyžití, mezi nimi posilovnu v centru města nebo sportovní halu (24x42m) s přilehlými volejbalovými kurty (včetně plážového volejbalu). Dále je ve městě letní koupaliště s tobogánem, u jehož areálu je minigolf a 7 venkovních antukových tenisových dvorců. Hrát je možné i v zimě, jelikož od 14. října do 11. dubna je nad dvěma kurty velká nafukovací hala.\n\nV Letovicích je i několik sportovních klubů:\n\nZemědělství se zaměřuje především na pícninářství, pěstování méně náročných plodin a chov skotu. Průmysl v Letovicích je textilní, keramický, strojírenský a kamenický. Mezi nejvýznamnější firmy patří:\n\n\n\n\n\n\n"}
{"id": "40031", "url": "https://cs.wikipedia.org/wiki?curid=40031", "title": "Katka (film)", "text": "Katka (film)\n\nKatka je slovenská filmová černobílá komedie z roku 1949 v délce 91 minut.\n\n"}
{"id": "40033", "url": "https://cs.wikipedia.org/wiki?curid=40033", "title": "Živice", "text": "Živice\n\nŽivice neboli bitumen je souhrnné označení pro organické kapaliny, které jsou vysoce viskózní, černé barvy a zcela rozpustné v sirouhlíku. Asfalt a dehet jsou nejčastější formy živic. Relativní permitivita ε bitumenu je 2,7 až 3.\n\nAsfalt se získává z ropy jako zbytek po vakuové destilaci, je to nejhustší složka ropy s nejvyšším bodem varu. Nejčastěji se využívá při stavbě silnic.\n\nDehet se získává z organických materiálů, obvykle z uhlí při koksování (karbonizaci). Může být zpracován na „ropu“, ale tento postup je finančně nákladný. Lze z něho získat řadu chemických látek a výrobků, jako benzen, naftalen, barviva, léčiva, dezinfekční prostředky, čisticí a mycí prostředky, parfémy, umělá hnojiva, prostředky proti plevelu a hmyzu. Je rakovinotvorný, proto se od jeho dřívějšího využití při impregnaci lodí a základů budov ustoupilo a dnes se při renovacích z budov odstraňuje.\n\nDalší formou jsou živice obsažené v dehtových píscích, které jsou jedním z druhů nekonvenční ropy. \n\nPodle organické teorie vzniku ropy se zbytky rostlin a mořských živočichů vlivem tepla a tlaku přeměnily nejprve na nerozpustný kerogen, ten pak na živice a ty nakonec na ropu a zemní plyn.\n\nZe slova \"bitumen\" pochází slovo beton. Také z francouzského \"béton\" – hrubá malta.\n\n"}
{"id": "40034", "url": "https://cs.wikipedia.org/wiki?curid=40034", "title": "Pavel Švanda (spisovatel)", "text": "Pavel Švanda (spisovatel)\n\nPavel Švanda (* 6. června 1936 Znojmo) je český spisovatel a novinář, od roku 1938 žijící a působící v Brně, představitel generace \"šestatřicátníků\" (Václav Havel, Jiří Kuběna). Po studiu na Filozofické fakultě Masarykovy univerzity v 60. letech působil jako redaktor v časopisech \"Host do domu\" a \"Tvář\", za normalizace vystřídal řadu zaměstnání.\n\nPo roce 1969 se stal ineditním spisovatelem, účastnil se neoficiálních brněnských filosofických aktivit. Od roku 1989 vyučuje v Brně na Divadelní fakultě JAMU, přispívá do rozličných periodik, jako např. revue pro kulturu a politiku \"Proglas\". V letech 1990 až 1992 byl redaktorem Akordu, 1992 - 1994 byl redaktorem brněnské redakce deníku Lidová demokracie. . \n\nJako autor tíhne nejpřirozeněji k žánru eseje, o němž tvrdí, že je především dialogem: \"Autor a s ním čtenář jej zapřádají nejprve každý sám se sebou a potom se svým okolím.\" Svými texty se snaží především nahlížet na člověka jako hodnotu a hledat duchovní opory pro jeho život.\n\nKnižně publikoval Pavel Švanda eseje, povídky, básně i román, debutoval v roce 1967 sbírkou povídek \"Anonymní povídky\".\n\n\n"}
{"id": "40041", "url": "https://cs.wikipedia.org/wiki?curid=40041", "title": "Kleny na Novém Sedle", "text": "Kleny na Novém Sedle\n\nKleny na Novém Sedle jsou památné stromy u vsi Srní, jižně od Sušice. Dva zdravé javory kleny (\"Acer pseudoplatanus\") mají kmeny o obvodu 345 a 320 cm, jejich koruny dosahují shodně do výšky 20 m (měření 1991). Javory jsou chráněny od roku 1992 pro svůj vzrůst a jako krajinná dominanta.\n\n\n"}
{"id": "40042", "url": "https://cs.wikipedia.org/wiki?curid=40042", "title": "Javor klen u Nového Sedla II.", "text": "Javor klen u Nového Sedla II.\n\nJavor klen u Nového Sedla (II.) je památný strom u vsi Srní, jižně od Sušice. Zdravý javor klen (\"Acer pseudoplatanus\") má kmen o obvodu 360 cm a jeho koruna dosahuje do výšky 18 m (měření 1991). Klen je chráněn od roku 1992 jako krajinná dominanta.\n\n\n"}
{"id": "40043", "url": "https://cs.wikipedia.org/wiki?curid=40043", "title": "Javor klen u Nového Sedla I.", "text": "Javor klen u Nového Sedla I.\n\nJavor klen u Nového Sedla (I.) je památný strom u vsi Srní, jižně od Sušice. Zdravý javor klen (\"Acer pseudoplatanus\") roste na kopci, obvod jeho kmene měří 380 cm a koruna stromu dosahuje do výšky 22 m (měření 1991). Klen je chráněn od roku 1992 jako krajinná dominanta.\n\n\n"}
{"id": "40044", "url": "https://cs.wikipedia.org/wiki?curid=40044", "title": "Dub u Vomáčků", "text": "Dub u Vomáčků\n\nDub u Vomáčků byl památný strom u vsi Srní, jižně od Sušice. Dub letní (\"Quercus robur\") rostl v nadmořské výšce 1000 m, obvod jeho kmene měřil 300 cm a jeho koruna sahala do výšky 25 m (měření 1991). Dub byl chráněn od května roku 1992 pro svůj vzrůst. Ochrana stromu byla zrušena Správou NP a CHKO Šumava v květnu 2008, protože strom byl již zcela odumřelý po napadení blíže neurčenými dřevokaznými houbami a představoval riziko ohrožení života a zdraví osob ve svém okolí.\n\n"}
{"id": "40053", "url": "https://cs.wikipedia.org/wiki?curid=40053", "title": "Skupina stromů v zámeckém parku Palvinov", "text": "Skupina stromů v zámeckém parku Palvinov\n\nSkupina stromů v zámeckém parku Palvinov jsou památné stromy ve vsi Palvinov, jižně od Sušice. Čtveřice stromů rostoucí v parku zahrnuje dva duby letní (\"Quercus robur\"), lípu malolistou (\"Tilia cordata\") a jedli bělokorou (\"Abies alba\"). Výška stromů je mezi 20–22 m, obvody kmenů dubů měří 356 a 345 cm, kmen lípy má obvod 260 cm a jedle 302 cm (měření 1995). Stromy jsou chráněny od roku 1995 jako krajinná dominanta.\n\nNavzdory společné ochraně se fyzicky nejedná o sevřenou skupinu čtyř stromů, ale spíše o dvě dvojice – dva z nich se nacházejí na západní straně parku, zbylé dva rostou asi o 130 metrů dále k vjv., při východním okraji parku. Přibližné souřadnice jednotlivých stromů jsou:\n\n"}
{"id": "40054", "url": "https://cs.wikipedia.org/wiki?curid=40054", "title": "Chudčická lípa", "text": "Chudčická lípa\n\nChudčická lípa je památný strom v obci Chudčice, severozápadně od Brna. Zhruba 250 let stará lípa malolistá (\"Tilia cordata\") roste u silnice do Veverské Bítýšky na náspu zrušené železnice Kuřim – Veverská Bítýška. Lípa byla zřejmě vysazena na hrázi zaniklého rybníka. Obvod kmene ve výšce 1,3 m je 320 cm a koruna dosahuje do výšky 24 m. Chudčická lípa je chráněna od roku 2003 pro svou „přírodní a estetickou hodnotu“.\n\nJosef Krézek, majitel pozemku, si v červnu 2006 všiml usychání stromu. Přivolaní odborníci na životní prostředí z městského úřadu v Kuřimi našli díry vyvrtané v patě stromu, které neznámý pachatel zalil 98% rtutí. Znalec vyčíslil škodu na téměř 1,7 miliónu Kč. Po ukončení vyšetřování činu mělo být rozhodnuto o datu pokácení lípy.\n\nNa jaře 2007 však na lípě vyrazily nové listy a odborníci došli k závěru, že pokácení nebude nutné.\n\n"}
{"id": "40063", "url": "https://cs.wikipedia.org/wiki?curid=40063", "title": "Dobřany (rozcestník)", "text": "Dobřany (rozcestník)\n\nNázev Dobřany má více sídel:\n\nSlovo Dobřany může být také název hradu:\n"}
{"id": "40066", "url": "https://cs.wikipedia.org/wiki?curid=40066", "title": "Clemens August von Galen", "text": "Clemens August von Galen\n\nBlahoslavený Clemens August hrabě von Galen (16. března 1878 – 22. března 1946) byl německý šlechtic a kardinál, biskup münsterský (1933–1946). Byl jedním z nejostřejších a nejznámějších kritiků Hitlerova režimu v Německu, jeho ostrá protinacistická vystoupení mu vynesla přezdívku \"Lev z Münsteru\" či \"Vestfálský lev\". Jeho bratrancem byl další hlasitý odpůrce Hitlerova režimu Konrad von Preysing, biskup berlínský, kterého papež Pius XII. po válce taktéž jmenoval kardinálem.\n\nClemens August von Galen se narodil ve starém šlechtickém rodu Galen, jakožto jedenáctý potomek významného politika strany Centrum, hraběte Ferdinanda Heriberta von Galena, a jeho ženy Elisabeth, rozené von Spee.\n\nVystudoval rakouskou jezuitskou internátní školu Stella Matutina. Po svém setkání a soukromém rozhovoru s papežem Lvem XIII. (1899) se rozhodl pro kněžskou dráhu. Teologii studoval nejprve v Innsbrucku a posléze v Münsteru, kde 28. května 1904 obdržel kněžské svěcení z rukou biskupa Hermanna Jakoba Dingelstada.\n\nJako kněz nejprve pracoval pro svého strýce Maximiliana Gereona von Galena, který byl pomocným biskupem münsterské diecéze, později se přesunul do Berlína, kde působil nejprve jako kaplan a posléze jako farář při farnosti svatého Matyáše. Zde se s přátelil s tehdejším nunciem Pacellim. V roce 1933 byl navzdory nesouhlasu a protestům nuncia Orseniga zvolen a 5. září i jmenován biskupem münsterským. Biskupské svěcení obdržel 28. října 1933 z rukou kardinála Schulteho, spolusvětiteli byli biskupové Berning a Bornewasser.\n\nBiskup Galen byl jedním z nejhlasitějších a nejostřejších kritiků Hitlerova režimu, jeho ostrá protinacistická vystoupení mu vynesla přezdívku \"Lev z Münsteru\" či \"Vestfálský lev\". Kritizoval filosofické základy nacismu a jeho stěžejní díla, jakož i spoustu jeho zločinů. Opakovaně ostře vystupoval proti perzekucím katolické církve a „nepotřebných a škodlivých jedinců“. Jeho kázání proti nacistickým euthanasijním programům vyvolala takové pozdvižení, že nacisté nakonec veřejně ustoupili od jejich provádění (byť ve skrytu je v omezené míře prováděli dál).\n\nOd roku 1941 měl omezen pohyb a byl neustále sledován. Mnoho předních nacistů požadovalo jeho likvidaci, proti tomu se ovšem postavil Goebbels, který poukazoval na obrovskou Galenovu popularitu v celém Vestfálsku a nedozírné propagandistické důsledky takovéhoto neuváženého činu. Už takto proti Galenově omezování opakovaně protestovali i vysocí důstojníci německých ozbrojených sil. Proto bylo rozhodnuto, že zatím není pro závěrečný zásah proti biskupovi ten vhodný čas. Byla však zatčena a popravena řada kněží a věřících, šířících opisy jeho protinacistických kázání.\n\nStejně ostře jako proti nacistickým zločinům vystupoval po válce proti zločinům páchaným spojeneckými okupačními úřady a jednotkami v Německu. Jeho vztahy s britskými okupačními představiteli se rychle zhoršily do té míry, že musel svá kázání distribuovat tajně, stejně jako tak činil za nacismu, a když jej Pius XII. jmenoval kardinálem, úřady mu zakázaly použít k cestě do Říma letadlo. Kardinálskou červeň dlouho neoblékal. Zemřel krátce po návratu z Říma na zánět dutiny břišní, vyvolaný perforací pozdě diagnostikovaného zánětu apendixu.\n\nZemřel krátce po jmenování kardinálem na perforaci apendixu, pohřben je v münsterské katedrále. V roce 2005 byl prohlášen za blahoslaveného.\n\nKardinál von Galen byl pohřben v své Katedrále svatého Pavla v Münsteru. 9. října 2005 jej papež Benedikt XVI. prohlásil za blahoslaveného.\n\n\n"}
{"id": "40068", "url": "https://cs.wikipedia.org/wiki?curid=40068", "title": "X-COM: Terror from the Deep", "text": "X-COM: Terror from the Deep\n\nX-COM Terror From The Deep (dále jen X-COM) je počítačová hra, která vychází svou koncepcí ze starší hry pro textový operační systém MS-DOS. Hráč je velitelem antimimozemšťanské obranné organizace známé jako X-COM, staví a stará se o základny, najímá vojáky pro boj na souši i pod vodou, intenzívně vynalézá nové technologie a vyrábí nové zbraně.\n\nPo výhře jednotek X-Com nad cizáky před několika lety zabitím velkého mozku na marťanské základně zvané cydónia se mimozemská aktivita přesunula pod mořskou hladinu. Zničení mozku zapnulo paprsek, který aktivoval podmořské zárodky cizáků a ty se začaly vyvíjet, zatím co nic netušící lidstvo oslavovalo. V roce 2040 lidstvo konečně dospělo k poznání, že planeta Země je ve vesmíru pouze jedna, a proto je sebevražedné ji ničit nesmyslnými válkami a znečišťováním životního prostředí. Po fiasku myšlenky řídit všechny národy světovými organizacemi OSN a NATO se většina existujících zemí spojila do velkých společenství jako Euro-Syndicate, Scandinavia, Asian Coalition a jiné. Naprosto neočekávaně však byl klid zbraní na Zemi přerušen brutálním způsobem. Za velkou luxusní námořní lodí HYPERION se náhle vynořila z vody mimozemská nepřátelská ponorka a okamžitě ji poslala ke dnu. Lidstvo okamžitě začalo připravovat protiútok. Jako jediná možná alternativa se jevila odvržená podmořská prototypová základna X-Com, která byla v úsporném chodu už 30 let. Na místo katastrofy byla okamžitě vyslána ponorka typu Barracuda. Boj proti mimozemšťanům začal.\n\nNa začátku hry je k dispozici jedna běžně vybavená základna, dvě útočné ponorky, hrstka vědců, mechaniků, pár vojáků z námořnictva mnoha zemí se základním vybavením a finanční podpora vlád všech společenství světa. Nepřítelem lidstva je neznámá vysoce technicky vyspělá civilizace z hlubin oceánů.\n\nZákladním předpokladem úspěšného boje se zákeřnými mimozemšťany je vaše obliba u politiků jednotlivých společenství přispívajících do rozpočtu naší organizace X-COM, která je přímo úměrná úspěchům v boji. Jestliže nebudete pečlivě mlátit politiky jednotlivých misí, státy začnou postupně snižovat výdaje na X-COM a nejvíce ohrožené vás přestanou nejen financovat, ale navíc podepíší smlouvu o vzájemné spolupráci s vašimi nepřáteli.\n\nHlavní tedy je dobře se připravit na všechny útoky či přepadové akce. V boji s nepřátelskou ponorkou jsou největším předpokladem vítězství především silné zbraně. Na začátku hry jsou naše útočné ponorky Barracuda vyzbrojeny pouze slabými torpédy Ajax a Craft Gas Cannonem, což nám umožňuje likvidovat pouze velmi malé nepřátelské ponorky.\nProto je zřejmé, že se budete zpočátku vztekat i při souboji s malým Cruiserem. V závěru však několika výstřely dostanete i obrovskou a nejlépe vybavenou bitevní loď mimozemšťanů.\n\nV přímých soubojích vojáků s ufony je velkou výhodou silná zbraň, dobré brnění a zkušenost. Ufoni neznají slitování, takže stačí jedna malá chybička a okamžitě ztratíte jednoho nebo i více vojáků. Zkušenost každého vojáka je závislá především na počtu zabitých nepřátel. Na začátku jsou všichni jen slabí Námořníci, časem se z nich\nstanou Seržanti, poté následuje pár dalších a úplně nahoře nade všemi stojí Kapitáni s obrovským množstvím životů a obrovskou přesností palby.\n\nBojovat tváří v tvář smrti můžete hned v několika rozličných misích. Nejčastější je zcela určitě UFO Recovery Mission. Úkolem je zlikvidovat či neutralizovat všechny živé „zelené mužíky“ v okolí sestřelené lodě. Tato mise, jakož i útok na vetřelecké kolonie, obrana přístavu a přepadení X-COM základny je velmi podobná svému\npředchůdci. Ostatní akce jsou nové. Velmi lákavé, avšak poněkud obtížné je likvidování ufonů, kteří přepadli plovoucí loď.\n\nKaždého hráče, který není příliš vtažen do hry, určitě zaujme pestré a členité mořské dno, na němž najde kopce, útesy, korálové trsy mnoha barev, antické rozbořeniny, sochy, potopené středověké lodě a mnoho dalších zajímavých útvarů.\n\nMimozemšťani jsou víceméně rozděleni do několika různých druhů, které se od sebe tvarem a výkonem silně liší. Od malých \"Aqatoidů\", kteří se svalí po jediné ráně ze slabší pistole, přes odporné \"Hallucinoidy\" a \"Xarquidy\" citlivé pouze na jeden typ zbraní, až po velmi odolné \"Krabouny\", kteří svým tělem dost připomínají kraby. Každý kraboun většinou zemře až na druhý zásah ze Sonic Canonu. Návštěvníci z Marsu jsou navíc proti našim vojákům zvýhodněni ještě speciálními vlastnostmi. Například \"Tasot\" umí ovládat mysl (opravdu perfektní fígl, který začnou hojně používat až kolem 10. měsíce prvního roku), Hallucinoid vás umí několika elektrickými výboji zbavit života a \"Tentaculat\" vám udělá z vojáka zombii, a pokud se snažíte toho zombíka zlikvidovat, tak se z něj vyklube nový Tentaculat.\n\nPouze kvalitní lodě a dobře vyzbrojení vojáci vás však nepřivedou ke konečnému vítězství. Než nějakou věc či zbraň vyrobíte, musíte ji nejdříve objevit. Proto je výzkum nesmírně důležitý. Jedním z důležitých úkolů, které musíte plnit od začátku celé hry, je zvýšení počtu volných míst pro mnoho dalších získaných vědců, techniků i vojáků. Prozkoumat mimozemské zbraně a materiály může v přijatelném čase pouze skupina \"alespoň 50 vědců\" ale lepší je jich mít 100 (víc už ne). Poslední misi celé hry předchází hodiny tvrdé práce vašich badatelů a desítky více či méně důležitých objevů. Zkoumat v laboratořích můžeme většinu objevených předmětů, ale také živé ufony, z kterých\nnakonec vytáhnete poslední nutnou informaci k jejich vyhubení, která spočívá v prozrazení umístění kolonizační lodi, která je dosud mimo provoz. Velká část objevených\na prozkoumaných předmětů se poté dá okopírovat a vyrobit ve vašich dílnách. Všechny silnější zbraně a výkonnější letadla si musíte sestrojit sami, ty si za peníze (i když jich máte hodně) nekoupíte. Výhodným zdrojem financí je však také výroba a následný prodej materiálu, což nepochybně brzy zjistíte (vhodný je například medi-kid nebo magnetické zbraně – cena prodeje ÷ cena výroby ÷ počet člověkohodin).\n\nHra se dá předčasně ukončit dvěma způsoby. Mimozemšťané rozpráší základny, nebo hráč prodělává. Jestliže po jedné měsíční uzávěrce nestáhne své dluhy a nevrátí se do plusových hodnot, je konec. Společenství národů odepíše jako prodělečnou a zbytečnou instituci, jež není schopna ochránit Zemi před invazí zelených nestvůr. Prodělávat lze i při relativně velké úspěšnosti zásahů. Problémem může být fakt, že každá stavba v základnách si vyžaduje určitou částku na údržbu.\n\nVšechno úsilí končí v okamžiku, kdy se podaří zjistit, odkud ufoni přicházejí. Pak stačí jen velký Leviatan plný vojáků.\n\nVelmi silnou stránkou hry je její atmosféra, která činí celou hru velmi přitažlivou, přestože grafika i zvuk mají průměrnou úroveň. Přínosem hry jsou také relativně malé požadavky na výkon počítače.\n\nPožadavky na hardware: Alespoň 386DX / 33 MHz, 4 MB RAM, 4 MB na pevném disku, VGA, CD-ROM, Sound Blaster, myš.\n\nDoporučuje se: 486DX2 / 50 MHz, 8 MB RAM, VGA, 8 MB na pevném disku, CD-ROM (4x), Sound Blaster Pro/16/AWE 32, myš.\n\n"}
{"id": "40074", "url": "https://cs.wikipedia.org/wiki?curid=40074", "title": "Systém pro podporu trhu akcií a dluhopisů", "text": "Systém pro podporu trhu akcií a dluhopisů\n\nSPAD (Systém pro podporu trhu akcií a dluhopisů) byl nejvýznamnější segment Burzy cenných papírů Praha. V rámci tohoto segmentu se obchoduje s cennými papíry vybraných významných podniků – jsou to ty nejlikvidnější a nejobchodovatelnější.\n\nÚkolem SPADU je zajistit fungování burzovního trhu na pražské burze. Umožňuje v tzv. otevřené fázi kdykoliv mezi 9:15 a 16:00 hod. nakoupit nebo prodat akcie. Není potřeba čekat na okamžik, kdy se najde kupec nebo prodejce.\n\nSystém SPAD funguje ve dvou fázích:\n\n\n\n\n"}
{"id": "40077", "url": "https://cs.wikipedia.org/wiki?curid=40077", "title": "Likvidita", "text": "Likvidita\n\nLikvidita je ekonomický, přesněji finanční termín, jehož definice je vzhledem k jeho šíři poměrně problematická. Pojem likvidita se dá vyjádřit různě, podle toho v jakém kontextu se používá. Význam likvidity lze zjednodušeně pochopit z anglického \"liquid\", které můžeme přeložit jako tekutý, kapalný. V tomto kontextu vlastnost \"likvidní\" znamená, že je něco rychle přeměnitelné typicky na peníze (hotovost); resp. obecně na jakýkoli jiný druh majetku, kde peníze mohou, ale také nemusí, být prostředníkem pro přenos přeměňované hodnoty: Například když na burze je cílem především uzavření pozice, která však na nelikvidním trhu nemusí být momentálně zobchodovatelná z důvodu nedostatku protinabídek dané komodity, a ne pro nedostatek peněz.\n\nPojem likvidita lze definovat z různých hledisek.\n\nHistoricky lze říci, že problémy spojené s likviditou začalo lidstvo řešit až s rozvojem kapitalismu, neboť dřívější systémy se opíraly o zemědělství, které v tu dobu nebylo schopno vyprodukovat tolik, aby tento problém nastal. Ve starověkém Řecku sice Xenofon objevil, že zboží musí být schopno projít směnou, což je základní předpoklad uvědomění si likvidity, ale další pokrok v tomto směru nebyl učiněn, především protože nedošlo ke ztotožnění bohatství a peněz. První, kdo spojil bohatství a peníze byli merkantilisté, kteří vyřešili odpověď na otázku co je bohatství. Tím, že přiřadili penězům tuto roli, narazili i na problém likvidity.\n\nPrvní kdo se problematice likvidity výrazněji věnoval byla tzv. Keynesiánská škola, která vyslovila teorii preference likvidity a dále tzv. past na likviditu. Preference likvidity je teorie Johna Keynese, která ve svých důsledcích znamená, že úrok je pouze peněžní a nikoli kapitálový jev, z tohoto názoru vyvodil závěry, které ovlivnily řadu ekonomů, později byla tato teorie doplněna J. Tobinem, který odstranil některé zásadní nedostatky. Tuto teorii kriticky zhodnotil Milton Friedman a spolu s dalšími monetaristy dal základ moderní teorii držby peněz.\n\nLikvidita se zjišťuje pomocí tzv. analýzy likvidity z rozvahy firmy. Při ní se pomocí poměrů mezi určitými druhy majetků a závazků zjistí koeficient neboli ukazatel likvidity. Analýza likvidity tak musí probíhat jednak na základě ukazatele likvidity a jednak na základní (elementární) úrovni. Na elementární úrovni pak vychází z horizontální analýzy rozvahy a na základě vertikální analýzy aktiv z hlediska jejich likvidnosti. V úvaze o likvidnosti aktiv je likvidnost větší, čím kratší je doba jeho zpeněžení a čím menší je finanční ztráta přitom realizovaná, přičemž preference rychlosti či ztrátovosti záleží na konkrétní situaci a zaměření analýzy. V podnikové ekonomii se pak za nejlikvidnější a bezztrátové považují měnové agregáty skupiny M, tedy v podstatě peníze, nejnižší likviditu má pak majetek ve formě realit. V obecné rozvaze se pak projeví i pohled na účelnost využití aktiv, protože hromadění aktiv, za účelem zvýšení likvidity je v rozporu se zájmy podniku, neboť nevýnosně váže prostředky a může i ukazovat na snahu oklamat nějakou organizaci (banku či investora).\n\nLikviditu lze počítat podle několika způsobů, které se odlišují tím co všechno do ni započteme, což samozřejmě odlišuje její vypovídající hodnotu. Pojmenování těchto stupňů není zcela standardizováno a i v odborné literatuře se lze setkat s několika názvy. Nejobvykleji jsou uvažovány základní tři stupně, zcela výjimečně je první stupeň vynechán. Výpočty těchto ukazatelů vycházejí výhradně z účetnictví.\n\nLikvidita bývá uvažována jako poměr, tzn. vyjadřuje poměr mezi aktivy směnitelnými za peníze a pasivy, někdy je tento zlomek vyjádřen procenty. Tyto ukazatele pak vyjadřují jakou část krátkodobých závazků nějakým způsobem kryjí konkrétní likvidní aktiva.\nTyto ukazatele jsou pak, z hlediska analýzy, chápány jako krátkodobý pohled na solventnost firmy a díky tomu, že vycházejí z možností firmy uhradit své krátkodobé závazky, jsou zároveň měřítko krátkodobého rizika.\n\n\nTyto ukazatele nelze považovat za dogma a samy o sobě, bez návazné analýzy mají poměrně malou vypovídací hodnotu, neboť jednak pro jednotlivé druhy firem existuje celá řada specifik, která je nutí tento obecný poměr narušovat. Dalším narušením je celková ekonomická situace v daném regionu, recese obecně likviditu zvyšuje a naopak v případě konjunktury likvidita klesá, neboť závazky narůstají více a rychleji než oběžná aktiva.\nVěřitelé logicky vyžadují co nejvyšší likviditu, nicméně zase dlouhodobě vysoká likvidita ukazuje, že kvůli neefektivnímu (resp. neproduktivnímu) vázání finančních prostředků došlo k narušení provozního (nejčastěji výrobního) procesu firmy. Zjednodušeně pak platí, že vyšší likvidita snižuje nejen nebezpečí platební neschopnosti, ale i výkonnost a tím i výnosnost firmy.\n\nTyto ukazatele jsou doplňovány dalšími ukazateli zejména tzv. ukazateli likvidity z cash-flow (peněžní tok), které jsou zároveň i ukazatelem zadluženosti. Velmi důležitým doplňkovým ukazatelem, jsou ukazatelé zadluženosti, které v kombinaci se základními ukazateli mají značnou vypovídací hodnotu o zdraví firmy.\n\nVelmi specifickým oddílem je likvidita obchodních bank, kde problematika spočívá v tom, že banky ze své podstaty mají jiný vztah k penězům, než jiné firmy, neboť peníze jsou pro banku vlastně zboží. Likvidita banky je tedy definována jako schopnost banky dostát v každém okamžiku svým splatným závazkům, vyplatit klientům všechny jejich vklady na základě sjednaných podmínek, dále pak schopnost banky zajistit financování svých aktiv. Z podstaty bank a definice likvidity vyplývá skutečnost, že likviditu bank lze sledovat buď na straně aktiv, nebo pasiv.\n\nJelikož pro banku je obchodním artiklem nejlikvidnější zboží - tedy peníze, vzniká u ní tzv. likvidní riziko, jehož nebezpečí spočívá v tom, že v případě narušení likvidity, můžou klienti banky hromadně požadovat vyplacení svých peněz, což může banku dovést až k bankrotu. Toto riziko lze v zásadě rozdělit na tzv. riziko financování tj. riziko ztráty v případě momentální platební neschopnosti banky a tzv. riziko tržní likvidity, které stojí na možnosti finanční ztráty v případě malé likvidity trhu finančními nástroji.\n\nZ tohoto důvodu banka potřebuje tato rizika řídit, pro tuto činnost je nutno tato rizika měřit, sledování likvidity bank běžnými nástroji je však zcela nemožné, protože běžné nástroje uvažují o prodeji zásob atp. dále považují peníze za nevýnosné, protože firma má jiné výrobní cíle. U bank lze měřit likviditu metodicky buď na principu stavových veličin, či pomocí metod založených na cash flow. Obě tyto metody jsou poměrně náročné a mají své výhody a slabiny, proto se zpravidla volí jejich kombinace. Principem a problémem těchto měření je především nutnost zvolit správnou strategii nejen měření, ale zapracovat ji i do fungování banky.\n\nObchodní banky v ČR povinně podávají ČNB měsíční přehled o své likviditě. Tento výkaz bývá ověřován i auditory v rámci auditu účetní závěrky banky, čímž se likvidace stává nejen nástrojem kontroly, ale i regulace obchodních bank národní bankou.\n"}
{"id": "40078", "url": "https://cs.wikipedia.org/wiki?curid=40078", "title": "Barevná hloubka", "text": "Barevná hloubka\n\nBarevná hloubka je termín používaný v počítačové grafice, který popisuje počet bitů použitých k popisu určité barvy pixelu v bitmapovém obrázku nebo rámečku videa. Toto pojetí je také známé jako počet bitů na pixel, zejména je-li uvedeno spolu s počtem použitých pixelů. Větší barevná hloubka zvětšuje škálu různých barev a přirozeně také paměťovou náročnost obrázku či videa.\n\n\nLidské oko je velmi kvalitní orgán a dokáže od sebe odlišit až čtyři miliardy různých odstínů. Na základě toho jsou už barvy True Color („pravé“ barvy) považovány za vhodné pro kvalitní tisk fotografií v barevných časopisech.\n\nPro ukládání a zpracování obrazových dat se nejčastěji používá barevný model RGB nebo RGBA, kde jednotlivé komponenty značí R červená, G zelená, B modrá a A tzv. alfa kanál pro průhlednost.\n\nV případě nízkých barevných hloubek je hodnota většinou indexována v určité barevné mapě nebo paletě. Barvy použitelné v paletě mohou být dány hardwarem nebo modifikovatelné. Pro modifikovatelné položky palety lze zvolit barvu z definované množiny barev. Např. pro zobrazovací zařízení VGA má tato množina 2 = 262144 možných barev.\n\n\nPomocí 8bitové indexované barvy lze realizovat paletu 3-3-2, u které se 8 bitů indexu palety rozdělí na díly 3-3-2 bity, kterým se přidělí hodnoty barev červené, zelené a modré (RGB). Důvodem proč 2 bity se přidělí právě modré složce je ten, že lidské oko je na modrou složku nejméně citlivé. Pomocí této palety lze realizovat pseudo-pravé (pseudo-truecolor) barvy v indexovaném obrázku.\n"}
{"id": "40084", "url": "https://cs.wikipedia.org/wiki?curid=40084", "title": "Karlo-Ferdinandova univerzita", "text": "Karlo-Ferdinandova univerzita\n\nKarlo-Ferdinandova univerzita může znamenat: \n\n"}
{"id": "40085", "url": "https://cs.wikipedia.org/wiki?curid=40085", "title": "Pixel", "text": "Pixel\n\nPixel (zkrácení anglických slov ', obrazový prvek; zkráceně px, někdy též pel) je nejmenší (bezrozměrná) jednotka digitální rastrové (bitmapové) grafiky. Představuje jeden svítící bod na monitoru, resp. jeden bod obrázku, charakterizovaný jasem a barvou, např. ve formátu RGB či CMYK.\n\nBody na obrazovce tvoří čtvercovou síť a každý pixel je možné jednoznačně identifikovat podle jeho souřadnic. U barevných obrazovek se každý pixel skládá ze tří svítících obrazců odpovídajících základním barvám - červené, modré a zelené. Vzhledem k omezenému množství pixelů a omezené frekvenci vykreslování obrazu dochází při zobrazování na monitoru k celé řadě nežádoucích efektů. Mezi ně patří např. aliasing, moaré, neostrosti, mozaikové zkreslení, ztráta informací při zmenšování, zvětšování nebo otáčení obrazu apod.\n\nVelikost pixelu záleží na typu monitoru. U obvyklých analogových typů lze velikost pixelu měnit změnou rozlišení. LCD obrazovky naproti tomu mají počet fyzických pixelů (tzv. \"nativní rozlišení\") zpravidla pevně vázaný na používané rozlišení (např. 1024×768 - standard XGA) a zobrazování jiného rozlišení u takového monitoru vede k určité deformaci obrazu, neboť „počítačové pixely“ jsou přepočítávány a nerovnoměrně přerozdělovány na jiný počet „fyzických pixelů“.\n\nV běžných režimech má obrazovka rozlišení od zhruba 640×480 po 1600×1200, někdy i více. U patnáctipalcového monitoru při rozlišení 1024×768 představuje velikost jednoho pixelu sotva 0,3 mm. Maximální možné rozlišení monitoru se uvádí v jednotkách „bod na palec“ (zkratka DPI z anglického \"dots per inch\").\n\n1 megapixel je přibližně 1 milión (2= 1048576) pixelů. Zkráceně se značí Mpx, někdy nesprávně jen MP. Znamená nejen počet pixelů v obrázku, ale také (maximální) rozlišení digitálního fotoaparátu, počet citlivých buněk na obrazovém senzoru nebo počet obrazových buněk na digitálním displeji. Například fotoaparát s čipem 2048×1536 odpovídá přesně „3 megapixelům“ (2048 × 1536 / 2= 3).\n\nRozlišení (angl. \"resolution\") monitoru nebo displeje je počet pixelů (nebo maximální rozlišení obrazu), které může být zobrazeno na obrazovce. Často se udává jako počet sloupců (horizontálně, „X“), které se uvádí vždy jako první, a počet řádků (vertikálně, „Y“).\n\nMomentálně (2018) jsou nejpoužívanější rozlišení:\n\nMnoho uživatelů, zejména uživatelů CADu a hráčů video her, používá rozlišení 1600×1200 (UXGA) nebo vyšší, pokud mají odpovídající zařízení. Pokud je rozlišení obrazu vyšší než fyzické rozlišení obrazovky, mohou některé systémy využít virtuální obrazovku. Pro digitální televizi a HDTV je typické vertikální rozlišení 720 nebo 1080 řádků.\n\n\n"}
{"id": "40092", "url": "https://cs.wikipedia.org/wiki?curid=40092", "title": "Konrad Adenauer", "text": "Konrad Adenauer\n\nKonrad Hermann Joseph Adenauer (5. ledna 1876, Kolín nad Rýnem – 19. dubna 1967, Rhöndorf) byl německý konzervativní politik, státník, první poválečný kancléř Německa (1949–1963) a první předseda Křesťanskodemokratické unie (1950–1966).\n\nPocházel z katolické úřednické rodiny z Porýní. Studoval práva a ekonomii ve Freiburgu, Mnichově a Bonnu. Zprvu pracoval jako soudní přísedící (1902–1904), pak v advokátní kanceláři v Kolíně nad Rýnem. Od r. 1906 městský radní za katolické Centrum v Kolíně, 1917–1933 ve funkci vrchního starosty města. Od 1920 člen pruské státní rady, později její prezident. Během rúrské krize (1923) podporoval myšlenku správního oddělení Porýní od Pruska, avšak distancoval se od separatistických tendencí. V květnu 1926 odmítl nominaci na úřad kancléře. V březnu 1933 byl nacisty zbaven všech úřadů, v roce 1944 byl několik měsíců vězněn.\n\nV květnu 1945 jej Američané znovu dosadili do úřadu vrchního starosty Kolína, v říjnu ho sesadili Britové. Od března 1946 byl předsedou CDU v britské okupační zóně, následně předsedou frakce CDU na sněmu Severního Porýní-Vestfálska, v roce 1948 se Adenauer stal předsedou parlamentní rady a 15. září 1949 zvolen prvním kancléřem SRN. Adenauerovým hlavním cílem byla integrace SRN do západoevropského politického a ekonomického systému. V hospodářské sféře se přikláněl k modelu sociálního tržního hospodářství Ludwiga Erharda a odmítal socializační tendence levého křídla CDU. Za důležitý cíl považoval vybudování nového vztahu k Francii. Jeho významnými úspěchy byl podpis pařížských dohod 23. 10. 1954, které znamenaly uznání plné suverenity SRN a její přijetí do NATO (ratifikace 1955), ukončení válečného stavu se SSSR, navázání diplomatických styků a návrat válečných zajatců (1955) a začlenění Sárska do SRN (1955). Udržoval blízký vztah k Ch. de Gaullovi a J. F. Dullesovi. Na domácí scéně oslabila Adenauerovu pozici aféra vyvolaná zásahem policie proti listu Der Spiegel. V říjnu 1963 odstoupil z úřadu kancléře, ale předsedou CDU zůstal až do roku 1966. Následně připravoval edici svých pamětí.\n\nJe považován za jednoho z nejvýznamnějších německých politiků 20. století. Byl zakladatelem Křesťanskodemokratické unie. V anketě Unsere Besten byl hlasováním televizních diváků zvolen největším Němcem všech dob. Adenauer po 2. světové válce pochopil, že nejrychlejší obnova Německa bude možná jen v těsné spolupráci s USA. Vždy prosazoval proamerický kurs a mezi Němci byl výrok: \"Adenauer, to je největší Američan v Evropě!\" Mezi jeho největší zásluhy jakožto německého kancléře se počítá dojednání propuštění německých válečných zajatců ze Sovětského svazu v roce 1955, postupné znovuvyzbrojení Německa a jeho začlenění do NATO a znovupřipojení Sárska ke Spolkové republice Německo (1957). Jen Helmut Kohl sloužil jako spolkový kancléř Německa déle než Adenauer.\nJedním z hlavních poradců a spolupracovníků kancléře Adenauera byl bývalý nacista Hans Globke, který se v nacistickém Německu jako právník na ministerstvu vnitra podílel na tvorbě protižidovských norimberských zákonů. Ještě v roce 1957 tvořili bývalí nacisté až 77% vedoucích pracovníků na západoněmeckém ministerstvu spravedlnosti. Globke umožnil mnoha bývalým nacistům práci v západoněmecké zpravodajské službě BND. Z nově zveřejněných materiálů CIA vyplývá, že se Adenauer obával zatčení nacistického válečného zločince Adolfa Eichmanna, protože Eichmann mohl odhalit Globkeho nacistickou minulost. Západní Německo mělo možnost Eichmanna dopadnout již v roce 1958. Snažil se také ovlivnit proces proti Eichmannovi v Jeruzalémě po jeho dopadení izraelskou tajnou službou a Izraeli pohrozil, že omezí zbrojní dodávky z Německa, pokud by bylo při procesu s Eichmannem zmíněno Globkeho jméno.\n\nAdenauer využíval Spolkovou zpravodajskou službu (BND) ke sledování politické opozice i koaličních partnerů, včetně budoucího kancléře Willyho Brandta. Podle německého týdeníku \"Der Spiegel\" „Špiclováním právník Adenauer porušil elementární základy parlamentní demokracie. Šlo o porušení práva, které by ho pravděpodobně připravilo o úřad, kdyby vyšlo na veřejnost.“\n\nKonrad Adenauer během svého života obdržel řadu státních i nestátních, národních i mezinárodních ocenění a vyznamenání, která odráží jeho funkci německého kancléře, kterou zastával od roku 1949. Byl také držitelem více jak dvaceti čestných doktorátů, které obdržel od německých i zahraničních univerzit. Také po něm byla pojmenována řada staveb, ulic i dalších objektů.\n\n\n\n\n\n"}
{"id": "40093", "url": "https://cs.wikipedia.org/wiki?curid=40093", "title": "Seznam národních knihoven", "text": "Seznam národních knihoven\n\nToto je seznam národních knihoven ve světě.\n\nEvropské národní knihovny jsou (s výjimkou kosovské a běloruské) dostupné přes společný internetový portál \"The European Library\" (dříve GABRIEL). Patří mezi ně:\n\n\n\n\n\n"}
{"id": "40100", "url": "https://cs.wikipedia.org/wiki?curid=40100", "title": "AJAX", "text": "AJAX\n\nAJAX (\"Asynchronous JavaScript and XML\") je v informatice obecné označení pro technologie vývoje interaktivních webových aplikací, které mění obsah svých stránek bez nutnosti jejich kompletního znovunačítání za pomoci asynchronního zpracování webových stránek pomocí knihovny napsané v JavaScriptu. Na rozdíl od klasických webových aplikací poskytují uživatelsky příjemnější prostředí, ale vyžadují použití moderních webových prohlížečů.\n\nTyto aplikace jsou vyvíjeny s využitím technologií:\n\nPodobně jako DHTML, LAMP nebo SPA, Ajax ve skutečnosti není konkrétní jednotlivá technologie, ale pojem označující použití několika technologií dohromady s určitým cílem.\n\nTermín \"AJAX\" se poprvé veřejně objevil v dubnu 2005 v článku Jesse James Garretta, nazvaném \"Ajax: A New Approach to Web Applications\" (\"Ajax: Nový přístup k webovým aplikacím\"). Myšlenky, na kterých je AJAX založen, jsou však výrazně starší: mezi začátky lze zařadit zavedení elementu codice_1 ve Microsoft Internet Explorer 3.0 z roku 1996, elementu codice_2 v Netscape Navigator 4.0 z roku 1997 (tento element byl opuštěn na počátku vývoje Mozilly). Také Macromedia Flash od verze 4 umožňoval komunikaci se serverem na pozadí, bez překreslení stránky.\n\nV roce 1998 představil Microsoft novou technologii nazvanou Remote Scripting, ve které v klientském prohlížeči běžel Java applet komunikující se serverem, přičemž tento applet poskytoval služby JavaScriptovým funkcím. Tato technika fungovala v MSIE od verze 4 i v Netscape Navigatoru od verze 4. V páté verzi IE zavedl Microsoft objekt XMLHttpRequest, který v roce 2000 využil v novém programu Outlook Web Access, který poskytuje webové rozhraní pro přístup k e-mailům na Microsoft Exchange Server.\n\nVelká popularita a rozšíření AJAXu začala několika službami společnosti Google (nejdříve Gmail, posléze Google Maps a další).\n\nMezi výhody patří odstranění nutnosti znovunačtení a překreslení celé stránky při každé operaci, které jsou nutné u klasického modelu WWW stránek. Pokud například uživatel klikne na tlačítko pro udělení hlasu v nějaké anketě, celá stránka se musí znovu načíst ze serveru, třebaže se na ní jen například aktualizují výsledky hlasování a veškerý zbytek obsahu zůstává stejný. Prostřednictvím AJAXu proběhne odeslání hlasu uživatele na pozadí, server zašle jen ty části stránky, které se změnily, a jen tyto části se uživateli na stránce aktualizují a překreslí. Taktéž nedochází k nepříjemnému efektu, kdy se po dané akci v průběžně načítané stránce postupně přizpůsobují a „za běhu“ formátují a zarovnávají její blokové elementy, obrázky atd. – obtěžující může být i to, že po dané akci uprostřed delší stránky (odscrollované dolů) se nově načtená stránka zobrazí vyscrollovaná nahoru. S AJAXem má uživatel pocit mnohem větší plynulosti práce, která se (zejména u rychlejšího internetového připojení) blíží běžným desktopovým aplikacím.\n\nZ toho vyplývá také potenciál snížit zátěž na webové servery a síť obecně. Jelikož není potřeba při každém požadavku sestavit celý HTML dokument, ale pouze provedené změny, je množství vyměňovaných dat výrazně nižší a teoreticky to může mít příznivý vliv i na zátěž databázových serverů či dalších backendových systémů.\n\nAJAX však naopak může zvýšit \"počet\" vyměňovaných HTTP požadavků, a třebaže přenášejí nižší množství dat, tak při nevhodné implementaci zátěž neklesne.\n\nMezi nevýhody patří hlavně změny v paradigmatu používání webu: webové stránky se chovají jako plnohodnotné aplikace se složitou vnitřní logikou, nikoli jako posloupnost stránek, mezi kterými se lze navigovat i pomocí tlačítek \"Zpět\" a \"Další\". Obdobným způsobem není možno předat URL stránky, ve které již bylo pomocí technologie AJAX něco „naklikáno“. Moderní AJAXové aplikace jsou schopny procházení v historii (přinejmenším částečně) obnovit za použití různých technik (např. využití části adresy za znakem # či pomocí neviditelných IFRAMEs). To ale ve výsledku ztěžuje návrh stránek a vyžaduje více času a práce na implementaci pomocí AJAXu.\n\nProblémem AJAXových aplikací také může být síťová latence: potřeba komunikace přes Internet má negativní dopady na rychlost odezvy a interaktivitu uživatelského rozhraní. Pokud uživateli není jasně signalizováno, že aplikace zpracovává jeho požadavek (a na pozadí komunikuje se serverem), jediné, co zaregistruje, je zpožděná reakce (mezitím se dokonce může snažit operaci spustit znovu, neboť se domnívá, že systém jeho příkaz ignoroval, a tím vygenerovat větší zátěž serveru a/nebo způsobit něco, co neměl v úmyslu, např. objednat deset vstupenek místo jedné). Jako vhodné řešení se doporučuje po dobu mezi odbavením požadavku na server a jeho odpovědí nějakým způsobem zobrazit, že uživatelův požadavek se zpracovává, například textem nebo animovanou ikonou.\n\nDalší nevýhodou AJAXu je nutnost používat moderní grafické prohlížeče, které podporují potřebné technologie. Všechny dnešní běžné prohlížeče však tyto technologie alespoň v základu podporují, problém tak zůstává jen u minoritních prohlížečů typu Lynx nebo na hardwarově slabších zařízeních pro prohlížení, například na (některých) mobilních telefonech a PDA. V rámci webové přístupnosti se vyžaduje, aby stránky byly přístupné i z prohlížečů bez podpory AJAXu, což pro vývojáře znamená více času a práce a objednavatelům výsledných stránek větší náklady.\n\n\n"}
{"id": "40102", "url": "https://cs.wikipedia.org/wiki?curid=40102", "title": "Apollonova skupina", "text": "Apollonova skupina\n\nApollonova skupina (zkráceně také apolla) je skupina planetek, jejichž dráhy protínají oběžnou dráhu Země, a jejichž oběžná doba je delší než jeden rok. Je pojmenována po první známé planetce tohoto druhu, (1862) Apollo, objevené 24. dubna 1932 na hvězdárně v Heidelbergu K. Reinmuthem.\n\nApolla kříží zemskou dráhu a v perihelu se dostávají ke Slunci blíže než Země, velké poloosy jejich drah jsou větší než 1 AU, jejich dráhy tak leží z větší části vně dráhy naší Země a doba oběhu kolem Slunce je větší než 1 rok. Vzhledem k charakteru své dráhy patří některé z nich také do kategorií potenciálně nebezpečných planetek a blízkozemních objektů.\n\nDo této skupiny patří ze zajímavých objektů planetka (25143) Itokawa, která byla v roce 2005 z bezprostřední blízkosti zkoumána japonskou sondou Hayabusa.\n\nNejvětší z této skupiny je planetka (1866) Sisyphus s průměrem 8,48 km.\n\nÚdaje jsou k 1. 1. v daném roce.\n\nDne 15. února 2013 dopoledne se jedna z menších planetek této skupiny střetla se Zemí nad ruským městem Čeljabinskem, kdy vytvořila velký bolid, který po svém výbuchu v zemské atmosféře, mimo jiné kvůli tlakové vlně ze supersonického třesku, způsobil poškození přibližně 3000 budov a poranění více jak 1000 osob.\n\n\n"}
{"id": "40105", "url": "https://cs.wikipedia.org/wiki?curid=40105", "title": "Butrint", "text": "Butrint\n\nHistorické město Butrint se nachází na samém jihu Albánie při hranicích s Řeckem na jihovýchodním výběžku poloostrova Ksamili, který odděluje Kerkyrský průliv Jónského moře od Butrintského jezera a Vivarského kanálu. Vzhledem ke své strategické poloze ve Středozemním moři bylo město svědkem vojenských operací od Peloponéské války v 5. století př. n. l. až po napoleonské války v 19. století. Původně byl osídlen řeckým kmenem Achájů. Ve 4. století př. n. l. jej obsadili kolonisté z \"Kerkyry\" (Korfu) a stal se významným opevněným přístavem a obchodním centrem s vlastní akropolí. Poté jej ovládli Illyrové a v průběhu 2. makedonské války byl roku 167 př. n. l. dobyt Římany. I po vytvoření Byzantské říše zůstal v rukou Římanů a to až do tureckého vpádu v roce 1453.\n\nPo porážce Benátek Napoleonem v roce 1797 se město stalo nakrátko součástí francouzského impéria. O dva roky později byl znovu ovládnut Otomanskou říší a to až do roku 1912, kdy se Albánie stala samostatným státem.\n\nÚpadek města započal katastrofálním zemětřesením v roce 1153. Vpád Benátčanů, vzestup spodní vody a následné epidemie město vylidnily. Bylo pohřbeno pod bahnem a zarostlo bujnou vegetací. Vykopávky začaly v roce 1920. Překvapivý rozsah a zachovalost památek byl oceněn v roce 1992 zařazením na Seznam světového dědictví UNESCO. Mezi lety 1997 a 2005 byl \"Butrint\", kvůli rabování, zapsán také na Seznamu světového dědictví v ohrožení UNESCO.\n\nHlavní stavby z řeckého období pocházejí ze 2. a 3. století př. n. l. Jsou to zejména velmi zachovalé divadlo, akropolis, dva chrámy a zdobené brány.\n\nŘímské budovy byly postaveny v průběhu 1. století n.l. Zvláštní pozornost zasluhují římské lázně, chrám bohyně Minervy, Nymfaneum, vila Diaporit, kterou vlastnil Pomponius Atticus a palác Triconch.\n\nByzantské období (5. a 6. století) je zastoupeno baptisteriem a bazilikou. Od 6. do 15. století byl Butrin sídlem butrintské diecéze.\n\nHlavním dědictvím Benátčanů je trojúhelníková pevnost, která byla zbudována v 16. století a konečně v 19. století zde Turci vybudovali pevnost.\n\nV okolí Butrintu se nachází důležitá přírodní rezervace uchovávající řadu ohrožených druhů fauny a flory. Jejím základem je tektonická proláklina známá jako Butrintské jezero. Jezero je spojeno s úžinou Korfu kanálem Vivari. Je obklopena zalesněnými horami a močály.\n\nMimo areál národního parku se v blízkosti nacházejí další historické objekty (Çuka e Aitoit, zeď Dema, Malatrea, Phoenicê, Vagalat), které jsou od roku 1948 chráněny jako národní kulturní památky.\n\n\n"}
