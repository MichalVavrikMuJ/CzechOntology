{"id": "14173", "url": "https://cs.wikipedia.org/wiki?curid=14173", "title": "Šógun", "text": "Šógun\n\nŠógunové (将軍, \"šógun\") byli vojenští vládci Japonska a představovali v Japonsku výkonnou moc od roku 1192 do roku 1867 s výjimkou období Sengoku. V průběhu doby se ale faktická moc šógunů měnila a někteří byli jen loutkami. Mezi nejslavnější šóguny patřil např. Iejasu Tokugawa.\n\nŠógun je zkrácenina titulu \"Sei-i Taišógun\", čímž je míněn „vojevůdce/generál, který bojuje proti barbarům“. Tento titul je znám již od dob výpadů státu Jamato proti lidu Džómon (Ainu). Oněmi barbary byli míněni právě Ainové.\n\nAdministrativa, prostřednictvím které šógun vládl, se nazývala bakufu (幕府) neboli „stanová vláda“. Pojem původně označoval velitelský stan při taženích proti barbarům.\n\nÚřadování šóguna nebo jeho správa se nazývá „šógunát“ či \"bakufu\" (), což japonsky doslovna znamená „úřad ve stanu“ a poukazuje na „vládu vojáků.“ Stan symbolizuje roli armády na válečném poli během boje a zároveň poukazuje na to, že takový úřad je dočasný.\n\nTermín \"sei-i taišógun\" znamená „vojevůdce, který bojuje proti východním barbarům.“ „Východní barbaři“ je jeden ze starobylých výrazů pro lid Emiši, který žil ve východních oblastech ostrova Honšú a nebyl ještě podroben centrální vládou. Emiši byli zbytkem kultury Džómon a byli příbuzní domorodým obyvatelům Ainu, kteří dodnes obývají severní ostrov Hokkaidó, ačkoli je Japonci v 19. století téměř úplně zlikvidovali a asimilovali.\n\nMinamoto no Joritomo, první šógun Kamakurského šógunátu, vytvořil značnou moc z aristokracie v Kjótu. Stal se prakticky vládcem Japonska a přijal titul \"sei-i taišógun.\" Následně každý následující vládce šógunátu přijal stejný titul. Toto pokračovalo až do restaurace Meidži a šógun byl \"de facto\" králem části Japonska.\n\nPůvodně byl titul \"sei-i taišógun\" udělován vojenskému veliteli v raném období Heian během vojenských tažení proti lidu Emiši, který odporoval vládě Císařského dvora, která sídlila v Kjótu. Nejznámější z těchto šógunů byl Sakanoue no Tamuramaro, který zvítězil nad Emiši jménem císaře Kammu. Titul byl v pozdějším období Heian opuštěn, když byli všichni Emiši podrobeni, resp. vytlačeni na Hokkaidó.\n\nV pozdějším období Heian byl jmenován ještě jeden šógun. Minamoto no Jošinaka byl jmenován \"sei-i taišógunem\" během války Genpei, ale byl zabit krátce poté Minamotem no Jošicunem.\n\nPočátkem 11. století začaly vnitřní politice Japonska dominovat feudální státy v čele s daimjóy ochraňovanými samuraji. Dvě z nejmocnějších rodin, Taira a Minamoto, bojovaly o získání vlády nad císařským dvorem. Klan Taira ho ovládl v letech 1160 až 1185, ale byl poražen klanem Minamoto v námořní bitvě mezi ostrovy Honšú, Šikoku a Kjúšú. Minamoto no Joritomo získal vládu od císaře a vytvořil feudální vládní systém s centrem v Kamakuře, jehož armáda samurajů převzala politickou moc, zatímco japonští císaři a aristokracie v Kjótu zůstali \"de jure\" pouze formálními vládci. V roce 1192 byl Joritomovi císařem udělen titul \"sei-i taišógun\", politický systém se začal vyvíjet s dědičným šógunem v čele vlády a stal se známý jako šógunát. Šógunát Kamakura trval skoro 150 let, od roku 1192 do 1333.\n\nŠógunát Kamakura převážně důvěřoval klanu Hódžó a jmenoval jeho členy regenty, kteří v rámci šógunátu získali velký vliv.\n\nV roce 1274 a 1281, začala Mongolská říše invazi do Japonska a císař Go-Daigo se v roce 1331 pokusil neúspěšně obnovit císařskou vládu. Toto vše významně oslabilo šógunát a vedlo k jeho konečnému pádu.\n\nKonec šógunátu Kamarkura přišel, když bylo v roce 1334 město Kamakura dobyto a regentství Hódžó zničeno. Bakufu zvyšovala svůj podíl na vládě v průběhu 12. století. V té době si dělaly nárok na císařský trůn císařské rodiny - starší linie Go-Saga a mladší linie Go-Daigo. Problém byl vyřešen zákrokem Kamakurské bakufu, která přiměla obě rodové linie se na trůnu střídat. Toto platilo do roku 1331, kdy se linie Go-Daigo odmítla se střídat s linií Go-Saga. Výsledkem bylo, že linie Go-Daigo odešla do exilu. Kolem roku 1334 - 1336 Takaudži Ašikaga pomohl linii Go-Daigo k návratu na trůn.\n\nNový císař zjistil, že boj proti bakufu mu přinesl příliš mnoho lidí, kteří si dělali nároky na omezené množství půdy. Takaudži Ašikaga se obrátil proti císaři, když nespokojenost s rozdělením půdy rychle narostla. V roce 1336 byl císař opět poslán do vyhnanství ve prospěch nového císaře.\n\nBěhem restaurace Kenmu, po pádu Kamakurského šógunátu v roce 1333, byl na krátkou dobu jmenován jiný šógun, princ Morinaga (také známý jako princ Morijoši), který byl synem císaře Go-Daigo. Byl mu udělen titul \"sei-i taišógun\" a přidělena starost o armádu. Ale princ Morijoši byl později uvězněn v domácím vězení a v roce 1335 zavražděn Tadajošim Ašikagou.\n\nV roce 1338 byl Takaudžimu Ašikagovi, potomkovi princů Minamoto jako byl Joritomo, udělen titul \"sei-i taišógun\" a tím byl vytvořen šóguna Ašikaga, který trval až do roku 1573.\n\nDva pozoruhodně silní daimjóové období Sengoku, jmenovitě Nobunaga Oda a Hidejoši Tojotomi, nikdy nebyli titulováni šógun (\"sei-i taišógun\") ve striktním smyslu tohoto slova. Ačkoli tito dva vojenští dobrodruzi nebyli úspěšní v založení nové dynastie šógunů, byli u klíčových momentů v Japonské historii. Jejich úspěch vydláždil cestu pro relativně klidnou éru Tokugawa. Nikdy se však nestali šóguny.\n\nNobunagovi byl titul nabídnut, ale zemřel dříve než jej mohl přijmout. Hidejoši byl jmenován kampaku, což byla nejvyšší hodnost navržená císařskou rodinou. Tato hodnost byla dříve udělena pouze členům klanu Fudžiwara nebo jejich potomkům.\n\nNásledně Iejasu Tokugawa převzal moc a vytvořil vládu v Edu (současné Tokio) v roce 1600. Titul \"sei-i taišógun\" získal v roce 1603. Šógunát Tokugawa zanikl v roce 1868 po rezignaci Jošinobua Tokugawy na hodnost šógun a podáním abdikace císaři éry Meidži v roce 1867.\n\nBěhem období Edo skutečná moc zůstala v rukou Tokugawských šógunů a ne císaře sídlícího v Kjótu, ačkoli byl prezentován jako vlastník této moci. Šógun řídil zahraniční politiku, armádu a feudály. Doboví spisovatelé psali o císařské dynastii jako o \"Sokoke\" (mrtvé dynastii). Role císaře byla přinejlepším ceremoniální, podobná jeho postavení v japonské monarchii po Druhé světové válce.\n\nTitul \"sei-i taišógun\" byl zrušen během reforem Meidži v roce 1868, během nichž byla skutečná moc „obnovena“ v rukou císaře a jeho pověřenců. Je však málo známým faktem, že během války Bošin Jošikuni Date, pán provincie Sendai, dostal titul od Jošihisy Kitaširakawy, císařského prince, který se prohlásil za císaře Tobu (Tobu-Tennó; 东 武天皇).\n\n\n\n"}
{"id": "14174", "url": "https://cs.wikipedia.org/wiki?curid=14174", "title": "Vyšší Brod", "text": "Vyšší Brod\n\nVyšší Brod () je malé město v jižních Čechách. Leží na řece Vltavě na nejvýchodnější výspě Šumavy (okolní oblast se nazývá Vyšebrodsko). Je (dle položení jádra obce) nejjižnějším městem ČR a (dle celého území obce) i nejjižnější obcí ČR – nejjižněji položený bod se nachází v katastru místní části Dolní Drkolná, .\n\nMěsto je turisticky velmi atraktivní: nachází se v něm cisterciácký vyšebrodský klášter a začíná zde díky Lipnu prakticky neustále splavný úsek toku Vltavy, který je nejnavštěvovanější vodáckou trasou v České republice. Historické jádro města je městskou památkovou zónou. Žije zde  obyvatel.\n\nPo městě byla pojmenována planetka č. 121089, která byla objevena v roce 1999 Milošem Tichým z kleťské hvězdárny.\n\nMěsto se rozkládá okolo již neexistujícího brodu, na jehož místě překračovala Vltavu středověká kupecká stezka z Lince do Čech. Osada na místě města vznikla nejpozději ve 12. století a náležela k Rožmberskému panství. V roce 1259 zde Vok I. z Rožmberka založil spolu s mnichy z Wilheringu cisterciácký klášter a osadu s rozsáhlými pozemky v okolí jim daroval. Status města Vyšší Brod obdržel na základě dekretu císaře Františka Josefa I. v roce 1870. V roce 1909 začala být z podnětu průmyslníka Arnošta Poráka a opata Bruna Pammera budována železniční trať Rybník – Lipno nad Vltavou, která byla dokončena a otevřena na konci roku 1911 a zajistila městu železniční spojení.\n\nJelikož městu drtivě dominovalo německojazyčné obyvatelstvo, v 19. a 20. století se mu národnostní třenice vyhýbaly. Po vzniku Československa začal postupně stoupat podíl českojazyčného obyvatelstva, pročež zde byla otevřena i českojazyčná škola. Začínala v říjnu 1920 jako jednotřídka v domě patřícím vyšebrodskému klášteru, protože Němci ovládané zastupitelstvo jí odmítlo poskytnou prostory města. Otevření školy pro jistotu asistovala armáda a učitel z bezpečnostních důvodů zpočátku přespával na četnické stanici. První rok bylo přihlášeno 21 žáků, druhý 26 (z nichž ovšem stěží polovina uměla česky). Počet žáků rychle rostl, v letech 1923-4 jich bylo již 36, takže škola začala fungovat jako dvoutřídka. V roce 1925/6 pak byla s pomocí Národní jednoty pošumavské na náklady státu zbudována pro školu její vlastní budova, která zahrnovala vedle dvoutřídky a dalších prostor i mateřskou školu.\n\nV září 1938 se stal Vyšší Brod místem těžkých bojů mezi československými ozbrojenými silami a německými bojůvkami. 28. září zaútočil Freikorps podporovaný místními německými obyvateli na jednotky SOS, které se na druhý den ráno musely stáhnout na levý břeh Vltavy. Ještě týž den však SOS dorazila pomoc v podobě cyklistické roty a obrněného vlaku a město bylo rychle dobyto zpět. Mnichovskou dohodou však vzápětí Vyšebrodsko společně s mnoha dalšími pohraničními oblastmi připadlo Německu.\n\nNacisté za své vlády zrušili a zabrali vyšebrodský klášter, jehož mniši proti nim vystupovali, a využívali ho jako sklad naloupených uměleckých a historických předmětů. Vládu Němců ve městě ukončil 6. května 1945 příchod americké armády, s níž svedli na přístupech k městu několik drobných a předem beznadějných střetnutí.\n\nVětšina obyvatel byla do roku 1945 německé národnosti, po vysídlení většiny původních obyvatel došlo k nedokonalému dosídlení nepůvodním obyvatelstvem. Vyhnána byla i většina mnichů z obnoveného vyšebrodského kláštera. V roce 1950 byl klášter přepaden Státní bezpečností, která jej násilím zabrala a zbylé mnichy odvezla do internace (viz Akce K).\n\nV roce 1959 byla na jih od města vytvořena železná opona, za níž zůstalo jen malé množství obyvatel ve vesničkách Studánky a Dolní Drkolná. Po otevření hranic v roce 1989 význam města silně vzrostl, neboť odtud vede přímá silnice na silniční hraniční přechod Studánky/Bad Leonfelden. Ve městě vznikla řada nových ubytovacích a stravovacích zařízení, drobných služeb (pekárna, různé prodejny převážně vietnamských majitelů) včetně nočních klubů. V roce 1990 se do vyšebrodského kláštera vrátili mniši.\n\nDne 1. ledna 2004 mělo město 2628 obyvatel.\n\n\n\nMěsto i s okolím je turisticky vysoce atraktivní. Přímo na kraji města se nachází cisterciácký klášter, ve městě samém pak ještě děkanský kostel svatého Bartoloměje. V komplexu kláštera má své sídlo také Poštovní muzeum.\n\nV těsné blízkosti města se nachází poutní místo Maria Rast am Stein. Z přírodních zajímavostí je zde Přírodní park Vyšebrodsko (v podstatě celé území pravého břehu Vltavy) a národní přírodní rezervace Čertova stěna-Luč. Od kláštera do údolí Menší Vltavice vede naučná trasa Opatská stezka.\n\nV obci Vyšší Brod začíná tzv. šumavská cyklostezka, která vede po levém břehu Vltavy přes Čertovu stěnu a Loučovice k hrázi Lipenské přehrady. Odtud dále po levém břehu Lipna až do Nové Pece a do hloubi národního parku Šumava. Úsek cyklostezky Vyšší Brod – Nová Pec byl dokončen za příspěvku z fondu Phare v roce 1999.\n\nPo pravém břehu Vltavy a Lipna vede z Vyššího Brodu do Nové Pece druhá cyklostezka, která využívá staré vojenské asfaltové cesty. Tato cyklostezka je terénně náročnější, hned za obcí Vyšší Brod stoupá do poměrně strmého kopce, navíc je povrch cesty značně poničen, s chybějícími kusy asfaltu a dírami, takže se doporučuje zde jezdit jen na horských kolech a se zvýšenou opatrností.\n\nU Vltavy mezi klášterem a železniční stanicí Vyšší Brod-Klášter (trať Lipno nad Vltavou – Rybník) se nachází kemp, který je hojně využívaný zejména vodáky, neboť u něj začíná splavný úsek dolní Vltavy. Vltava mezi Vyšším Brodem a Boršovem nad Vltavou je vodácky nejfrekventovanější řekou v České republice (a zřejmě i v Evropě). Průměrně zde projede v sezóně 1 000 až 1 500 lodí denně, ale za obzvlášť pěkného počasí se o víkendech, zejména kolem svátků 5. a 6. července může denní frekvence překročit i 2 500 lodí.\n\nZa vysokou popularitu řeky Vltavy může především dodržování stálého minimálního průtoku z přehradní nádrže Lipno II., pod jejíž hrází se zmiňovaný kemp nalézá. Tento minimální průtok činí 6 m³/s a je dostatečný pro splouvání řeky v celém zmíněném úseku (jen u těžších kánoí může být problematický krátký úsek pod jezem u Herbertova). Při plánování výletu tak nejsou vodáci odkázáni na dostatečné srážky, jako je tomu v případě řady dalších českých řek. Ve Vyšším Brodě funguje také několik půjčoven lodí a navíc České dráhy speciálním vlakem vozí lodě z Českých Budějovic.\n\n\n\n"}
{"id": "14179", "url": "https://cs.wikipedia.org/wiki?curid=14179", "title": "Maria Rast am Stein", "text": "Maria Rast am Stein\n\nMaria Rast am Stein, resp. Maria Rast nebo Panna Marie odpočívající na kameni je mariánské poutní místo nacházející se na severním úbočí Martínkovského vrchu (846 m) jihozápadně od Vyšebrodského kláštera v okrese Český Krumlov. Od železniční stanice Vyšší Brod-Klášter k němu lze dojít hned po dvou turistických značkách – zelené, která vede přes náměstí podél křížové cesty vybudované v roce 1898, a žluté, která vede podél toku Menší Vltavice.\n\nNa místě stojí kaple Panny Marie Sněžné, obrazárna (původní kaple z roku 1887) a kaple Božího hrobu. Konají se zde každoročně 4 poutě – o prvních nedělích po svátcích Navštívení Panny Marie (2. červenec), Nanebevzetí Panny Marie (15. srpen) a Narození Panny Marie (8. září) a pouť tradičních katolíků k Panně Marii. Matce Milosti, o některé z červnových sobot.\n\nV roce 1844 se na místě, kde podle legendy odpočívala Panna Maria s Ježíškem, objevil obraz Panny Marie Sněžné. V roce 1887 zde sedm pasáčků nad kamenem a obrazem postavila improvizovanou kapličku, kterou později oni i další usedlíci různě vyzdobovali a vylepšovali. V roce 1887 navštívil kapličku opat Vyšebrodského kláštera Leopold Wackarž, který rozhodl na místě vystavět poutní kostelík. Žulová stavba v pseudorománském slohu byla vysvěcena v roce 1888. V roce 1890 byla tato kaple nahrazena novou (původní kaple dosud slouží jako galerie ikon-obrazárna), jižně od kostelíka původního, v níž byla umístěna socha Panny Marie Sněžné v životní velikosti. V roce 1898 bylo okolo cesty na Maria Rast vybudováno 14 zastavení křížové cesty vedoucí sem od farního kostela ve Vyšším Brodě s impozantním Božím hrobem na skále pod kaplemi. Všechna zastavení křížové cesty s litinovými obrazy v kamenných kapličkách i kaple Božího hrobu na skále s vystaveným Pánem Ježíšem jsou v současné době v dobrém stavu. U cesty vznikl též hostinec Alexe Peckla, v němž se čepovalo klášterní pivo (jeho ruiny jsou dodnes patrné pod kaplí Božího hrobu).\n\nPoutní místo s křížovou cestou je chráněno jako nemovitá Kulturní památka České republiky.\n"}
{"id": "14184", "url": "https://cs.wikipedia.org/wiki?curid=14184", "title": "Okruh", "text": "Okruh\n\nOkruh může být:\n\n\n\n\n\n\n"}
{"id": "14185", "url": "https://cs.wikipedia.org/wiki?curid=14185", "title": "Kryptokoryna", "text": "Kryptokoryna\n\nKryptokoryna (\"Cryptocoryne\" Fisch. ex Wydler, 1830) je rod vodních a obojživelných jednoděložných rostlin z čeledi árónovitých (\"Araceae\"). Rod zahrnuje přibližně 60 druhů. Pochází vesměs z tropické Asie od Indie po Novou Guineu, některé druhy zdomácněly i v jiných oblastech tropů. Řada druhů kryptokoryn se pěstuje jako akvarijní rostliny.\n\n\"Cryptocoryne\" Fisch. ex Wydler, 1830\n\n\"Cryptocoryne spiralis\" (Retz. ) Fisch. ex Wydler, 1830 (≡\"Arum spirale\" Retz., 1779)\n\n\nPřirozený areál výskytu zahrnuje tropickou jižní a jihovýchodní Asii, především Malajsii, Singapur, Indonésii a Novou Guineu.\n\nTypickým životním prostředím kryptokoryn jsou potoky a řeky s pomalejší vodou v nížinném pralese. Žijí také v sezónně zatápěných pralesních jezírkách a na březích řek zatápěných jen při vysoké vodě.\n\nKryptokoryny jsou jednodomé rostliny, samčí a samičí květy jsou společně v jednom květenství, které je obaleno pro arónovité typickým toulcem. U kryptokoryn je toulec trubkovitý, nahoře rozšířený v ocáskatě prodlouženou čepel (anglicky se proto kryptokoryny nazývají \"water trumpet\", vodní trubka). Ponořené kryptokoryny se rozmnožují převážně vegetativně, kořenovými výběžky, oddenky či plazivými odnožemi. Kvetou jen emerzní (vynořené) rostliny nebo rostliny v mělké vodě, jejichž květenství má možnost dosáhnout nad hladinu. K opylení dochází samosprášením nebo s pomocí drobného hmyzu. U kryptokoryn je ovšem v přírodě poměrně časté mezidruhové křížení a polyploidie, což vede ke snížené nebo zcela ztracené plodnosti některých populací.\n\nNejbližším příbuzným kryptokoryn je rod \"Lagenandra\".\n\nPrvní kryptokorynu vědecky popsal Anders Jahan Retzius v roce 1779 pod jménem \"Arum spirale\". Rod \"Cryptocoryne\" vytvořil botanik Friedrich Ernst Ludwig von Fischer až roku 1828, ale jeho popis byl platně (validně) publikován teprve o dva roky později.\nVědecká klasifikace jednotlivých druhů kryptokoryn je vesměs nejasná, velmi komplikovaná a vědci na ni mají řadu rozdílných názorů.\n\nV Česku se taxonomií kryptokoryn zabýval Karel Rataj, který rod rozdělil do 4 podrodů a 16 sekcí, ale jeho revize nebyla ve vědeckém světě všeobecně přijata. Jednu z kryptokoryn, kterou popsal, pojmenoval po známém českém akvaristovi Rudolfu Zukalovi - kryptokoryna Zukalova (\"C. zukalii\" Rataj).\n\nMezi kryptokoryny patří řada běžně pěstovaných akvarijních rostlin. První čtyři kryptokoryny dovezla do Evropy pěstírna Henkel v Darmstadtu v letech 1906 až 1908. Čeští akvaristé tradičně pěstují kryptokorynu červenou (\"Cryptocoryne affinis\" N.E.Br. ex Hook.f.) s fialovočerveným rubem tmavězelených kopinatých listů, kryptokorynu sumatránskou (\"C. pontederiifolia\" Schott) se světlejšími srdčitými listy, kryptokorynu kadeřavou (\"C. crispatula\" Engl. var. \"balansae\" (Gagnep. ) N.Jacobsen) s dlouhými vzplývajícími kadeřavými listy a řadu dalších druhů. Vzhledem k pralesnímu původu je většina druhů kryptokoryn stínomilných a nevyžadujících intenzivní osvětlení nádrže. Mnoho druhů kryptokoryn je však velmi citlivých k prostředí a je pěstováno pouze specialisty nebo vůbec ne.\n\nŘada druhů kryptokoryn je vážně ohrožena vyhubením, neboť jsou ničena jejich přirozená stanoviště. Endemická \"C.\" × \"timahensis\" Bastm. je v Singapuru na červeném seznamu, neboť je na své jediné známé lokalitě vážně ohrožena ilegálním sběrem. Na druhou stranu byly některé jiné kryptokoryny např. \"C. beckettii\" Thwaites ex Trimen, zavlečeny do Severní Ameriky, kde se invazivně šíří; ve své domovině na Srí Lance je však tento druh naopak považován za ohrožený.\n\nŘada druhů kryptokoryn se pěstuje v akváriích.\n\n"}
{"id": "14186", "url": "https://cs.wikipedia.org/wiki?curid=14186", "title": "Succubus", "text": "Succubus\n\nSuccubus (pl. \"succubi\"; též \"succuba\", \"sukubus\"; z latinského \"succubare\", „ležet vespod“) je ve středověké křesťanské mytologii druh démona - astrálního upíra, který svádí muže, zvláště pak mnichy, pohlavně se s nimi stýká a přitom je vyčerpává, někdy až k smrti. Působení succuba byla často připisována poluce. Slovo „Succubus“ pochází z pozdější doby 14. století. \n\nNěkdy je succubus označován jako \"ženský\" démon, ale tato interpretace není jednoznačná. Démoni jsou obecně považováni za bezpohlavní a i jméno succubus z „ležeti vespod“ zdůrazňuje, že démon pouze vystupuje v ženské roli při pohlavním styku. \n\nMužskou obdobou succuba je incubus, démon, který svádí ženy a souloží s nimi. Vzhledem k zmíněné bezpohlavnosti démonů je možné, aby tentýž démon vystupoval v různých situacích jako succubus i incubus.\n\nOtázka, zda jsou andělé (resp. démoni) schopni pohlavního styku s lidmi, a zda je tento styk podoby duševní nebo tělesné, byla předmětem zájmu středověké teologie. O succubech se zmínil například i Tomáš Akvinský v Summa Theologiae i další autority, a jejich existence tak byla poměrně pevně zakotvena.\n\nZvláštního rozvoje se víra v succuby dočkala v průběhu čarodějnických procesů. Podle proslulé knihy \"Malleus maleficarum\" (česky \"Kladivo na čarodějnice\") například succuby sbíraly semeno mužů, se kterými spaly, aby je následně incubi používali k oplodňování žen. Styku s démonem (ďáblem) byla také přisuzována iniciační funkce a mělo k němu docházet i na čarodějnických sabatech. \n\nMotiv succuba se objevuje v knize Honoré de Balzaca \"Succubus aneb běs sviňavý ženský\" (v orig. \"Le Succube\").\n\nTentýž motiv succuba (příp. incuba) lze nalézt v tetralogii Sergeje Lukjaněnka Noční hlídka.\n\nSuccubi jsou zmíněni i v tetralogii ságy \"Stmívání\" od Stephenie Meyerové, či spíše jen v ironii v díle \"Erik\" od Terryho Pratchetta.\n\nMezi succuby je možné řadit také rusalky (vodní nymfy) a meluzíny (duchové vody).\n\nV arabské mytologii, qarinah (قرينة) je bytost podobná succubě, s kořeny v staroegyptském náboženství nebo v animistické víře před-islámstické Arábie. Quarinah „spí s člověkem a mají poměr během spánku jako kdyby ve snu“. Říká se, že jsou neviditelné, ale člověk s takzvaným „druhým zrakem“ je může vidět, většinou v podobě psa, kočky nebo jiného domácího zvířete. V Omdurmánu je to bytost, která posedne člověka. Jenom určití lidé jsou posedlí a takoví lidé se nemohou ženit, provdat nebo jim qarinah nějak ublíží.\n\n"}
{"id": "14187", "url": "https://cs.wikipedia.org/wiki?curid=14187", "title": "Těleso (algebra)", "text": "Těleso (algebra)\n\nTěleso (angl. \"division ring\") je algebraická struktura, na které jsou definovány dvě binární operace. Je rozšířením okruhu, oproti kterému navíc přináší existenci inverzního prvku pro obě binární operace (okruh vyžadoval existenci inverzního prvku jen pro operaci +).\n\nPole (Komutativní těleso, angl. \"field\") je takové těleso, jehož obě operace jsou komutativní. V tělese (okruhu) se předpokládá komutativita pouze sčítání.\n\nTrojici formula_1, kde formula_2 je množina a + (sčítání) a formula_3 (násobení) jsou binární operace, nazveme tělesem, je-li formula_4 okruh a platí-li navíc\n\nAlternativní definice tělesa zní následovně: těleso je množina \"F\" s aspoň dvěma prvky 0,1 a s následujícími operacemi:\n\n\na navíc platí distributivní zákony mezi sčítáním a násobením, tj.\n\nV komutativním tělese navíc požadujeme, aby i multiplikativní grupa byla komutativní, tj. formula_12.\n\nNadtěleso tělesa formula_2 je takové těleso, že formula_2 je jeho podmnožinou.\n\n\n\n"}
{"id": "14189", "url": "https://cs.wikipedia.org/wiki?curid=14189", "title": "Těleso (rozcestník)", "text": "Těleso (rozcestník)\n\nTěleso může být:\n\n\n"}
{"id": "14190", "url": "https://cs.wikipedia.org/wiki?curid=14190", "title": "Okruh (algebra)", "text": "Okruh (algebra)\n\nOkruh je v matematice algebraická struktura s dvěma binárními operacemi běžně nazývanými sčítání a násobení. Přitom sčítání splňuje axiomy Abelových grup a násobení axiomy pologrupy. Navíc obě operace jsou svázány distributivitou - lze roznásobit součet. Typickým příkladem okruhu je množina celých čísel s běžně známými operacemi sčítání a násobení.\n\nStrukturu formula_1 s nosičem \"R\" a dvěma binárními operacemi + (sčítání) a · (násobení) na \"R\" nazýváme okruh, platí-li pro všechny prvky \"R\" \"x\", \"y\", \"z\" následující axiomy:\n\n\nMnožina \"R\" s operací +, tj. (\"R\", +), je tedy Abelova grupa.\nMnožina \"R\" s operací ·, tj. (\"R\", ·), je tedy pologrupa.\n\nPokud navíc existuje jednotkový prvek (neutrální při násobení), jedná se o unitární okruh (nebo také okruh s jednotkovým prvkem).\nPokud navíc neexistují tzv. dělitelé nuly, jedná se o tzv. obor.\nPokud je obor navíc komutativní, jedná se o obor integrity.\n\nPokud existují v unitárním okruhu převrácené prvky, nazýváme takový okruh těleso. Jeho nenulové prvky tvoří tedy s operací násobení grupu.\n\n\nKdyž \"S\" je neprázdná podmnožina \"R\", pak v okruhu (\"R\", +, ·) je podokruh (S, +, ·) okruhu \"R\", právě když pro všechna \"a, b\" z \"S\" do něj patří \"a+b\" i \"a·b\".\n\n\n"}
{"id": "14192", "url": "https://cs.wikipedia.org/wiki?curid=14192", "title": "Přestupná sekunda", "text": "Přestupná sekunda\n\nPřestupná sekunda je jednosekundová oprava nepravidelně aplikovaná v systému měření času UTC. Jejím cílem je udržovat systém UTC synchronní s nepravidelnou rotací Země. Přestupná sekunda nemá nic společného s přestupným rokem.\n\nSystém UTC je založen na mezinárodním atomovém času (TAI), který je extrémně přesný; oproti tomu běžný občanský čas (střední sluneční čas, časová škála UT1) je založen na rotaci Země, která je nepravidelná a oproti UTC se odchyluje. Aby byl běžně užívaný čas dostatečně přesný a přitom se nelišil od pohybu Slunce po obloze, udržuje se čas UTC v rozmezí ±0,9 sekundy od UT1 pomocí jednosekundových oprav zaváděných nepravidelně, v době, kdy odchylka překročí tuto mez, do časové škály UTC.\n\nV případě potřeby se přestupná sekunda zavádí obvykle 31. prosince nebo 30. června o půlnoci UTC. Při přidání jedné sekundy tak, že po 23:59:59 následuje ještě 23:59:60 a teprve potom 00:00:00. Tato úprava je provedena na celém světě ve stejný okamžik. V Česku tedy v 1:00 SEČ 1. ledna nebo ve 2:00 SELČ 1. července.\n\nV případě potřeby by bylo možné i sekundu ubrat, a tak by po 23:59:58 následovalo hned 00:00:00. Dosud k tomu ale nikdy nedošlo, protože rotace Země se stále mírně zpomaluje.\n\nMinutě s 61 (ev. 59) sekundami se říká \"přestupná minuta\".\n\nO tom, zda se v daném termínu přestupná sekunda zavede (v případě, že se UTC od UT1 odchyluje již o cca 0,6 sekundy, aby tak rozdíl nikdy nepřekročil 0,9 s), rozhoduje na základě svých měření Mezinárodní služba rotace Země (IERS) a tuto informaci zveřejňuje ve svém pravidelném \"Bulletinu C\". Dosud byla přestupná sekunda zavedena 27×. Nejčastější interval mezi dvěma zavedeními přestupné sekundy je 18 měsíců, interval 1998–2005 však byl výrazně delší.\n\nV roce 2005 se objevil návrh, aby se přestupné sekundy zrušily, a počkalo se, až se rozdíl nashromáždí a přidala se rovnou celá hodina (zhruba jednou za 5000–6000 let). Zrušení vkládání přestupných sekund je nadále mezinárodně diskutováno s ohledem na praktické problémy těchto skoků.\n\nKe kolísání středního slunečního času dochází především v důsledku zpomalování zemské rotace slapovými silami Měsíce (tzv. slapové zpomalování). Patrné však jsou i nepravidelné odchylky, způsobené zatím ještě málo zdokumentovaným vztahem zemského jádra a jeho pláště. Je však pozorováno, že zemětřesení mají vliv na směr osy a periodu rotace Země. Protože největší část změn připadá na vrub zpomalování zemské rotace, v praxi se zatím přestupná sekunda nikdy neubírala, ale vždy jen přidávala.\n\nZavedení přestupné sekundy přináší problémy u mnoha systémů, závislých na přesném měření času. Typickým příkladem je časová základna GPS, která běží kontinuálně bez vkládání přestupných sekund. Za dobu existence GPS se do současnosti (2015) nashromáždil rozdíl 17 sekund mezi časem GPS a UTC. Rozdíl je ale samozřejmě v přijímačích při zobrazení kompenzován.\n\n\n"}
{"id": "14193", "url": "https://cs.wikipedia.org/wiki?curid=14193", "title": "Kambýsés II.", "text": "Kambýsés II.\n\nKambýsés II. (staropersky \"Kambudžija\" [  ], staroegyptsky \"Mesutire Kembicet\"; – asi léto 522 př. n. l.) byl perský velkokrál z rodu Achaimenovců panující v letech 530–522 př. n. l. Byl synem zakladatele perské říše Kýra Velikého a Kassandané, dcery Farnaspovy. Měl několik sourozenců, z nichž prameny jmenovitě uvádějí bratra Smerdia (\"Bardiju\") a sestry Atossu a Roxanu.\n\nO výchově a mladých letech budoucího panovníka chybějí hodnověrné informace. Z babylonských pramenů je známo, že po roce 539 př. n. l. užíval jistou dobu titul babylonského krále, není však jasné, jakou povahu tato funkce měla. Perským králem se stal jako prvorozený Kýrův syn bez jakýchkoli potíží.\n\nProslulost vynesla Kambýsovi především výprava do Egypta, vyplňující velkou část jeho samostatného panování. Chystal ji vlastně už Kýros, ale smrtelné zranění utržené na výpravě proti Massagetům (Sakům) mu zabránilo plány realizovat. Při přípravách, jak se zdá, nebylo ponecháno nic náhodě. Již brzy po svém nástupu na trůn dal Kambýsés tajně zavraždit svého bratra Smerdia, který by mohl během jeho nepřítomnosti „dělat potíže“, a zajistil si i řadu spojenců, mj. tyrana Polykrata ze Samu a jednoho arabského krále. Na jaře 525 Peršané porazili vojsko Egypťanů u Pelúsia, dobyli Memfidu a zajali samotného krále Psammetika III. S výjimkou oázy Síwa se jim pokořila celá země až po hranice Núbie. Síwu, jak je dnes prokázáno, zachránila gigantická písečná bouře, která překvapila a zasypala perskou armádu necelých 100 km od oázy, kde ji o dvaapůl tisíce let později našla expedice bratrů Castiglioniových.\n\nPodle řeckého dějepisce Hérodota si Kambýsés v Egyptě počínal násilnicky a projevoval značnou neúctu vůči místním zvyklostem včetně náboženských symbolů. Ve skutečnosti se zdá, že spíše navazoval na politiku dorozumění prosazovanou Kýrem Velikým a snažil se získat na svou stranu část egyptské politické elity. Dosvědčuje to ve svém historicky cenném životopise soudobý hodnostář Vedžahorresnet. Bez tvrdých kroků se ustavení perské nadvlády jistě neobešlo (příznačná je poprava exkrále Psammetika podezřelého z účasti na spiknutí), avšak k rozsáhlým násilnostem nedocházelo. Možná že někteří kněží rozdmýchávali opoziční nálady v zemi, což vyvolalo Kambýsovu reakci vůči konkrétním chrámům. Většinou ale egyptské kulty nebyly nijak diskriminovány.\n\nZ hlediska Peršanů proběhlo dobytí Egypta bez komplikací a Kambýsés tak mohl spřádat další dobyvačné plány. Uvažoval o výpravě proti Kartágu, která by Peršanům přinesla kontrolu nad severoafrickým pobřežím, jeho foiničtí spojenci se však postavili proti (Kartágo bylo foinickou kolonií). Do Kambýsova zorného pole se tedy dostala Núbie.\n\nTažení proti proudu Nilu od počátku provázely těžkosti. Perské jednotky neměly na cestu dost zásob, v pouštních krajinách je začal sužovat hlad a Kambýsés nakonec musel nařídit zpáteční pochod, aby neutrpěl zbytečné ztráty. Přesto se mu patrně některé núbijské kmeny podrobily, protože za vlády Dareia I. slyšíme o pravidelných darech, které „Aithiopové“ přinášeli králi.\n\nV prvních měsících roku 522 zastihla Kambýsa zpráva, že proti němu povstal mág Gaumáta, vydávající se za jeho bratra Smerdia. Tomuto mágovi (či jednomu z jeho příbuzných) byl svěřen dozor nad královským palácem v Persii po dobu panovníkovy nepřítomnosti. Kambýsés se už chystal, že bude muset o svou moc tvrdě bojovat, když jej náhodné zranění nečekaně připravilo o život (asi v Sýrii či v Palestině). Podle Hérodota vládl sedm let a pět měsíců.\n\n\n"}
{"id": "14196", "url": "https://cs.wikipedia.org/wiki?curid=14196", "title": "Křest (rozcestník)", "text": "Křest (rozcestník)\n\nSlovo křest může znamenat:\n"}
{"id": "14200", "url": "https://cs.wikipedia.org/wiki?curid=14200", "title": "Knut Hamsun", "text": "Knut Hamsun\n\nKnut Hamsun, vlastním jménem Knud Pedersen, (4. srpna 1859 Vågå – 19. února 1952 Grimstad, Nørholm) byl norský spisovatel, nositel Nobelovy ceny za literaturu za rok 1920\n\nHamsun se narodil v chudé rodině krejčího. Neveselé mládí prožil na severu Norska. Již v deseti letech byl rodiči poslán za prací ke strýci, od kterého záhy utekl. Následně pracoval coby učeň v obchodě. Spisovatelské ambice měl od mládí. Roku 1878 vydal svou první povídku \"Bjørger\" a roku 1879 odešel do Kodaně, kde ale u vydavatele neuspěl. Vrátil se tedy do Norska a v letech 1882–1885 a 1886–1888 žil jako vystěhovalec v USA, kde pracoval jako rybář a průvodčí. Zde také začal hluboce nesouhlasit s \"„anglickým a americkým tržním a nemorálním pohledem na společnost“\", který podrobil ostré kritice ve své eseji \"Fra det moderne Amerikas andsliv\" (1888, Z duchovního života moderní Ameriky). V tomto díle odsoudil Anglosasy jako hlavní iniciátory průmyslového kapitalismu, který ničí odvěké morální hodnoty. V těchto jeho názorech je možno vystopovat prvotní příčiny jeho pozdějšího příklonu k německému nacismu.\n\nV roce 1888 se Knut navrátil do Kodaně, roku 1893 odešel do Paříže. V letech 1898–1899 cestoval se svou manželkou po Evropě a Asii. Dále žil opět v Dánsku a od roku 1918 v Norsku poblíž Narviku.\n\nPrvního uznání se Hamsunovi dostalo za částečně autobiografický román \"Sult\" (Hlad), vydaný roku 1890, ve kterém popisuje šílenství mladého spisovatele způsobené hladem a chudobou. Využívá přitom propracovaných psychologických monologů. V mnohém tento román, který se stal mezním dílem celé moderní skandinávské literatury, předpovídá dílo Franze Kafky a dalších spisovatelů ze začátku 20. století, kteří se ve svých dílech rovněž řešili problematiku života jedince v moderní společnosti.\n\nV 90. letech 19. století vytvořil pak Hamsun v opozici k předchozí generaci naturalistů pomocí rafinované vypravěčské techniky s vnitřními monology sérii dušezpytných románů o rozervaných jedincích, nezvládajících komunikaci s okolím, na nichž předvedl svou koncepci složité psychiky moderního člověka. Jeho mistrovskými díly z tohoto období se staly především romány \"Mystérie\", \"Pan\" a \"Viktorie\". Následující romány \"Blouznivci\", \"Podzimní hvězdy\" a \"Tlumeně hude poutník\" se vyznačují tematikou samotářských romantických hrdinů. Po roce 1913 zesílil Hamsun v románech \"Děti své doby\" a \"Město Segelfoss\" kritiku moderní civilizace a konečně roku 1917 vydal své vrcholné dílo \"Matka země\" s ideou osvobozujícího návratu k rustikálnímu životu.\n\nPředevším \"„… za jeho monumentální dílo Matka Země“\" (citace z odůvodnění Švédské akademie) obdržel Hamsun roku 1920 Nobelovu cenu za literaturu a stal se uznávanou osobností Norska, známou po celém světě.\n\nSe začátkem druhé světové války začal Hamsun ve svém pokročilém věku podporovat pronacistický režim norského kolaboranta Vidkuna Quislinga, přičemž na tomto jeho kroku měla významný podíl i Hamsunova manželka. Hamsun se postupně stále více kompromitoval a ztrácel popularitu. Roku 1943 se například sešel s Josephem Goebbelsem a věnoval mu svou medaili Nobelovy ceny. Hamsun se setkal dokonce i s Adolfem Hitlerem, kterého se pokusil přesvědčit o nutnosti odvolat říšského komisaře v Norsku Josefa Terbovena.\n\nPo Hitlerově smrti byly v novinách otištěny Hamsunovy články, ve kterých je Hitler nekriticky vychvalován. Po válce byl Hamsun umístěn do psychiatrické léčebny, následně do domova důchodců. Během vyšetřování Hamsunova případu byly norskými lékaři jeho psychické schopnosti označeny za „trvale oslabené“. Nakonec byl za kolaboraci odsouzen k pokutě 325 000 norských korun. Hamsun sám toto vyšetřování popsal v knize \"Po zarostlých stezkách\", vydané roku 1949, kde kromě své obhajoby dokazuje nadhled a schopnost sebereflexe.\n\nPo Hamsunově smrti byla témata o jeho díle a životě na dlouhou dobu tabuizována. Přesto jeho dílo svou hloubkou, poetickou a stylistickou hodnotou zůstává (i při vypjatém individualismu) svědectvím úporného hledání, lidských tužeb, omylů a zmatků, jednoty přírody a člověka, snu a skutečnosti. Nejčastější ústřední postavou jeh děl je osamocený hrdina, který ztratil důvěru ke svému okolí, a který je nakonec poražen, smeten k zemi společenskými pravidly a sobeckostí, a to díky neodvratitelným zákonům vítězství silnějšího (Hamsun se v tomto inspiruje Nietzscheho filozofií).\n\nV roce 1996 švédský režisér Jan Troell natočil filmovou biografii \"Hamsun\". Knuta Hamsuna ve filmu ztvárnil Max von Sydow, kterému se za roli dostalo několika ocenění.\n\n\"Det ville kor\" (1904, Divoký chór), jediná autorova básnická sbírka, jeden z milníků norské lyriky.\n\n\n\n\n\n"}
{"id": "14206", "url": "https://cs.wikipedia.org/wiki?curid=14206", "title": "Papírové letadlo", "text": "Papírové letadlo\n\nPapírové letadlo či papírová vlaštovka je hračka – letadlo vyrobené z papíru. Jde snad o nejlidovější formu aerogami, větve origami (japonského umění skládání papíru). V japonštině se nazývá 紙飛行機 (\"kami hikoki\"; \"kami\"=papír, \"hikoki\"=letadlo).\n\nJe známý, protože je to jeden z nejsnadnějších typů origami, snadno osvojitelný i nováčkem. Nejjednodušší papírové letadlo vyžaduje pouze 6 kroků pro „správné“ sestavení. Pojem „papírové letadlo“ v dřívějších dobách mohl zahrnovat také výrobky udělané z lepenky.\n\nVěří se, že papír na výrobu hraček se používal již před 2 000 lety v Číně, kde draci představovali populární formu zábavy. Přestože jsou považováni za předzvěst moderních papírových letadel, není jisté původní místo vynálezu; konstrukce zlepšující rychlost, zdvih a vzhled se objevovaly až v průběhu let.\n\nTvrdí se, že první známé vytvoření papírových letadel spadá do roku 1909. Podle přijímanější verze však došlo k vytvoření o dvě desetiletí později v roce 1930 Jackem Northropem (spoluzakladatelem firmy Lockheed Corporation). Northrop používal papírová letadla k testům, které mu pomohly nalézt cestu, jak vytvořit skutečná letadla.\n\nTento typ papírového letadla vyžaduje pouhých 6 kroků (správného postupu), může však zabrat pouze 5 kroků, pokud vynecháme vytvoření hlavního záhybu, který skládači pomáhá rozdělit papír na dvě části. Měl by být použit obdélníkový tvar papíru jako A3, A4 nebo Letter (upřednostňován je A4 nebo Letter).\n\nOsoba skládající list papíru je v těchto instrukcích zmiňována jako „skládač“.\n\n\nMnoho lidí prohlašovalo, že vytvořili „nejlepší papírové letadlo na světě“. Na ukázku lze představit DC-03 model (DC-03 model papírového letadla) vyznačující se velkými křídly pro klouzání a jedinečným rysem pro papírová letadla, ocasem. Ale neexistuje žádná mezinárodní federace papírových letadel nebo asociace, schopná ověřit tato tvrzení a prohlásit je za oficiální nebo za pravdivá.\n\nPřestože má model DC-03 křídla, držitel Guinnessova světového rekordu Ken Blackburn nesouhlasí s rozhodnutím mít papírové letadlo s 'ocasem'. Jeho vysvětlení aerodynamiky papírového letadla na jeho webu uvádí, že ocas není potřebný. Jako příklad uvádí skutečný bombardér B-2 Spirit tvaru létajícího křídla a tvrdí, že váhou rozloženou na křídla se vkládá více váhy vpřed, což činí letadlo stabilnějším.\n\nNezávisle na něm sestrojil v roce 1977 Edmond Hui papírové letadlo tvaru neviditelného bombardéru nazvané \"Paperang\" (http://paperang.com), založené na aerodynamice zavěšených kluzáků. Vyniká důkladnou kontrolou sekcí vzdušných profilů, velkou štíhlostí křídel a konstrukčním postupem umožňující měnit tvůrci každý aspekt jeho tvaru. Byla o něm napsána kniha, \"Amazing Paper Airplanes in 1987\" a množství článků v časopisech v roce 1992. V mnoha soutěžích papírových letadel není povolen kvůli použití sešívací sponky, výkon jeho klouzavého letu je však extrémně vysoký, přesahuje klouzavý poměr 12:1 s dobrou stabilitou.\n\nObecné přesvědčení, že lehčí letadla doletí dále než těžší, považuje Blackburn za nepravdivé. Blackburnův 20 let starý rekord byl založen na jeho víře, že nejlepší letadla mají krátká křídla a jsou „těžká“ v okamžiku startu, kdy vrhač hází letadlo do vzduchu. Po tomto okamžiku mají „lehčí“ letadla s většími křídly výhodu a dosahují delšího doletu, v okamžiku vzletu však nemohou být tvrdě vržena vpřed tak jako jejich „těžcí“ kolegové. Podle Blackburna, \"„Pro maximální výšku a dobrý přechod do klouzavého letu, musí být vrh veden pod úhlem 10 stupňů od vertikály“\" – což ukazuje, že pro úspěšné vypuštění papírového letadla je potřeba rychlosti alespoň 100 km/h.\n\nBěhem dlouhých let bylo zaznamenáno mnoho pokusů překonat bariéry omezující možnosti hozeného papírového letadla udržet se po co nejdelší dobu ve vzduchu. Ken Blackburn držel svůj rekord v Guinnessově knize po 13 let (1983–1996) a znovu ho získal 8. října 1998, když udržel své papírové letadlo ve vzduchu po 27,6 sekund (v místnosti). Tuto skutečnost potvrdili Guinnesovi zaměstnanci a zpráva CNN. Letadlo použité Blackburnem při jeho rekordním pokusu lze zařadit do kategorie „kluzáků“.\n\n\n"}
{"id": "14207", "url": "https://cs.wikipedia.org/wiki?curid=14207", "title": "Sealand", "text": "Sealand\n\nSealand je svémocně vyhlášené knížectví, rozkládající se na 550 m² velké umělé plošině (veškerý prostor k bydlení činí 4000 m²) z časů 2. světové války, stojící v Severním moři 10 km od pobřeží východní Anglie. V roce 2018 měla 27 obyvatel, z toho jen 2 trvalé obyvatele.\n\nOd vyhlášení nezávislosti v roce 1967 byla v držení Paddyho Roye Batese a jeho rodiny. Po jeho smrti v roce 2012 se vlády ujal jeho syn Michael Bates.\n\nTřebaže si činí nárok na státní svrchovanost, mezinárodně není nikým uznáváno. Má vlastní měnu, vládu, vlajku i poštovní známky. Vládnoucí rodina provozuje také hostingovou firmu \"HavenCo Ltd\" a datové úložiště \"HavenCo\" na plošině.\n\nRoku 1942, v průběhu II. světové války, byla vystavěna Spojeným královstvím HM Fort Roughs jako jedna z \"Maunsell Forts\", hlavně na obranu proti německým letadlům kladoucím miny, které mohly být zaměřeny na ústí řek, což byly důležité části lodních cest. Tvořena je potopenou pontonovou základnou s nadstavbou dvou dutých věží, na nichž byla připevněna paluba. Na tuto palubu mohly být přidávány další stavby. Pevnost byla tažena do pozice nad písečným prahem \"Rough Sands\", kde byla základna záměrně zatopena, aby umožnila potopení na její finální pozici na písečném prahu. Pozice byla zvolena v mezinárodních vodách zhruba 6 mil od pobřeží Suffolku mimo třímílové pásmo teritoriálních vod patřících Spojenému království. Zařízení (nazývané \"Roughs Tower\" nebo \"HM Fort Roughs\") bylo obýváno 150–300 osob personálu Královského námořnictva v průběhu celé II. světové války. Až dlouho po válce, roku 1956, byla poslední stálá posádka odvezena z \"HM Fort Roughs\".\n\n2. září 1967 prohlásil Roy Bates, bývalý major pěchoty a majitel sítě řeznictví, území za svrchované knížectví Sealand, a začal na něm provozovat pirátskou popovou stanici Radio Essex. Využil tak toho, že se plošina nacházela v mezinárodních vodách a na vysílání se tak nevztahovaly britské zákony o autorských právech. Bates s manželkou vystupovali jako princ Roy a princezna Joan ze Sealandu. Stejné tituly užívali i jejich děti princ Michael a princezna Penelope.\n\nV roce 1968 se pokusil princ Michael zastrašit loď s britskými dělníky výstřelem do vzduchu. Za nelegální držení zbraně byl předvolán do Londýna, soud však uznal, že se Sealand nachází mimo britské teritoriální vody a tudíž i mimo dosah zákona.\n\nV roce 1978 se pokusil Sealand ovládnout německý právník, v té době sealandský premiér, Alexander Achenbach. Za pomoci skupiny německých a nizozemských žoldáků, zajal prince Michaela (manželé Batesovi byli v té době mimo plošinu). Michaelovi se však spolu se zaměstnanci podařilo osvobodit a zajal Achenbacha i s útočníky. Achenbach byl obviněn z vlastizrady a Roy Bates za zajatce požadoval výkupné 23 000 £. Vlády Nizozemska, Rakouska a Německa lobovaly za propuštění zajatců, Britové se však od případu distancovali, německý velvyslanec tak byl nucen osobně se vypravit na Sealand a vyjednat propuštění zajatců. Roy později tuto návštěvu označil za oficiální akt uznání Sealandu ze strany Německa. Achenbach po propuštění založil v Německu exilovou vládu a prohlásil se za právoplatného vládce Sealandu. Batesovi založili vlastní ozbrojené síly, které pevnůstku od té doby chrání.\n\nO roku 1987 oblast s plošinou spadá pod britské teritoriální vody. V roce 1994 nabyla účinnost Úmluva OSN o mořském právu, podle které „umělé ostrovy, instalace a konstrukce nemají nárok na status ostrovů ani na vlastní teritoriální moře a jejich přítomnost nemá vliv na vymezení ostatních teritoriálních linií, ekonomických zón nebo kontinentů\".\n\nRoy Bates zemřel v roce 2012 a vlády se ujal jeho syn Michael Bates. Joan Batesová zemřela v roce 2016. Po Michaelovi může převzít vládu jedno z jeho tří dětí: James, Liam nebo Charlotte.\n\nV roce 2007 se rozhodla vládnoucí rodina knížectví Sealand prodat za cenu mezi 65 000 000 a 504 000 000 librami. Jeden z vážných zájemců byl bittorrent server The Pirate Bay.\n\nSealand má i vlastní fotbalový tým (ve skutečnosti nepříliš známý dánský tým \"Vestbjerg Vintage Idrætsforening\"). Podle tiskové zprávy z roku 2004 byl jeden z prvních zápasů (a nejspíše i posledních) tohoto klubu zápas s \"Checkií\" – nejspíše špatný zápis Česka, přičemž výsledek byl remíza 2:2. Ale skutečným prvním zápasem bylo utkání s Alandy na jejich hřišti s výsledkem 2:2 15. května 2004.\n\n"}
{"id": "14211", "url": "https://cs.wikipedia.org/wiki?curid=14211", "title": "Celsius", "text": "Celsius\n\nCelsius může být:\n\n"}
{"id": "14225", "url": "https://cs.wikipedia.org/wiki?curid=14225", "title": "Svěcení", "text": "Svěcení\n\nSvěcení (neboli konsekrace) je v náboženství slavnostní vyčlenění někoho nebo něčeho k liturgické službě nebo bohoslužebnému účelu.\n\nVysvěceni bývají lidé s určitým náboženským vyvolením (šamani, kněží, proroci, králové). Katolická a pravoslavná církev označuje jako \"svěcení\" svátost, jíž jsou vkládáním rukou (chirotonií) ustanoveni ke službě biskupové, kněží a jáhni. Svěcení se odlišuje od žehnání, které se netýká pouze lidí, ale také předmětů.\n\nZasvěceni bývají také lidé v různých obdobích života pomocí iniciačních rituálů, např. při narození (křest, obřízka), dospělost (biřmování) a manželství.\n\nKněžské svěcení je obřad (některými církvemi – římskokatolickou, pravoslavnou a husitskou – považovaný za svátost), při němž je svěcené osobě udělen status kněze (udělena svátost kněžství) a člověk se tak stává knězem příslušné církve.\n\nV římskokatolické církvi popisuje svátost kněžství paragraf 1598 a následující Katechismu katolické církve. Podle něj je svátost kněžství udělována pouze pokřtěným mužům, kteří veřejně projeví svou vůli ke službě.\n\nV CČSH je základem obřadu svátosti svěcení kněžstva vzkládání rukou na hlavu svěcence biskupem a spolusvětiteli – duchovními a laiky, a při tom pronášená slova: „Osvěcuj a posiluj té Bůh Duchem svým svatým.“ Trojím symbolickým jednáním a předměty je zdůrazněn trojí služebný úřad Kristův, který se uskutečňuje skrze církev a její služebníky. Učitelský úřad je vyjádřen předáním Bible, kněžský úřad kalichem a miskou s bohoslužebným chlebem a pastýřský štolou.\n\nV pravoslavné církvi se uděluje svátost svěcení kněžstva rovněž vzkládáním rukou s modlitbou o Ducha Svatého. Uděluje se pouze mužům, avšak není nutno zachovávat celibát (knězem se může stát i ženatý muž od 30 let věku).\n\nPojem kněžství zachovávají i některé jiné církve a náboženská společenství, příslušný přechodový rituál však zpravidla není nazýván svátostí.     \n\nNásledující systém je stále zachováván u některých uskupení, např. Kněžské bratrstvo svatého Pia X.\n\n\ntzv. služby (nejedná se o svěcení):\n\nsvěcení:\n\nV českém křesťanském prostředí se lze setkat též s pojmem \"svěcení kostela\", \"svěcení oltáře\" nebo \"svěcená voda\". Jedná se o běžně užívanou, avšak v řadě případů chybnou terminologii, neboť se ve skutečnosti jedná o žehnání (benedikci). Na rozdíl od benedikce kostela, kterou může provést každý kněz, je k vysvěcení kostela oprávněn pouze biskup. K využívání kostela k bohoslužbám je nutná jeho benedikce, nikoli však jeho konsekrace. Konsekrace je navíc možná jen u kostelů s pevnou kamennou oltářní mensou (obětním stolem), nestačí pouze kámen s ostatky (překrytý konsekrační listinou) vložený do dřevěné „kulisy“. Svěcení kostela se koná až po jeho benedikci, a to několik měsíců nebo let po benedikci (je však znám i případ, že ke konsekraci došlo až po 120 letech od benedikce). V konsekrované stavbě lze – na rozdíl od stavby benedikované – uchovávat Nejsvětější svátost oltářní.\n\nSvěcení kostela navazuje na bohoslužbu slova. Po ní a po úvodní výzvě biskupa pronese jáhen lidu výzvu „Klekněme k modlitbě“ a následuje litanie ke všem svatým. Poté jsou lidé vyzváni „Vstaňte“ a biskup začne vlastní svěcení. Křižmem pomaže nejprve oltářní mensu a poté stěny kostela na čtyřech kamenech z topazu (dříve na dvanácti místech, často pak označených namalovanými nebo do stěny zapuštěnými kříži, symbolizujícími dvanáct apoštolů). Následně si biskup omyje ruce a okouří oltář kadidlem. Ministranti připraví oltářní plachtu a svíce, biskup předá jáhnovi zapálenou svíci, kterou zapálí svíce na oltáři a posléze se v kostele rozsvítí všechna světla. Po obětním průvodu pokračuje mše bohoslužbou oběti zakončenou chvalozpěvem Bože, chválíme tebe.\n\n\n"}
{"id": "14228", "url": "https://cs.wikipedia.org/wiki?curid=14228", "title": "Holčovice", "text": "Holčovice\n\nHolčovice je obec ležící na severu okresu Bruntál na říčče Opavici. První osídlení se datuje do 14. století. Obec leží v nadmořské výšce 473 m (obecní úřad) v podhůří Nízkého Jeseníku. Má obyvatel.\n\nObec Holčovice sousedí na severozápadě s Heřmanovicemi, na severovýchodě a východě s Městem Albrechtice, na jihovýchodě s Hošťálkovy, na jihozápadě s Karlovicemi a na západě s Vrbnem pod Pradědem. Od okresního města Bruntál je vzdálena 19 km a od krajského města Ostrava 67,5 km.\n\nGeomorfologicky patří Holčovice k provincii Česká vysočina, subprovincii Krkonošsko-jesenické (Sudetské), oblasti Jesenické (Východosudetské). Severně od Opavice se jedná o geomorfologický celek Zlatohorská vrchovina, podcelek Hynčická hornatina, jižně od Opavice a západně od Kobylího potoka se jedná o geomorfologický celek Hrubý Jeseník, podcelek Medvědská hornatina, východně od něj pak o geomorfologický celek Nízký Jeseník, podcelek Brantická vrchovina. Nejhornatější je západní cíp území – Spálené – a nejvyšším bodem je \"Jedlová\" (875/874 m n. m.) na hranici s Heřmanovicemi; dalšími vrcholy jsou např. \"Komora\" 833 m n. m., \"Smrčník\" 791/789 m n. m. a \"Špičák\" 763/762 m n. m., všechny rovněž na hranicích s Heřmanovicemi, \"Jelení vrch\" (874 m n. m.) na hranici s Vrbnem nad Pradědem, dále \"Rokytník\" (818/816 m n. m.) a \"Na Spáleném\" (794/793 m n. m.), v jiných částech obce pak \"Moravský kopec\" (782 m n. m.), \"Komorský vrch\" (738 m n. m.), \"Na Skále\" (695,9 m n. m.).\n\nÚzemí Holčovic patří do povodí Odry, resp. Opavy. Hlavním tokem obce je v několika záhybech ze západu na východ směřující řeka Opavice. Do ní se vlévá několik menších toků, např. zprava potoky \"Ptáčník\", \"Tisová\" a \"Dolnoholčovický potok\", zleva \"Komorský potok\". V Horních Holčovicích pramení \"Kobylí potok\" (\"Kobylka\"), který protéká Jelením a pokračuje na jih do Karlovic, kde se vlévá do Opavy.\n\nÚzemí obce pokrývá z 31 % zemědělská půda (1,5 % orná půda, 28 % louky a pastviny), z 62,5 % les a z 6,5 % zastavěné a ostatní (např. průmyslové) plochy.\n\nVe vsi Holčovice se nachází rekreační areál \"Zlatá Opavice\".\n\n\n\nNení známo, kdy přesně byly Holčovice založeny. První písemná zmínka o obci je v listině z 18. dubna 1377 o prvním dělení opavského knížectví po smrti knížete Mikuláše II. Jedna část knížectví nese jméno \"Luttendorff\", o níž se dnešní badatelé domnívají, že je pojmenování tehdejší Holčovic. Další zmínky o Holčovicích jsou z let 1478 a 1558, kde jsou Holčovice jmenovány jako stará zpustlá obec a její obyvatelé žádají Albrechta Supa z Fulštejna, aby jim povolil obnovit zpustlou obec. Učinil to s řadou výhod, například dědičné právo pro rychtáře a zproštění od robotní povinnosti. Hned v roce 1559 byl rychtářem ustanoven Kryštov Lampert.\n\nV dalších letech dochází k rozvoji Holčovic. Panství několikrát změnilo majitele. Roku 1774 byl dostavěn římskokatolický kostel zasvěcený Neposkvrněnému početí Pany Marie. Zvon Maria z r. 1607 byl přenesen na jeho věž. V roce 1783 byl dokončen evangelický kostel, roku 1784 byla postavena evangelická škola a při ní ustanoven učitel a konečně roku 1786 byla postavena evangelická fara. Na konci 19. století byla v obci otevřena četnická stanice (1879) a obvodní lékařská stanice (1889). V roce 1892 byl zahájen provoz ve vodoléčebném ústavu J. Stefanitsche. Zdejší vodoléčebné procedury dále rozvíjel a proslavil lázeňský Ernst Hoffmann.\n\nPo uzavření Mnichovské dohody 29. září 1938 byly Holčovice odstoupeny Německu. Obec osvobodila ráno 5. května 1945 bez bojů postupující Rudá armáda. Po odsunu Němců byly Holčovice znovu osídleny českým obyvatelstvem. Počet obyvatel však nikdy nedosáhl ani třetiny počtu obyvatel před válkou. Mnoho domů tak bylo neobydleno a čekala je demolice. Jen v průběhu padesátých let bylo ve všech místních částech Holčovic zbouráno celkem přes 330 domů. Některé chalupy zakoupili obyvatelé především Opavy a Ostravy a začali je využívat k rekreaci. Ve zbylých domech Horních Holčovic byla v roce 1951 zřízena protialkoholní léčebna, která je detašovaným pracovištěm psychiatrické léčebny v Opavě.\n\nZbouráním evangelického kostela v prosinci 1974 přišly Holčovice o jednu ze svých historických památek. Z evangelického hřbitova zbylo kamenné schodiště vedoucí k bráně a několik náhrobků. Stejný osud stihl také evangelický kostel ve Spáleném. Nová bytová výstavba se rozběhla až v 70. letech. Obyvatelé pracovali v místních provozovnách a podnicích: státním statku, lesním závodě, Dřevoslohu, pile, zotavovně ROH Zlaté Opavici aj. Dobré autobusové spojení umožňovalo dojíždění za prací do Vrbna pod Pradědem, Města Albrechtic a Krnova.\n\nPo listopadové revoluci roku 1989 byl společenský život obce negativně poznamenán postupným ukončením činnosti dosavadních organizací. Probíhající ekonomická reforma přinesla zhoršení životní úrovně, nezaměstnanost a snížení dopravní obslužnosti. Na druhou stranu se v obci rozvíjí soukromé podnikání.\n\nUdálostí, jež hluboce zasáhla do života nejen obce, ale celého regionu, byla povodeň roku 1997. V neděli 6. července se ve večerních hodinách po dlouhotrvajících deštích řeka vylila z břehů. Voda zničila devět rodinných domů, 15 jich poškodila a jiné zatopila až do poloviny oken. Živel vzal tři mosty, 11 lávek a místy smetl státní silnici, čímž bylo přerušeno spojení s okolím, zásobovalo se pak přes Českou Ves. Odhad celkových škod se pohyboval kolem 120 milionů Kč, musela být provedena demolice osmi domů. Katastrofa takových rozměrů nepostihla obec poprvé, ale již vícekrát v minulosti; např. na začátku 20. století, v roce 1903, též na začátku července.\n\nPočet obyvatel celé obce Holčovice podle sčítání nebo jiných úředních záznamů:\nV celé obci Holčovice je evidováno 569 adres : 464 čísel popisných (trvalé objekty) a 105 čísel evidenčních (dočasné či rekreační objekty). Při sčítání lidu roku 2001 zde bylo napočteno 393 domů, z toho 184 trvale obydlených.\n\nPočet obyvatel samotných Holčovic (Horních a Dolních) podle sčítání nebo jiných úředních záznamů:\nV samotných Holčovících je evidováno 173 adres : 154 čísel popisných (trvalé objekty) a 19 čísel evidenčních (dočasné či rekreační objekty). Při sčítání lidu roku 2001 zde bylo napočteno 109 domů, z toho 76 trvale obydlených.\n\n\nErnst Erich Metzner (*1938), německý spisovatel\n\n"}
{"id": "14234", "url": "https://cs.wikipedia.org/wiki?curid=14234", "title": "Velikonoční vigilie", "text": "Velikonoční vigilie\n\nVelikonoční vigilie je v liturgickém kalendáři noc z Bílé soboty na neděli Zmrtvýchvstání Páně, \"noc nocí\" – noc, kdy vstal z mrtvých Ježíš Kristus.\n\nV katolické církvi je velikonoční vigilie samostatnou liturgií připomínající a zpřítomňující Kristovo zmrtvýchvstání.\n\nStruktura bohoslužby:\n\n\nBohoslužba začíná po západu slunce mimo kostel svěcením velikonočního ohně. Od něj se rozsvítí velikonoční svíce (Paškál), a je knězem nebo jáhnem nesena v průvodu do ztemnělého kostela. Věřící si od ní zapalují vlastní svíce. Kristovo světlo přemáhá temnotu hříchu a smrti. Po příchodu do kostela zazní na adresu této svíce velikonoční chvalozpěv tzv. Exsultet, který tvoří vrchol zahájení bohoslužby.\n\nBohoslužba slova je tvořena devíti biblickými úryvky: sedm je ze Starého zákona; nejdůležitějším z nich vypráví o přechodu Izraele Rudým mořem při vysvobození z egyptského otroctví . Jednotlivá čtení jsou od sebe oddělena zpívanými žalmy. Při Gloria se znovu rozezní zvony a následuje čtení z Nového zákona (List Římanům) a zazní velikonoční zpěv Aleluja (v Česku se pro tento účel často používá píseň Aleluja! Živ buď nad smrtí slavný vítěz). Bohoslužba vrcholí četbou evangelia o Ježíšově zmrtvýchvstání.\n\nPo homilii následuje křestní bohoslužba. Nejprve se světí křestní voda. Katechumeni, kteří se připravili na křest, jsou o této noci pokřtěni a biřmováni (a jsou oblečeni do bílého roucha), a věřící, kteří se během postní doby na Velikonoce připravili, obnovují svoje křestní závazky. Svěcenou vodou se po Veliké noci opět plní kropenky v kostelích.\n\nZávěr a vrchol velikonoční vigilie tvoří slavení eucharistie.\n\nV evangelických církvích je velikonoční bohoslužba rozdělena podobně jako bohoslužba katolická. Pravoslavná bohoslužba mnohem více než liturgie západní staví o velikonoční noci na modlitbě hodin.\n"}
{"id": "14246", "url": "https://cs.wikipedia.org/wiki?curid=14246", "title": "Osvobozené divadlo", "text": "Osvobozené divadlo\n\nOsvobozené divadlo byla pražská avantgardní divadelní scéna založená jako divadelní sekce Devětsilu v závěru roku 1925 a oficiálně vystupující od února roku 1926.\n\nPočátky souboru, který působil v začátcích Osvobozeného divadla sahají až do roku 1923, kdy student filosofické fakulty Jiří Frejka se svými přáteli, studenty dramatického oddělení Pražské konzervatoře a elévy Národního divadla (k nimž patřili nebo v letech 1923–1925 postupně přibyli mj. Jarmila Horáková, Miloš Nedbal, Miloslav Jareš, Míra Holzbachová, Václav Trégl, Iša Krejčí, František Vnouček, Světla Svozilová, Stanislav Neumann, Vlasta Petrovičová, Bedřich a Otto Rádlové, František Salzer, Nina Bártů, architekt Antonín Heythum a další) vytvořil \"Volné sdružení posluchačů dramatické konzervatoře pražské, hrající s laskavým svolením rektorátu\", resp. žižkovskou \"Zkušební scénu\". Dne 15. května 1923 uvedl soubor v režii Jiřího Frejky v pražské Měšťanské besedě jeho vlastní hru \"Kithairon\", označenou jako \"pseudokomedii\" a inspirovanou Apollinairem.\n\nJeho počátečním cílem byla kritika společnosti, divadlo bylo silně levicově orientováno, rozděleno na vůdce a personál. Jeho uměleckými vůdci byli Jiří Frejka, Jindřich Honzl, Emil František Burian. Tato divadelní scéna byla poměrně silně ovlivněna dadaismem, futurismem a později i poetismem. Programově se především chtěla lišit od naturalistického pojetí divadelní práce, jak ho prezentovala velká \"kamenná\" divadla. Kladl se důraz na fantazii herců i diváků, na překonání odstupu mezi jevištěm a hledištěm. Název Osvobozené divadlo mu dal v říjnu roku 1925 Jiří Frejka, podle německého překladu knihy ruského režiséra Alexandra Tairova \"Das entfesselte Theater\" (vyd. 1923, Potsdam, Gustav Kiepenheuer Verlag), tj. Odpoutané divadlo či Nespoutané, (odpoutané od strnulého dramatického umění). Knihu Frejka znal a obdivoval. Popud k tomuto pojmenování získal Frejka zřejmě od Karla Teiga, významného člena Devětsilu.\n\nV tomto divadle byla uváděna díla G. Apollinaira, A. Jarryho, J. Cocteaua, André Bretona, F. T. Marinettiho a V. Nezvala. Dále se prosadilo moderní pojetí scény tj. velký důraz na světla, na scéně tančily skupiny dívek, cílem bylo „vtáhnout“ diváka do děje, čímž se dostával do kontaktu s hercem.\n\nPod jménem \"Osvobozené divadlo\" vystoupil kolektiv poprvé dne 17. října 1925 v Bratislavě a současně tentýž den druhá část souboru v Teplicích-Šanově. V Bratislavě vystoupení zahrnovalo přednášku, recitaci, hudbu a tanec od autorů Wolkera, Seiferta, Kalisty a Nezvala. Vystoupili Frejka, Holzbachová a Čtvrtečková. V Teplicích předvedla část souboru Langerovu \"Periferii\" v režii bratří Rádlů, za herecké spolupráce Vnoučka, Svozilové, Skrbkové a dalších.\n\nOficiálně však divadlo začalo hrát (jako sekce S. M. K. Devětsilu) až 8. února 1926, kdy byla uvedena v sále Na Slupi obnovená premiéra Moliérovy hry \"Georges Dandin\", přejmenovaná na \"Cirkus Dandin\" – tato hra zůstala kritikou nepochopena a pravděpodobně i proto zůstával počet diváků velmi nízký. Toto první představení proběhlo v režii Jiřího Frejky. Konstruktivistické představení s herci pod vlivem Mejercholda. Další repertoár: Ribemont – Dessaignese, francouzský surrealista, hra \"Němý kanár\". Polodadaistické šílené představení. Od března 1927 začal v divadle režírovat i Jindřich Honzl.\n\nPočátkem roku 1927 se divadlo přestěhovalo na Malou Stranu, do Umělecké besedy. Zde poprvé vystoupili Jan Werich (1905–1980) a Jiří Voskovec (1905–1981) se svou hrou \"Vest pocket revue\" (tj. „revue z kapsičky u vesty“). Téhož roku (26. února 1927) zde se svými klavírními improvizacemi vystoupil i Jaroslav Ježek (1906–1942). Ježkovi publikum vybralo náhodně několik slov a on během představení (tzn. během přibližně jedné hodiny) složil text i melodii k nové písničce s použitím daných slov.\nV březnu roku 1927 po interních sporech Jindřicha Honzla s Jiřím Frejkou a E. F. Burianem si Frejka a Burian založili novou scénu – divadlo Dada a odstěhovali se do Umělecké besedy. S Frejkou a Burianem odešla část souboru, mj. Lola Skrbková, bratři Trojanové a Hugo Slípka. Honzl zůstal se zbytkem souboru Na Slupi, jako dramaturg se ve spolupráci s ním začal prosazovat Vítězslav Nezval. Ještě v témže roce si však soubory své působiště znovu vyměnily. Důvodem sporu Honzla s Frejkou byla podle pozdější interpretace J. Voskovce otázka, zda se má divadlo politicky angažovat, což byl Honzlův záměr, zatímco mladý Frejka se chtěl soustředit na estetické cíle a nechat divadlo apolitické. Svou roli ovšem sehrálo i názorové tříbení uvnitř celé české kulturní avantgardy, její ovlivněnost francouzskými a sovětskými vzory, i postupné nalézání vlastních originálních nápadů.\n\nPoslední představení původního Osvobozeného divadla byly \"Prsy Thiresiovy\", autor Guillaume Apollinaire (1880–1918), překlad Jaroslav Seifert. Hrdinka Tereza usiluje o rovnoprávnost, odmítá rodit, zbavuje se prsů. V tomto představení poprvé vystupoval Jiří Voskovec. Jindřich Honzl jeho angažmá komentoval: \"Koukej tady máš příležitost odvděčit se Devětsilu za to svinstvo, co jsi dělal a proč jsi byl z něj vyloučen a polepšit si reputaci...\" Voskovec byl z Devětsilu vyloučen za účinkování ve filmech Pohádka máje, kde hrál Ríšu, Paní Katynka z Vaječného trhu, Ve spárech upíra... Voskovec odpověděl: \"Jdi do prdele o to mně nejde. Ale třeba bych si rád zahrál.\"\n\nOd této doby bylo divadlo úzce spjato s autorskou dvojicí Jiří Voskovec a Jan Werich (V+W), ke kterým se záhy přidal i Jaroslav Ježek, který k divadelním hrám skládal swingovou a jazzovou hudbu na texty V + W.\n\nVoskovec s Werichem se znali jako spolužáci již z pražského gymnázia, ale jejich tvůrčí spolupráce započala až v redakci týdeníku \"Přerod\", který vedl Hubert Ripka, pozdější ministr v exilových a poválečných vládách. Jednalo se o legionářský týdeník. Voskovcův otec Vilém Wachsmann (během války, aby uchránil rodinu se přejmenoval na Vaksman, později si jméno legalizoval) byl ruský legionář a kapelník, založil vojenskou hudební školu, několik absolventů poté účinkovalo v Osvobozeném divadle. Voskovec, Werich a Vladimír Muller vedli v \"Přerodu\" kulturní rubriku, Werich byl filmový referent, jelikož byl \"odborníkem\" na detektivní žánr. V tomto uskupení vyšlo 7 čísel. Poté byli propuštěni.\nDalší výraznou osobností Osvobozeného divadla se stal režisér Jindřich Honzl (1894–1956), který od března 1927 režíroval všechny hry Osvobozeného divadla, zároveň působil jako teoretik avantgardního divadla, později odešel do Brna.\n\nPrvní hra \"Vest pocket revue\" vznikla pro Voskovcovy spolužáky a profesory z francouzských lyceí. J. Voskovec absolvoval lycée Carnot a spolužákem mu byl např. filozof Václav Černý. Voskovec během studia vynikal ve filozofii převážně v analýze. Hra byla uvedena na mikulášské zábavě, objevily se zde masky, cirkusové prvky, Voskovec byl ovlivněn trojicí klaunů rodinného tria Fratellini z cirkusu Medrano, které bylo miláčkem pařížských intelektuálů a také avantgardním divadlem Vieux-colombier v Paříži používající prvky japonského divadla Noh. Jiří Voskovec jako student tato divadla navštěvoval s přítelem malířem Josefem Šímou, velmi jej ovlivnila hra Carosse du saint Sacrament, \"Kočár nejsvětější svátosti\", autor Charles Vildrac a \"Loď Tenacity\" (\"Le Paquebot Tenacity\"). Dalším zdrojem inspirace byli: Charlie Chaplin, Stan Laurel a Oliver Hardy či komik Maurice Chevalier. Jan Werich psal v té době povídky s detektivní zápletkou ovlivněné G. K. Chestertonem, jedna z nich tvořila fabuli \"Vestpoketky\".\nČtveřice Honzl, Ježek, Voskovec a Werich postupně ovládla Osvobozené divadlo. Jejich hry až do roku 1932 byly spíše zábavné, satira nebyla jejich programem a objevovala se spíše v narážkách na tehdejší společenské poměry u nás i ve světě. Vystupovali v maskách vyrobených po vzoru poetického Françoise Fratelliniho (Voskovcova maska) a divokého Alberta Fratelliniho (maska Jana Wericha). Také je silně ovlivnil Charlie Chaplin. Jelikož ale nebyli tak pohybově zdatní jako opravdoví klauni, herci či artisti, ani jeden neměl hereckou či v té době cirkusovou průpravu, rozhodli se být intelektuální slovní klauni a to, co klaun provádí na jevišti tělem budou provádět oni mluvou. Jejich masky připravil Vladimír Müller, který hrál v prvních představeních fotografa Josseka. V hrách se objevovala kritika mladé Československé republiky, politiků \"agrárníků\", nezaměstnanosti. Především však marný boj proti lidské blbosti a oslava imaginace a poetismu podle programu Devětsilu. Hry byly promyšleny a dlouho připravovány, byly to slovní bitvy mezi Werichem a Voskovcem. Psaní často zabíralo až dvacet hodin práce. Balada z hadrů vznikla za deset dní. Jejich program byl obohacen i improvizací podle reakcí publika. \n\nV tomto období využívali především historické náměty a exotická prostředí, ta pak převáděli do místních poměrů (\"Sever proti jihu\", \"Golem\", \"Nebe na zemi\", \"Ostrov Dynamit\", \"Fata morgana\", \"Smoking revue\" a \"Premiéra Skafandr\" – tato hra byla neúspěšná).\n\nV Umělecké besedě: \"Gorila ex machina\", variace na detektivky \"Kostky jsou vrženy\". \"Král Ubu\" Alfréda Jarryho také v roce 1928. V roce 1929 v představení \"Premiéra Skafandr\" začal s V+W spolupracovat třetí podstatný hudební tvůrce, hudební skladatel Jaroslav Ježek.\n\nV této době V+W zavedli tzv. forbíny z německého \"Vorbühne\" (předscéna), tj. improvizované dialogy na předscéně, které reagovaly na aktuální politické a kulturní události. Tyto dialogy byly pokaždé jiné, nepřipravované. Původně vznikly díky poruše kulis při jednom z představení – V+W chtěli na dobu nutnou pro opravu zabavit diváky. Forbíny pak po válce dělal Werich i s Miroslavem Horníčkem v divadle ABC.\n\nRoku 1930 se divadlo přestěhovalo do komfortního divadelního sálu paláce U Nováků (dnes sídlo divadla ABC). Zde byly uvedeny hry \"Líčení se odročuje\" a \"Fata morgana\" (1929). Se souborem vystupoval komik Ferenc Futurista, který měl svou vlastní show, kde převážně předělával kabarety z francouzského divadelního světa a upravoval je do českého \"pivního\" prostředí. V souboru byl důležitý též choreograf Joe Jenčík se svými girls, což byl dívčí taneční a baletní soubor. Architektem se stal František Zelenka, o kterém se Voskovec vyjadřoval, že byl silně přeceňován, se svou programově naivistickou výpravou, kupříkladu lokomotiva, která se postupně zvětšuje atd. Divadlo prosperovalo navzdory začínající hospodářské krizi. V roce 1930 měla premiéru nesmírně úspěšná hra \"Ostrov Dynamit\", ze které pochází píseň \"Tmavomodrý svět\". Další hry: \"Sever proti jihu\", \"Don Juan & comp.\" a \"Golem\". V letech 1931 až 1932 vznikly filmy \"Pudr a Benzín\", \"Peníze nebo život\". Oba režíroval Jindřich Honzl.\n\nV roce 1932 zahajovala sezonu historická hra \"Robin zbojník\" o lidovém hrdinovi Robinu Hoodovi. Podklady Voskovec často nalézal v knize, kterou napsal František Chudoba \"Pod listnatým stromem\", úvahy o anglickém písemnictví. Tato kniha svým vysokým uměleckým stylem, archaickým lehce patetickým jazykem působí sama o sobě velmi absurdně až komicky. Hra byla první pohádkou poetického dua, objevily se zde písně \"Proč nemohu spát\" a \"Nashledanou v lepších časech\".\n\nPo těchto hrách přišla roku 1932 první vyloženě politická hra \"Caesar\", ve které autoři upozornili na nebezpečí fašismu a na krizi formálního parlamentarismu. Výrazně přitvrdili i v kritice společnosti, po této hře začalo být toto divadlo považováno za politické. Dělali si legraci ze Společnosti národů, Edvard Beneš chtěl aby hra byla zakázána, protože je nedemokratická, později mu to rozmluvil Hubert Ripka. Voskovec o ní mluví jako o daumierovské karikatuře. Další hra \"Osel a stín\" (1933) se nejen hlásila k politické satiře (hra byla silně protinacistická), ale zároveň se posunula ještě více doleva a lze říci, že V+W začali přímo propagovat myšlenky jednotné fronty v pojetí socialisticky orientovaných politických sil. Odehrávala se v řecké Abdeře, jakémsi antickém Kocourkově.\nV roce 1933 jedno představení Osvobozeného divadla (hry \"Svět za mřížemi\") také navštívil Tomáš G. Masaryk, když odmítli V+W přijet hrát jen pro jednoho diváka do Lán či na Hrad. Prezidentská kancelář tehdy jen požadovala, aby se nedělala z návštěvy prezidenta reklama a byla připravena lóže. Diváci při jeho příchodu povstali a doprovodili prezidenta na připravené místo potleskem. Masaryk komentoval představení: \"Hoši jsou talentovaní a ten Voskovec je vzdělán.\" Slíbil, že přijde opět, což už vzhledem k jeho zdravotnímu stavu nebylo později možné.\n\n13. října 1933 měla premiéru hra \"Osel a stín\", která měla velké problémy s cenzurou, kritika nacismu tu byla již přímá, osel promlouvá k Abdéřanům autentickým hlasem vůdce. Hra je věnována doktoru Schoenbaumovi, který dvojici seznámil s příběhem o zaplacení oslova stínu ze spisu Dějiny Abderistů. Autorem spisu byl Kristof Martin Viland. Uvedení hry \"Osel a stín\" vedlo k protestům ze strany nacistického Německa pro urážku hlavy státu. V+W používali v promluvách osla hlas Adolfa Hitlera, hajlování atd. Představení navštívil také tehdejší ministr zahraničních věcí Edvard Beneš a hra se mu líbila. \"Budeme trvat na naší konstituci a na svobodě projevu\", pronesl. Požádal jen, aby se snad nepoužíval autentický hlas představitele jiného státu. V+W změnili tedy jméno postavy z Hitlera na Kohosi a odstranili autentický hlas v promluvě osla. Především německá mládež hru narušovala, byla však vyvedena policií. Později se objevily i náznaky přípravy fyzického útoku na V+W. Hra způsobila jejich definitivní zápis na černou listinu u českých fašistů a německých nacistů.\n\nPoté přišla hra \"Slaměný klobouk\" situována do Paříže roku 1900 se secesním valčíkem: \"Báječná je Paříž\". Text původní frašky Eugena Labiche přeložila Voskovcova matka. Hra nebyla tehdejší generací příliš oceněna, obsahuje totiž nostalgii a poezii roku 1900 což nebylo ve třicátých letech příliš zajímavé téma.\n\nV roce 1934 režíroval Mac Frič společně V+W film \"Hej rup!\".\n\nSezónu 1934 zahajovala hra Kat a blázen, někdy se tato sezóna označuje jako \"Bojovná sezóna\". Hra \"Kat a blázen\" se odehrávala ve fiktivní zemi, která se nazývala Mexiko. Určení hry znělo: \"Děje se v Mexiku, mimo čas a prostor\". Na hru přišly protesty od mexického velvyslance, ale jelikož ve hře nebyly použity žádné vlajky ani symboly mexického státu, proto byly tyto protesty zamítnuty. Jednalo se o silně politickou hru s protinacistickým obsahem. V+W si v ní poprvé tykali, protože jejich postavy Radůzo a Mahuleno žijí spolu dlouho na ostrově. J.Voskovec tykání vysvětluje: \"...žijí na tom ostrově taková léta, to je přece blbost, aby si vykali.\" Ve hře je také narážka na novináře Engelmullera z pravicového listu Národní politika, který psal, že duo mluví oplzle a baví se jen o výkalech. Voskovec odmítá Werichovy provokace, aby řekl na pódiu slovo \"hovno\": \"Já to řeknu a co bude psát Engelmuller.\" Hra byla narušována pravicovou mládeží, kterou platil poslanec František Hodáč. Poté následovaly hry jako \"Vždy s úsměvem\" a \"Panoptikum\". Po různých protestech, demonstracích a útocích v tisku se V+W rozhodli odpočinout, divadlo uzavřít a uchýlit se k filmové práci.\n\nDošlo tedy opět ke sblížení s filmovým magnátem Milošem Havlem. Navrhli mu zfilmovat starší hru \"Golem\". Osvobozené divadlo bylo tedy dobrovolně dvojicí uzavřeno, uzavření divadla bylo uváděno jako projev cenzury či tvůrčí únavy V+W objížděli po celé léto československou republiku, aby sehnali dostatek finančních prostředků. Poslední představení odehrané U Nováků bylo \"Panoptikum\". Voskovec situaci líčí ve Schonbergově rozhovoru: \"Lidé brečeli, mávali, tahali nás za ruce. Hysterie. Atmosféra téměř pohřební.\" Film \"Golem\" měl být nakonec realizován francouzským režisérem Duvivierem, na zásah Miloše Havla, který jej oslovil během pobytu v Paříži. Duvivier převzal text, povídku i treatment ale V+W ve filmu nakonec neúčinkovali, jsou uvedeni pouze jako spoluautoři. Film byl přesto úspěšný.\n\nPo krachu u filmu přišla další neradostná zpráva, jelikož scéna U Nováků ve Vodičkově ulici byla obsazena operetou, nebylo možné obnovit Osvobozené divadlo. Bylo jim nabídnuto účinkování v Národním divadle, s nabídkou přišel Stanislav Lom, kde mělo duo V+W zpracovat Komenského Labyrint světa a vystupovat jako postavy Všudybyl a Mámení. Po zveřejnění této informace přišly útoky z pravicového nacionalistického tisku, že by národní scéna neměla hostit tyto dva věčné studenty, kterým nic není svaté. Plánované angažmá tedy bylo zrušeno. Hra Labyrint světa a ráj srdce se tedy neuskutečnila. V roce 1935 Jan Werich s Jaroslavem Ježkem, Jindřichem Honzlem a Františkem Zelenkou odlétli do Moskvy na III. festival moskevských divadel. Vízum bylo Voskovcovi zamítnuto, jelikož jeho otec byl v ruských legiích. Jaroslav Ježek byl nadšen z některých tamních divadel, ale z celkové situace v sovětském Rusku měl smíšené pocity. Do Moskvy byli pozvání i další čeští divadelníci a div. kritici, např. Julius Fučík, režiséři Karel Dostal a František Salzer, herečka Jiřina Štěpničková.\n\nNutnost finanční i tvůrčí, také publikum se dožadovalo návratu své oblíbené dvojice, nutila obnovit již mnohem úspornější verzi Osvobozeného divadla. Přejmenovalo se na Spoutané divadlo a mělo jen několik protagonistů z dřívějšího souboru. V+W si pronajali malý sál s malým jevištěm „za rohem“ v malinkém divadle, které se nazývalo divadlo Rokoko na Václavském náměstí (nedaleko od Paláce U Nováků). Zahajovalo se hrou \"Balada z hadrů\". Úvod hry byl paralelou Gorkého hry \"Na dně\". Hra vypráví příběh Françoise Villona, celá je sestavena z dialogů, tercet. Jindřich Honzl se ujal režie, která byla velmi úsporná a Voskovec ji označil za jeho nejlepší, kterou kdy pro Osvobozené divadlo udělal. V tomto období napsali V+W své nejlepší hry (\"Balada z hadrů\", \"Rub a líc\", \"Těžká Barbora\").\n\nOpereta, která měla pronajatý sál U Nováků zkrachovala, proto se v roce 1936 Spoutané divadlo mohlo vrátit do paláce U Nováků a tím i k původnímu názvu Osvobozené divadlo. Jejich protinacistické směřování bylo vyhlášeno i na mezinárodní divadelní scéně.\n\nV roce 1937 vznikl film \"Svět patří nám\" v režii Mace Friče.\n\nNa podzim 1938 chystalo Osvobozené divadlo premiéru apolitické komedie \"Hlava proti Mihuli\". Premiéra hry měla být 10. listopadu 1938, ale v předvečer premiéry byla Osvobozenému divadlu výnosem Zemského úřadu odňata divadelní koncese, což znamenalo jeho konec. Pravděpodobným jedním z důvodů odnětí koncese byl německý nátlak.\n\nVoskovec pro své původní jméno Wachsmann byl označován německým bulvárem za Žida. V lednu 1939 hlavní protagonisté odcestovali do Francie, kde Werich poprvé a Voskovec naposledy navštívili představení komického tria Fratellini. Jan Werich svými výbuchy smíchu způsobil v divadle menší senzaci, později odcestovali do USA.\n\nPoslední hra dua V+W v Praze byla \"Pěst na oko\" s plakátem s koláží, na které je Michelangelův David vyzbrojen plynovou maskou.\n\nPo druhé světové válce (1946) se Jan Werich a Jiří Voskovec (Jaroslav Ježek zemřel roku 1942 v USA) pokusili obnovit Osvobozené divadlo (hra \"Divotvorný hrnec\"), ale společenské poměry nebyly politické satiře příliš nakloněny, navíc se společnost posunula doleva a pokud by chtěli pokračovat v nastalém trendu, museli by kritizovat to, za co v předchozích letech bojovali.\n\nWerich se vrátil již v roce 1945 záhy po osvobození. Spekuluje se, že jej k návratu povolal sám ministr Václav Kopecký. Voskovec zůstal v USA až do roku 1946. Voskovec se sám k situaci Československu nevyjadřoval nijak pochvalně, všude byla cítit kolaborace s fašisty a nacisty.\n\nNavíc se již počátkem tohoto období objevily rozpory mezi oběma autory o dalším směřování divadla, což se samozřejmě podepsalo na jejich dialozích. Po emigraci Jiřího Voskovce Osvobozené divadlo zaniklo úplně.\n\nVoskovec také jako syn ruského legionáře nedostal ve třicátých letech vízum do Sovětského svazu, kam odcestoval pouze Werich s Ježkem. I tyto obavy mohly sehrát po roce 1948 určitou rozhodující roli. Voskovec odcestoval do Paříže, kde pracoval pro organizaci Unesco. V roce 1950 do USA. Paradoxem však zůstává fakt, že Werich se stal po roce 1948 ředitelem Divadla ABC, zatímco Voskovec byl v New Yorku uvězněn na ostrově Ellis Island pro podezření z komunismu. Ve vězení strávil 11 měsíců. Jednalo se o takzvanou hysterii mccarthismu. Z vězení se zachoval Voskovcův dopis adresovaný Ferdinandu Peroutkovi, ve kterém se na něj Voskovec obrací s prosbou o pomoc v nezáviděníhodné situaci.\n\nJan Werich navázal na tradici Osvobozeného divadla v duu s Miroslavem Horníčkem, později i dvojfilmem \"Císařův pekař a pekařův císař\" navázal na starší hru \"Golem\" Osvobozeného divadla. Některé texty V+W doplnil vlastními úpravami závěr hry \"Caesar\" a doplnil i sloku k písni \"David a Goliáš\" s antinukleární tematikou.\n\nSpolupráce dvojice V+W již nemohla být realizována jinak než jen korespondencí, kterou posílal Voskovec na Werichovu pražskou či italskou nebo rakouskou adresu, dopisy se obsahově velmi liší, ty pražské jsou jen v náznacích, italské kriticky zcela otevřené. Jan Werich po přečtení dopisy poté odesílal zpátky Voskovcovi, který je archivoval. Celou korespondenci postupně vydalo Nakladatelství Akropolis ve třech svazcích v letech 2007 a 2008. Jiří Voskovec se věnoval v USA divadlu a filmu, méně již politické kritice a své velké lásce literatuře, která byla jeho hlavní ambicí. Naopak Jan Werich se věnoval více psaní a převážně v roce 1968 i politické kritice. Werich a Voskovec se naposledy setkali v roce 1974 ve Vídni.\n\nZajímavé byly prostředky, kterými V+W dosáhli celonárodní obliby a popularity. Vydávali dva žurnály, \"Vest Pocket Revue\" a \"Lokální patriot\". \"Lokální patriot\" byl spíše rozšířeným programem divadla. Vycházely gramofonové desky s dialogy kupř. v roce 1934 u Ultraphonu vyšlo \"Kam asi svět míří?\" \"Slaměný klobouk\" atd., rozhlasová vystoupení a zájezdy po Československu, filmy.\n\nZ architektů a výtvarníků působili v Osvobozeném divadle: František Zelenka, Alois Wachsman a Bedřich Feuerstein, poslední scénu vytvořil Jiří Trnka.\n\nZ hudebníků začínali v Osvobozeném divadle Robert Brock či Karel Ančerl, který se však ke svému působení v divadle příliš nehlásil.\n\nZ herců to byli Jindřich Plachta, Bohuš Záhorský či František Filipovský.\n\nV  dubnu 1933 navštívil Osvobozené divadlo prezident republiky T. G. Masaryk, který se přišel podívat na revue \"Svět za mřížemi\". Z návštěvy se dochovalo několik fotografií. Avantgardní ruský režisér Vsevolod Emiljevič Mejerchold, zavítavší do Osvobozeného divadla v roce 1936 na \"Nebe na zemi\" nazval dvojici V+W jako znovuoživení komedie dell'arte. V divadle působil i zuřivý reportér Egon Ervín Kisch ve hře \"Rub a líc\" na jaře 1937. Podle fotografií ze hry \"Osel a stín\" namaloval obraz Jan Zrzavý. Ruský lingvista Roman Jakobson sepsal krátký jazykovědný rozbor několika rozhovorů dvojice Voskovec a Werich (vydáno v JAKOBSON, Roman Osipovič: Poetická funkce).\n\nNa činnost Osvobozeného divadla navázalo na přelomu 50. a 60. let Divadlo Na zábradlí, divadlo Semafor (obě založená mj. Jiřím Suchým) a další divadla malých forem, kterých v 60. letech vzniklo v Československu velké množství.\n\nTímto divadlem prošla řada osobností:\n \n\n\n"}
{"id": "14271", "url": "https://cs.wikipedia.org/wiki?curid=14271", "title": "Velikonoční oktáv", "text": "Velikonoční oktáv\n\nVelikonoční oktáv je týden liturgického roku, který začíná nedělí Zmrtvýchvstání Páně a končí na Bílou neděli, tj. 2. neděli velikonoční (o 7 dní později, včetně Velikonoční neděle celkem 8 dní, proto \"oktáv\"). V křesťanství jsou Velikonoce coby slavnost Kristova vítězství nad smrtí největším svátkem, a proto samotný den slavnosti je jakoby prodloužen do osmi dní, kdy si věřící má uvědomit velikost a význam Kristova vzkříšení pro svůj život.\n\nV dějinách církve probíhaly v tomto týdnu katecheze neofytů, kteří nosívali po celý týden bílé roucho na znamení toho, „že oblékli Krista“. Oktáv je charakterizován radostí z vykoupení člověka Pánem Ježíšem Kristem, který v člověku působí skrze křest, ostatní svátosti a dalšími způsoby.\n\nKaždý den velikonočního oktávu má v liturgii vlastní mešní formulář. V bohoslužbě slova se čtou Skutky apoštolů a evangelia o Kristově vzkříšení a odpovědi učedníků na tuto událost. V dnešní době je běžné, že se slavnost velikonočního oktávu odráží pouze v druhém z těchto dní, totiž ve Velikonočním pondělí, které je dnem pracovního klidu a kdy se též dopoledne slaví slavnostní liturgie.\n"}
{"id": "14272", "url": "https://cs.wikipedia.org/wiki?curid=14272", "title": "Velikonoční pondělí", "text": "Velikonoční pondělí\n\nVelikonoční pondělí (liturgicky Pondělí v oktávu velikonočním, někdy též \"Červené pondělí\") je dnem, který následuje po neděli Zmrtvýchvstání Páně. V českém prostředí je spojeno s nejrůznějšími tradicemi a zvyklostmi, které lze zařadit k \"přechodovým rituálům\" končící zimy a nastávajícího jara. Tato nekřesťanská praxe byla v průběhu dějin v různých kulturách teologizována a zasazena do křesťanského rámce.\n\nCírkevní oslava Velikonoc má zcela jiný rámec, jímž je Kristovo vítězství nad smrtí (tj. vzkříšení) – základní bod celého křesťanství. Velikonoční pondělí je v pořadí druhým dnem velikonočního oktávu (osmidení), kdy křesťané prožívají velikonoční radost ze svého vykoupení. Z liturgického hlediska je pondělí rovnocenné následujícím dnům oktávu, ale historicky došlo k tomu, že pouze pondělí zůstalo dnem pracovního klidu, který je dokonce ustanovený českým Zákonem o prodejní době v maloobchodě a velkoobchodě, ve kterém je napsáno, že obchody s rozlohou nad 200 m² musí mít na Velikonoční pondělí zavřeno. Je to jediný den z celých velikonočních svátků, který je takto v zákoně ustanoven. V minulosti bývalo zvykem, že po významných svátcích následoval jakýsi volný den (odtud např. Pondělí svatodušní či svátek svatého Štěpána). Tyto volné dny po svátcích doprovázely různé lidové zvyky, které byly součástí běžného života.\n\nV českých zemích i na Slovensku je zvykem chodit s pomlázkou. Pomlázka je z několika, většinou 6–12, nejčastěji vrbových proutků pletený šlehací nástroj, se kterým chlapci chodí na koledu a mrskají děvčata z okolí. Šlehání přes hýždě doprovází odříkávání různých koledních říkanek. Velikonoční mrskání děvčat jim má předat část jarní svěžesti vrbového proutí (Mrskut a mrskání jsou názvy zažité především na Moravě, kde má zvyk velmi silnou tradici. V jiných regionech je možné se setkat s odlišnými výrazy pro totéž, např. šupání, vyšupat). Velikonoční koleda je spojena s odměnou pro koledníky. Tradičně to jsou především malovaná vajíčka neboli kraslice. Velikonoční koledování nabírá krajově rozličných podob. O pomlázce se zmiňuje již pražský kazatel 14. století Konrád Waldhauser.\n\n\n"}
{"id": "14277", "url": "https://cs.wikipedia.org/wiki?curid=14277", "title": "Slavnost Zmrtvýchvstání Páně", "text": "Slavnost Zmrtvýchvstání Páně\n\nSlavnost Zmrtvýchvstání Páně (též Velikonoční neděle nebo Boží hod velikonoční) je největší slavností křesťanského církevního roku, při níž se slaví Kristovo zmrtvýchvstání a vítězství nad smrtí (a vykoupení celého lidstva).\n\nNeděli Zmrtvýchvstání předchází Velikonoční vigilie, bohoslužba noci (Vzkříšení v sobotu večer), v níž byl Ježíš vzkříšen. Oslava Velikonoc bezprostředně trvá po celý velikonoční oktáv, avšak velikonoční doba jako taková končí až 50. dne, slavností Seslání Ducha svatého (Letnice).\n\nPrvní nikajský koncil (325) rozhodl, že křesťané budou slavit Velikonoce neděli po prvním jarním úplňku a zároveň že se toto datum nemá krýt s židovskou slavností Pesachu.\n\n"}
{"id": "14280", "url": "https://cs.wikipedia.org/wiki?curid=14280", "title": "Čertova stěna-Luč", "text": "Čertova stěna-Luč\n\nČertova stěna-Luč je národní přírodní rezervace o rozloze 140 ha nacházející se podél úseku řeky Vltavy mezi Loučovicemi a Vyšším Brodem. Vznikla v roce 1992 sloučením státních přírodních rezervací Čertova stěna (založena 1956 na pravém břehu řeky, rozloha 10 ha) a Luč (založena 1934 na levém břehu řeky, rozloha 95 ha). Rezervace byla roku 2005 rozšířena v oblasti pravého břehu a byl do ní také zařazen tok Vltavy mezi vlastním kamenným mořem a Loučovicemi.\n\nChráněné území zabírá kaňonovité údolí Vltavy včetně nezpevněných suťovitých stěn periglaciálního původu a říčního koryta nazývaného v tomto úseku „Čertovy proudy“. Řečiště je charakteristické nakupením obrovského množství balvanů. Většinu skalního podkladu tvoří žula, konkrétně dvojslídný granit eisgarnského typu až adamellit.\n\nVe vrcholových partiích Luče a Čertovy stěny se nacházejí mohutné skalní útvary (mrazové sruby, skalní hradby a izolované skály – tory). Nejznámější je vrcholová skalní hradba Čertovy stěny s mohutným balvanem zvaným „Ďáblova kazatelna“, o kus dále se nachází vrch Strašidelník pokrytý dosud stojícími mrtvými kmeny stromů, které padly za oběť požáru v roce 1988. Oba tyto impozantní útvary se tyčí nad řekou a poskytují turistům neuvěřitelně působivý pohled dolů i na skalní útvary Luče na protější stěně údolí. Velká část obou svahů je tvořena kamenným mořem.\n\nV kamenném moři jsou balvany nepokryté zeminou a obrostlé pouze reliktními mechy a lišejníky. V okrajových částech roste reliktní suťový bor tvořený borovicí lesní a břízou bradavičnatou, jehož podrost osazují hlavně nenáročné acidofilní druhy jako vřes, borůvka a brusinka s výraznou spoluúčastí mechového patra.\n\nPoblíž řeky se nachází stanoviště s výskytem kriticky ohrožených rostlin – cídivky zimní a růže převislé. Dále se zde vyskytují ohrožené druhy vřesovec pleťový, vlochyně obecná, dub zimní (jeden z nejvýše položených přirozených výskytů v ČR), terčovka prstencová (vzácný lišejník, který byl v ČR nalezen jen zde), užovka hladká, ještěrka živorodá a další.\n\nVrchol Čertovy stěny je přístupný od parkoviště u silnice spojující Vyšší Brod a Loučovice (vstup dále do kamenného moře je zakázán), rezervací dále prochází dvě turistické značky, cyklostezka a železniční trať Rybník – Lipno nad Vltavou (poblíž rezervace je zastávka Čertova stěna). Při vybudování cyklostezky v roce 1999 se řešil spor, jak zabránit vjezdu cyklistů do vnitřních, cennějších částí rezervace, přičemž nakonec bylo rozhodnuto vystavět v místě odbočení cyklostezky masivní dřevěný plot zapuštěný do země betonovými sloupky, což vyvolává v návštěvnících i místních obyvatelích smíšené reakce (plot byl vystavěn napříč pralesovitou částí rezervace, kde jsou vyloučené zásahy člověka).\n\nZe skalky poblíž vrcholu Luče (933 m, přístupný po modré značce z Loučovic) je nádherný výhled na celé přilehlé vltavské údolí, Čertovu stěnu a také na část Lipna.\n\nPodle legend byl vrch Strašidelník pohanským posvátným místem, kde Slované uctívali Svatoroha.\n\nDalší legenda se váže ke vzniku tzv. Čertových proudů, které údajně vznikly tak, že čert chtěl zničit nově zbudovaný Vyšebrodský klášter: hodlal na místě zhotovit hráz a pak klášter spláchnout. Nestihl to však provést během jedné noci a se svítáním jeho čas vypršel, zbylo po něm však jeho nedokončené dílo. V korytě řeky se pak nachází jeden obzvláště velký balvan s dolíkem, který má být otiskem ďáblova palce.\n\nTato pověst inspirovala v roce 1882 Bedřicha Smetanu ke složení opery \"Čertova stěna\".\n\nJako Čertovy proudy (též Čertovy schody či Čertovy kameny) bylo původně nazýváno řečiště Vltavy od Lipna až po Vyšší Brod. Úsek zahrnutý do rezervace (asi 800 metrů) představuje nejnebezpečnější část Čertových proudů plný obrovského množství až několikatunových balvanů, v nichž voda za staletí svého působení vymlela spoustu roztodivných tvarů, mimo jiné například i tzv. hrnce o průměru větším než metr.\n\nSchwarzenbergové (zejména kníže Josef Adam Schwarzenberg) vynaložili v 18. století obrovské úsilí a na tehdejší dobu neobvykle vysoké finanční prostředky na splavnění Čertových proudů pro dřevařské vory, avšak nakonec byli nuceni projekt vzdát.\n\nČertovy proudy jsou brány za normálních okolností jako naprosto nesjízdné, avšak od doby postavení Lipenské přehrady se zde jezdí různé závody ve vodním slalomu nebo jen sjíždění řeky, vyžaduje to ovšem zvýšený průtok zařízený Lipenskou přehradou (většinou 20–30 m³/s, obvyklý průtok jsou přitom 2 m³/s). Využívána je celá trasa Vltavy od lipenské hráze až po Vyšší Brod (a případně i dále po Vltavě). Úsek Čertových proudů v oblasti Čertova Stěna-Luč je považován za jednu z nejtěžších přirozených slalomářských či vodáckých tratí na světě. Uskutečnilo se zde i mistrovství světa v raftingu v roce 2004, které se stalo předmětem sváru mezi ochranáři a příznivci vodních sportů.\n\nU řeky je možno nalézt pomníček věnovaný vodákovi, který zde v roce 1984 zahynul.\n"}
{"id": "14285", "url": "https://cs.wikipedia.org/wiki?curid=14285", "title": "Alexej Pludek", "text": "Alexej Pludek\n\nAlexej Pludek (* 29. ledna 1923 Prostějov – 7. září 2002 Praha) byl český spisovatel, autor nejen sci-fi příběhů, ale i historických románů a divadelních her, novinář, známý v některých pracích svým komunistickým a antisemitským smýšlením. Angažoval se v levicových stranách i po roce 1989.\n\nReálné gymnázium studoval v Jihlavě, středoškolská studia ukončil maturitou roku 1940 na reálce v Prostějově. Během války pracoval krátce u Městského úřadu Prostějov, pak totálně nasazen u firmy Wichterle a Kovářík. Po osvobození pracoval rok jako knihovník v Frýdku-Místku. Vystudoval ekonomii v Praze na Vysoké škole politické a sociální (1946–1950), v roce 1966 také VŠE a získal titul inženýra ekonomie.\n\nJiž během studií pracoval v redakci \"Haló Nedělních novin\", po studiích před vojenskou službou krátce v redakci \"Mladé fronty\". V období 1953–1956 byl televizním dramaturgem. Pak nastoupil jako redaktor do Státního nakladatelství dětské knihy, kde setrval do roku 1967. V letech 1967–1972 byl šéfredaktorem beletrie v \"Nakladatelství Práce\". Odtud na rok přešel do redakce Literárního měsíčníku.\n\nKdyž se během reformního procesu pražského jara v roce 1968 vyhrocovaly debaty o státoprávním uspořádání Československa, vystoupil 7. srpna 1968 s článkem v listu \"Student\" a navrhl vytvoření dvou nezávislých států. Na české straně šlo tehdy o ojedinělý návrh.\n\nOd roku 1974 se stal spisovatelem z povolání. Vedl komisi pro mladé autory ve Svazu českých spisovatelů a zároveň byl členem redakční rady \"Kmene\". V roce 1978 mu byl udělen titul zasloužilého umělce. Před listopadem 1989 patřil ke kulturním osobnostem protežovaným komunistickým režimem.\n\nPo roce 1989 se angažoval v organizacích s nacionalistickými až xenofobními tendencemi. Přispíval do nacionalistického listu \"Špígl\" a podílel se na vzniku \"Slovanské unie\", která podporovala politické koncepce ruského politika Vladimira Žirinovského.\n\nVe volbách roku 1992 kandidoval za KSČM, respektive za koalici Levý blok do Sněmovny lidu Federálního shromáždění (volební obvod Praha). Mandát nabyl až dodatečně. Nastoupil jako náhradník za Karla Heneše zemřelého 24. července 1992. Ve Federálním shromáždění setrval jen do zániku Československa v prosinci 1992.\n\nV senátních volbách roku 1996 kandidoval do horní komory českého parlamentu (senátní obvod č. 5 – Chomutov), coby bezpartijní kandidát za ultralevicovou Komunistickou stranu Československa, kterou založil Miroslav Štěpán. Získal ale jen 1 % hlasů a nepostoupil do 2. kola. V roce 1996 navrhoval snížení dětských přídavků „nepřizpůsobivým“ rodinám.\n\nAlexej Pludek začal svou literární tvorbu jako básník a tyto jeho básnické počátky jsou uloženy v almanaších \"Červnové nebe\" z roku 1945 a \"Klas\" z roku 1947. Od poloviny padesátých let se ale věnoval výhradně tvorbě prozaické. Ve svých dílech se zaměřoval na psychologické a společensko-politické příběhy ze současnosti a na historické romány o starověkých civilizacích. Psal také knihy pro děti a mládež. Volná trilogie románů \"Faraonův písař\", \"Rádce velkých rádžů\" a \"Nepřítel z Atlantidy\" se vyznačuje věrným vykreslením prostředí děje i dobové duchovní atmosféry. Autorova komunistická didaktičnost a ideologická zacílenost se však projevuje v dějových schématech projevujících se v zápasu za mír a ušlechtilou službu společnosti. Zdroj ohrožení těchto etických hodnot pak autor vidí v iracionálně pojímaném „spiknutí temných sil“. Některé jeho knihy byly přeloženy do cizích jazyků a v devadesátých letech získal prestižní Evropskou cenu za historickou literaturu pro mládež, udělovanou v italské Bologni.\nJeho básně byly publikovány ve dvou almanaších:\n\n\nPludek je autorem scénáře pro absolventský krátký film režiséra Jana Valáška \"V ulici je starý krám\" (1955).\n\n"}
{"id": "14289", "url": "https://cs.wikipedia.org/wiki?curid=14289", "title": "Rašeliniště Kapličky", "text": "Rašeliniště Kapličky\n\nRašeliniště Kapličky je přírodní rezervace o rozloze cca 73 ha, nacházející se ve výšce 890-922 metrů nad mořem, 3 km jihozápadně od Loučovic mezi místy, kde dříve existovaly obce Kapličky a Krásná Pole zničené při budování železné opony. Jde o rozsáhlé rašeliniště vrchovištního až přechodového typu zahrnující bezlesé porosty i lesní porosty se smrkem, porosty kříženců borovice kleče, borovice blatky a borovice lesní, podmáčené smrčiny i rašelinné bezlesí. Středem rezervace protéká Lipový potok. V dolní části rašeliniště se nachází rybníček U překopané hráze. Podklad tvoří žula, východní dvě třetiny rezervace jsou pokryty až několikametrovou vrstvou rašeliny. Oblast byla navržena mezi evropsky významné lokality Natura 2000 a je rovněž součástí Přírodního parku Vyšebrodsko.\n\nV minulosti se zde ručně těžila rašelina (tzv. borkováním) a louky přiléhající k rašeliništi byly koseny či využívány jako pastviny, rašeliniště samo bylo v 70. letech odvodňováno povrchovými příkopy, které však nebyly udržovány a v současné době jsou již většinou zarostlé. Některé jsou však stále ještě částečně funkční, což má společně s jejich předchozí existencí za následek nepřítomnost plovoucích rašeliníků a celkově menší podmáčení, než by se dalo čekat.\nV roce 1992 bylo území 27 ha vyhlášeno jako přírodní památka. V roce 1995 bylo území překategorizováno do kategorie přírodní rezervace a rozšířeno na celkovou současnou plochu 73 ha. Nadále panuje jistá nejasnost ve vymezení, neboť dle lesního hospodářského plánu má plochu 80 ha.\n\nTato vegetační jednotka pokrývá asi 11 ha z celkových 72 ha rezervace, jde ovšem o patrně nejcennější část, která byla i jádrovou součástí původní přírodní památky.\nJde o porost křížence borovice blatky (\"Pinus rotundata\") a borovice kleče (\"Pinus mugo\"). Tyto rostliny, považované někdy za samostatný druh \"Pinus pseudopumilio\" (český název není ujednocený, nejčastěji se používá termín „rašelinná kleč“) jsou vzrůstem nižší než čisté blatky, známé např. z národní přírodní rezervace Červené blato, dosahují tedy maximálně 2-3 metrů. K okraji rašeliniště se výška těchto kříženců zvyšuje, což je patrně dáno vyšším podílem genotypu blatky.\nV souvislosti s odvodňováním rašeliniště se na méně vlhkých okrajích u melioračních struh objevují i kříženci s borovicí lesní (\"Pinus sylvestris\"), kteří mají již téměř stromový vzrůst a horní část kmene má načervenalou barvu.\n\nJsou to porosty rašelinných luk s různým stupněm odvodnění. Tato vegetační jednotka zabírá celkem 29 ha. Ačkoliv jde o bezlesí, patří tato půda Lesům ČR a je součástí lesního hospodářského plánu. Ve vlhčích částech dominují druhy jako ostřice sítinovitá (\"Carex juncella\"), metlice trsnatá (\"Deschamspia caespitosa\"), starček potoční (\"Tephroseris crispus\") a v mechovém patře různé druhy rašeliníků (\"Sphagnum\" spp.). V sušších, více odvodněných částech se objevují degradační druhy, jako např. medyněk měkký (\"Holcus mollis\"), konopice polní (\"Galeopsis pubescens\") nebo ostřice třeslicovitá (\"Carex brizoides\").\n\nVyskytují se převážně po okrajích rašeliniště. Zatímco na levém břehu Lipového potoka jde většinou o relativně zachované porosty, s rozvolněným stromovým patrem a velkým podílem rašeliníků, na pravém břehu jde ponejvíce o degradované odvodněné porosty, často fyziognomicky blízké kulturním smrčinám, bez výrazněji vyvinutého mechového a bylinného patra. Typický je masový výskyt dřípatky horské (\"Soldanella montana\").\n\nVlhčí mezická louka se nalézá na severozápadním okraji rezervace. Jde jen o malý porost, zařazený do rezervace spíš z důvodu arondace (scelování) hranic po okrajích pozemků. Jedná se o druhově relativně bohatou louku na pomezí svazů \"Polygono-Trisetion\" a \"Arrhenaterion\" s určitým podílem vlhkomilných druhů, např. pcháče bahenního (\"Cirsium palustre\")\n\nRybníček U překopané hráze na severním okraji rašeliniště byl v minulosti zřejmě využíván k extenzivnímu chovu ryb. V současnosti se jedná o typicky oligotrofní až dystrofní nádrž bez makrofytní vegetace. Celková plocha rybníčku nepřesahuje 0,8 ha, hloubka je maximálně 3 m. hráz rybníčku byla dlouho přerušena, „překopána“, odtud i název. Z té doby pochází i stromy, které nyní koření pod hladinou rybníčku a vesměs tedy odumřely.\nHráz byla zrekonstruována před povodněmi v roce 2002, ty se však na ní podepsaly tak, že nyní je opět v havarijním stavu.\n\nV horní, jižní části rašeliniště, byl na cca 4 hektarech v letech 1988 a 1989 nasázen smrk. Aby byla úspěšnost výsadby vyšší, byly v této části obnoveny meliorační kanály. U jižní hranice je výsadba skutečně poměrně úspěšná a došlo téměř k úplnému zapojení porostu, směrem k potoku a do středu rašeliniště smrky postupně řídnou a množí se mrazové formy. Každopádně výsadba smrku snížila zastoupení vzácných rašelinných druhů rostlin i živočichů.\n\n\n"}
{"id": "14293", "url": "https://cs.wikipedia.org/wiki?curid=14293", "title": "Apartheid", "text": "Apartheid\n\nApartheid je označení pro politiku rasové segregace zejména v kontextu bývalého uspořádání na jihu Afriky. Výraz pochází z afrikánštiny a znamená „oddělení“ či „odloučení“. První doložené užití tohoto slova pochází z projevu Jana Smutse z roku 1917.\n\nV právním smyslu označuje pojem apartheid zločin, definovaný v roce 2002 v Římském statutu Mezinárodního trestního soudu jako nelidské činy „páchané v rámci institucializovaného režimu systematického útlaku a nadvlády jedné rasové skupiny nad jinou rasovou skupinou nebo skupinami a páchané s úmyslem zachovat tento režim.“ Apartheid je rovněž definován v Mezinárodní úmluvě OSN o potlačení a trestání zločinu apartheidu z roku 1973. V České republice je apartheid trestným činem podle § 402 trestního zákoníku.\n\nV Jihoafrické republice byl apartheid oficiální státní politikou v letech 1948 až 1994, i když již dříve byla tato politika uplatňována. Projevoval se oddělením dopravních prostředků pro bělošské a takzvané barevné obyvatele. Černošské obyvatelstvo nemělo přístup do restaurací, kin, parků, pláží, škol, nemocnic a jiných zařízení a veřejně přístupných míst určených bělochům.\n\nNemocnice a školy určené původnímu obyvatelstvu byly podstatně méně vybaveny než ty, které směli využívat běloši.\n\nNa přibližně 13 % území Jihoafrické unie (pozdější JAR) byly zřízeny takzvané bantustany – černošské rezervace s určitou mírou samosprávy. Bantustany jihoafrická vláda zřizovala jako „nezávislé“ (ovšem mezinárodně nikým neuznané) státy s vlastním „občanstvím“. Jihoafrické vojsko však tuto „suverenitu“ stejně příliš nerespektovalo a zasahovalo kdykoliv se v rámci bantustanu jevily známky odporu vůči ústřední vládě.\n\nDne 21. března 1960 se shromáždilo 20 000 černošských demonstrantů v Sharpeville, aby vyjádřili nesouhlas s novým zákonem nařizujícím černochům, aby u sebe nosili tzv. dompas, identifikační průkazy s otisky prstů, údaji o zaměstnavateli, povolenky ke vstupu do určitých oblastí. V důsledku policejního zásahu bylo 69 stávkujících zastřeleno a 180 zraněno.\n\nV reakci na tuto událost byl zakázán Africký národní kongres a Panafrický kongres, dvě jihoafrické politické strany, které se otevřeně proti politice apartheidu stavěly. Zároveň v roce 1962 Valné shromáždění OSN přijalo rezoluci 1761 odsuzující jihoafrickou politiku apartheidu a vyzývající členské země OSN k přerušení obchodních a vojenských styků s JAR.\n\nRostoucí mezinárodní tlak přiměl JAR politiku apartheidu v 80. letech zmírňovat. Frederik Willem de Klerk, jihoafrický prezident od roku 1989, ihned po nástupu do úřadu apartheid odsoudil, nechal z vězení propustit Nelsona Mandelu, uvězněného roku 1964 na doživotí ve vykonstruovaném politickém procesu a umožnil obnovení politické činnosti Afrického národního kongresu. Přestože de Klerk politiku apartheidu umírnil, velké množství zákonů podporujících rasovou segregaci zůstávalo dále v platnosti, což vyvolávalo odpor utlačovaného obyvatelstva. Kvůli politické nestabilitě a násilným střetům na počátku 90. let tak zemřelo více osob než v předchozích 42 letech. Nástupem Nelsona Mandely do prezidentského úřadu v roce 1994 byl jihoafrický apartheid definitivně zrušen, jeho důsledky v podobě sociální a ekonomické nerovnosti nicméně trvají dodnes a jsou předmětem politických a společenských sporů. Dne 15. dubna 2003 prezident Thabo Mbeki přislíbil rozdělit 660 milionů randů jako odškodnění 22 000 občanům, kteří byli vězněni v dobách apartheidu.\n\nDo příchodu evropských kolonialistů žili původní obyvatelé dnešní Jihoafrické republiky poměrně v poklidu, avšak konec 19. století přinesl koloniální expanzi do celé oblasti jižní Afriky a s ní i kategorizaci lidských populací v podobě rasových teorií. Složení obyvatelstva bylo na území dnešní JAR v důsledku synkretismu, který se zasloužil o podobu dnešního jihoafrického obyvatelstva, poměrně dosti různorodé.\n\nJeště v 17. století docházelo poměrně často ke smíšeným svazkům mezi domorodými ženami, většinou otrokyněmi, a holandskými, francouzskými nebo německými emigranty. Děti, rodící se z těchto vztahů, nebyly vnímány příliš pozitivně, avšak tehdejší společnost je přijímala. Postupem času byl legislativou prosazován zákon zakazující smíšená manželství, který vyvrcholil v době zavedení apartheidu, jehož ideologií byl, mimo jiné, i ideál tzv. „čistého Afrikánce,“ neposkvrněného barbarskou krví původních, černých obyvatel země.\n\nPrakticky od 16. století, kdy byla jižní část afrického kontinentu osidlována kolonisty z Evropy, si noví bílí přistěhovalci vybudovali výlučně dominantní postavení mezi původními obyvateli. Tato dominance později přerostla ve snahu společnost rozdělit.\nZákladem vzniku a realizace rasismu i rasové diskriminace v JAR byl však okamžik, kdy Velká Británie předala politickou moc do rukou bílých Afrikánců v roce 1910, kteří ve společnosti tvořili výraznou menšinu. Zároveň to byla právě tato menšina bílých Afrikánců, kteří mohli jako jediní na úkor původního obyvatelstva volit a rozhodovat o stavu země.\n\nVrcholem rasové nesnášenlivosti byl pro JAR rok 1948, kdy tehdejší apartheidní režim rozdělil společnost do uzavřených komunit bez jakékoli možnosti společného soužití.\n\nPo volebním úspěchu Afrikánci použili apartheid jako východisko ze svého zbídačeného stavu po prohrané jihoafrické válce a k vyjádření odporu vůči britským Jihoafričanům, anglikánství a jejich celkové nadřazenosti. Byla to však také příležitost vyrovnat se s domorodým obyvatelstvem, které díky své početní převaze představovalo pro dominantní bělošskou menšinu hrozbu.\nZákladní ideologií tohoto režimu bylo vytvoření tzv. volku – vyvoleného národa, který v Africe musí přežít. K dosáhnutí takového cíle tak bylo nutné, aby společnost žila odděleně. Tehdejší režim k tomuto oddělení přistoupil ve víře, že celá jihoafrická komunita je natolik kulturně odlišná, že nemůže žít pohromadě. Stát každému jednotlivci přidělil jeho etnickou identitu i národnost, včetně politického, ekonomického a sociálního statusu, jenž mu zůstal připsán na celý život v závislosti na jeho původu a barvě pleti. Stát určoval, s kým se jednotlivé komunity mohou stýkat, kde mohou pracovat nebo s kým mohou uzavírat manželství.\n\nMezi lety 1950 a 1962 byly v Jižní Africe přijaty nejrozsáhlejší apartheidní zákony, jejichž zavedení znamenalo upevnění mocenských pozic bělošské minority a zároveň byla výrazně omezena práva a životy ostatních obyvatel země. Jedním z pilířů apartheidní vládní politiky byl zákon o registraci obyvatelstva, který rozdělil celou jihoafrickou společnost do tří populačních skupin: na bělošské, barevné a domorodé obyvatelstvo. Toto pořadí také určovalo jejich postavení ve společnosti a množství práv.\n\nDruhým významným pilířem apartheidu byl zákon o skupinových oblastech, který všem jihoafrickým občanům předepisoval, kde smějí žít. K tomuto účelu byly vybudovány tzv. bantustany, speciální samosprávná území na periferiích měst, které se po více než třicet let staly domovem pro milióny černošských a domorodých obyvatel.\n\nSvou politiku vláda obhajovala a předkládala svým lidem jako krok, který znamená dobro pro všechny obyvatele JAR, jejichž společné soužití by údajně zpomalovalo bílé v jejich rozvoji a černé demoralizovalo. Faktickým cílem apartheidu však bylo upevnit a stabilizovat afrikánskou moc. Toho bylo dosáhnuto nejen pokrytím celé sítě institucí a organizací v oblasti politiky, kultury, ekonomiky a vzdělání, ale také vysokou mírou korupce v celé zemi.\n\nZačátkem sedmdesátých let došlo ve fungování apartheidu k velkým trhlinám především v důsledku velkého odporu obyvatel, nesouhlasících s rozdělením země na oddělené domoviny. Do roku 1980 došlo k výraznému přesídlení více než tří miliónů černých Jihoafričanů, což výrazně ovlivnilo demografickou situaci v celé zemi.\n\nZnepokojení z porušování lidských práv v JAR ze strany mezinárodního společenství způsobilo tlak na tamější vládu, která byla v důsledku nepříznivých vnitropolitických událostí nucena provést určité reformy. Jednou z nejvýznamnějších byla změna ústavy, která zaručovala účast v parlamentu barevným a původním obyvatelům, tedy těm, kteří donedávna neměli žádná politická práva. Tento akt však měl v plánu jen uklidnit mezinárodní společenství a nikoli zaručit těmto minoritám skutečný podíl na moci.\n\nNásledovalo tak období nebývalého násilí, které přetrvalo až do let devadesátých, kdy došlo ke zrušení většiny apartheidních zákonů. S propuštěním Nelsona Mandely z vězení a jeho zvolením na post prezidenta skončila éra apartheidu jako oficiální státní politiky Jihoafrické republiky.\n\nLeč byly se zvolením Nelsona Mandely na post prezidenta zrušeny všechny apartheidní zákony, jeho důsledky v podobě rozdělené společnosti a sociální a ekonomické nerovnosti v mnoha ohledech přetrvají dodnes a jsou předmětem politických a společenských sporů.\n\nJihoafrická republika musela po pádu apartheidu projít rozsáhlou socioekonomickou transformací, přirovnávanou k transformaci Sovětského svazu po pádu komunismu nebo evropských zemí po druhé světové válce. Došlo k přestavbě ekonomiky, která byla dosud v důsledku mezinárodní izolace závislá na těžebním průmyslu, a větší orientaci na zemědělství, turismus a terciární sektor obecně po vzoru západních tržních ekonomik. To sice mělo za výsledek každoroční až 3,5% ekonomický růst mezi lety 1998 až 2008, tj. do doby před začátkem celosvětové finanční krize, a vznik dosud neexistující černošské střední třídy, současně to ale přineslo ještě větší rozevírání nůžek v už tak velmi ekonomicky rozdělené jihoafrické společnosti. Pro představu, dle analýzy Stellenbošské univerzity z roku 2016 vlastnilo 10 % Jihoafričanů (převážně jen bělochů, v minulosti ekonomicky zvýhodňovaných v rámci apartheidu) 90 % národního bohatství. Naopak 80 % Jihoafričanů (v naprosté většině černoši včetně původních obyvatel) nevlastnilo skoro nic. Zbytek tvořila diverzifikovaná střední třída.\n\nTato nerovnost se promítala i do majetkových práv, kdy i přes oficiální konec apartheidu vlastnilo těsně po jeho zrušení 80 % pozemků a půdy bělošské obyvatelstvo, které nicméně představuje zhruba jen 9 % z celé jihoafrické populace. Pokus o restituční navrácení této půdy, která byla černošskému a původnímu obyvatelstvu v rámci apartheidní politiky odebrána, zejména zemědělských farem, na nichž jihoafrická ekonomika v mnoha ohledech stojí, se v rámci pozemkové reformy snažila od devadesátých let řešit tamní vláda formou odkoupení a následného převedení do státního majetkového fondu. Vládní audit z roku 2017 nicméně ukázal, že tato strategie založená na dobrovolném prodeji skončila fiaskem, protože podíl půdy vlastněné bělochy se během dvou dekád snížil zcela minimálně z 80 % na 72 %. V roce 2018 tak parlament schválil zákon, na základě něhož by bylo možné bez náhrady vyvlastnit ty pozemky, které byly během apartheidu prokazatelně ukradeny nebo zabrány černošskému a původnímu obyvatelstvu.\n\nApartheidní politika se po svém oficiálním konci nepřestala promítat ani ve vzdělávacím sytému. Během ní byly segregované školy pro bělochy záměrně více financovány než ty pro černochy, což se výrazně promítlo na nízkém stavu kvality škol ve většinově chudých černošských oblastech a nízkém podílu černochů dosahujících univerzitního vzdělání. Vláda se proto i s ohledem na vysokou ekonomickou nerovnost rozhodla ve snaze narovnat podmínky pro zavedení afirmativní akce po vzoru Spojených států.\n\nApartheid je za zločin proti lidskosti považován Mezinárodní úmluvou o potlačení a trestání zločinu apartheidu z roku 1973, jež byla přijata na popud Sovětského svazu a Guiney a jejímiž signatáři se staly převážně země Východního bloku a socialistické a rozvojové státy. Zločin apartheidu úmluva definuje jako nelidské činy páchané s cílem vytvořit a upevnit nadvládu jedné rasové skupiny osob nad jakoukoli jinou rasovou skupinou osob a systematicky tyto skupiny utlačovat. Za nelidské činy, které – pokud jsou páchány s takovým cílem, naplňují pojem zločinu „apartheidu“, se považují jednání, jako jsou zavraždění příslušníků rasové skupiny, způsobení vážné tělesné nebo duševní újmy příslušníkům rasové skupiny, omezení jejich svobody nebo důstojnosti nebo jejich mučení, svévolné uvěznění, nezákonné žalářování, úmyslné vytváření životních podmínek zaměřených k dosažení jejich částečné nebo úplné fyzické likvidace a další jednání, jejich podrobný výčet úmluva obsahuje ve svém článku II.\n\nSmluvní státy této úmluvy se zavázaly přijmout legislativní opatření nezbytná k potlačení, jakož i k zabránění jakémukoliv povzbuzování ke zločinu apartheidu a k potrestání osob, které se takového zločinu dopustí a přijmout opatření ke stíhání, souzení a trestání osob, které jsou za zločiny apartheidu odpovědné nebo jsou z něj obviněné.\n\n\n"}
{"id": "14296", "url": "https://cs.wikipedia.org/wiki?curid=14296", "title": "Nízký Jeseník", "text": "Nízký Jeseník\n\nNízký Jeseník (německy Niederes Gesenke) je geomorfologický celek a plochá vrchovina na severu Moravy a v jižní části Slezska. Jedná se o plošně vůbec nejrozsáhlejší pohoří v ČR (2876 km). Rozprostírá se na Moravě a ve Slezsku, v Moravskoslezském a Olomouckém kraji (v okresech Bruntál, Nový Jičín, Olomouc, Opava, Ostrava-město a Přerov). Název Jeseník je odvozen z německého \"Gesenke\"-svah.\n\nJe jedním z nejstarších geologických celků střední Evropy s pozůstatky sopečné činnosti. Je tvořen především prvohorními, kulmskými sedimentovanými horninami, spočívající na předchozích sedimentech a vulkanitech, vzniklých intenzívní sopečnou činností na dně devonského moře. Oblast Nízkého Jeseníku byla vždy známa těžbou barevných a drahých kovů.\n\nBěhem třetihor byl v důsledku horotvorných procesů Nízký Jeseník vyzdvižen, zatímco oblast Hornomoravského úvalu a Kladska se propadla. Vzniklé zlomy zemské kůry pak umožnily sopečnou činnost a vytvořily se tak nejmladší sopky v Česku.\n\n\nPoslední dvě byly v činnosti ještě v době starších čtvrtohor.\n\nJeho střední výška je kolem 480 m. Nejvyšší část Nízkého Jeseníku je na západě, směrem k východu jeho výška klesá až na 205 metrů (niva Odry). Navazuje na východní část Hrubého Jeseníku, rozprostírá se mezi severní Slezskou nížinou a jižním Hornomoravským úvalem. Na východě přechází v Moravskou bránu a Ostravskou pánev.\n\nNízký Jeseník se skládá se z geomorfologických podcelků Brantická vrchovina, Bruntálská vrchovina, Domašovská vrchovina, Oderské vrchy, Slunečná vrchovina, Stěbořická vrchovina, Vítkovská vrchovina a Tršická pahorkatina.\n\nDo Nízkého Jeseníku zasahuje na Rýmařovsku CHKO Jeseníky do obcí Rýmařov, Dolní Moravice Horní Město.\n\n\n"}
{"id": "14298", "url": "https://cs.wikipedia.org/wiki?curid=14298", "title": "Terry Gilliam", "text": "Terry Gilliam\n\nTerrence Vance Gilliam (* 22. listopadu 1940 Minneapolis, Minnesota, USA) je americký filmový režisér a výtvarník, známý pod jménem Terry Gilliam.\n\nProslavil se jako člen skupiny Monty Python, je autorem animovaných pasáží v jednotlivých dílech \"Monty Pythonova létajícího cirkusu\".\n\nTerry Gilliam režíroval tyto filmy:\n\n"}
{"id": "14299", "url": "https://cs.wikipedia.org/wiki?curid=14299", "title": "Pláštěnci", "text": "Pláštěnci\n\nPláštěnci (Tunicata, Urochordata) je podkmen mořských strunatců. Hlavní vývojové znaky strunatců (pevná struna hřbetní a nervová trubice) jsou vyvinuty pouze u larev (s výjimkou vršenek). Tělo většiny dospělých obklopuje tuhý rosolovitý plášť (\"tunica\"), tvořený polysacharidem tunicinem. Pláštěnci žijí především přisedlým životem v koloniích.\n\nOplozené vajíčko pláštěnců je již před prvním dělením rozfragmentováno na části, z nichž se později vyvinou jednotlivé tkáně. Nejprve dochází k rýhování (dělení vajíčka), které je bilaterálního holoblastického typu. Na konci rýhování je tedy již dvoustranně symetrický zárodek. Ve stadiu 32 buněk vzniká uvnitř malá dutina – blastocoel – a poté začíná gastrulace. Ta probíhá tak, že nejprve se do dutiny vchlípí endoderm, vzniklá dutina (blastoporus) je obklopena rty z mezodermu. Tyto rty se ve druhé fázi sklouznou po vnitřním povrchu endodermálních buněk a usídlí se uvnitř. Výsledné embryo (gastrula) se začne podél předozadní osy prodlužovat. Následně vznikají první základy orgánů, jako je nervová trubice a chorda dorsalis. Vzniká postupně larva („pulec“).\n\nLarva pláštěnců je sice velká pouhých několik milimetrů a v mořském planktonu zcela zapadne, přesto je však pro vědce velmi cenná. Nese totiž řadu typických znaků strunatců. Připomíná pulce. Má ocasní chordu, nervovou trubici, kompletní trávicí soustavu, děrovaný hltan, endostyl, srdce a příslušné cévy, ale i jednoduchý „mozek“ a oči.\n\nTyto znaky však do velké míry u dospělce nejsou patrné (výjimkou jsou však dospělé vršenky). Obvykle dojde k tzv. ontogenetické regresi, kdy např. zakrňuje nervová soustava a chorda, naopak začne velice růst hltan. Larva ztrácí ocas a přisedá na povrch mořského dna.\n\nPláštěnci žijí buď samostatně, nebo v koloniích dosahujících velikosti až několik metrů. Velikost jednoho jedince může být někdy méně než milimetr, jindy však i 60 cm. Pokožka je jednovrstevná a vylučuje zmíněný plášť (tuniku). Ač patří mezi strunatce, jejich struna hřbetní je většinou pouze u larev, a to v ocasní svalnaté části těla.\n\nJsou to zpravidla hermafrodité s nepárovými pohlavními orgány. Pohlavně se množí larvální stádia. K nepohlavnímu množení dochází pučením, častá tvorba kolonií. Někdy dochází k rodozměně (metagenezi), při níž se oba způsoby střídají. Larva pláštěnců je nebarevná a vyvinutá. Po dosáhnutí dospělosti přisedne a následně je barevná a primitivnější.\n\n\nPláštěnci se dělí na tři třídy.\n\nSumky žijí přisedlým životem především ve velmi studených vodách. Larva se tělem velmi podobá pulci a žije asi 2 až 3 dny. Dospělec měří zhruba 0,5 cm, žije průměrně rok a je primitivnější než larva.\n\nSalpy mají červenou nebo oranžovou barvu. Žijí v koloniích, které se vznášejí mořem, nebo přisedle. Jsou menší než 20 cm. Pohybují se pomocí protékání a pumpují vodu podobně jako medúzy. Bývají částí planktonu. Na rozdíl od sumek je v jejich pohlavním cyklu přítomna rodozměna.\n\nNejvyspělejší z pláštěnců jsou vršenky. Jako jediní mají hřbetní strunu zachovanou po celý život. Žijí u hladiny, jelikož k životu potřebují světlo a živí se řasami, které se zde nacházejí. Vyskytují se ve všech oceánech a mají takzvané sítko, kterým filtrují potravu. Když se toto sítko zanese, vršenky se z něj svléknou. Jejich schránku tvoří vápník a bílkovina.\n\n"}
{"id": "14300", "url": "https://cs.wikipedia.org/wiki?curid=14300", "title": "Velký Roudný", "text": "Velký Roudný\n\nVelký Roudný (německy Alter Rautenberg) je kupovitý kopec s dnes zalesněným vrcholem a nápadnými pruhy dřevin mezi loukami na úbočí. Spolu s Malým Roudným tvoří dva výrazné vrcholy nad obcí Roudno (okres Bruntál) a hladinou Slezské Harty. Sopka se rozkládá v katastrálním území obce Roudno, východně od její zástavby. Sopka byla činná naposledy před jedním až dvěma milióny let, tj. koncem třetihor a počátkem čtvrtohor. Jedná se o nejzachovalejší stratovulkán na Moravě.\n\nVelký Roudný je také nejvyšší sopka Nízkého Jeseníku. Na vrcholu je dosud patrná kráterová prohlubeň kuželovitého tvaru. Na stavbě masivu sopky se podílí jak sypký vulkanický materiál, tak i čedičová láva. Ta tvoří na úbočí Velkého Roudného i čtyři lávové proudy, z nichž nejdelší dosahuje 5 km délky a přelévá se přes štěrkovou terasu řeky Moravice. V místech dnešní vodní nádrže Slezská Harta přehradil lávový proud tok řeky Moravice, čímž vzniklo velké jezero, do něhož padaly sopečné vyvrženiny. Z nich se vytvořily usazeniny pórovitých tufitů, které se těžily jako dobrý stavební materiál. Dodnes se nachází v okolí obcí Razová a Karlovec. V nejdelším lávovém proudu, tekoucím na severovýchod, se v katastru obce Bílčice nachází činný lom na těžbu čediče.\nDne 27. října 2007 byla na vrcholu Velkého Roudného otevřena dřevěná rozhledna. Hlavním investorem stavby byla obec Roudno a Mikroregion Slezská Harta. Jde o 20 metrů vysokou šestipatrovou dřevěnou konstrukci na betonových základech s krytou vyhlídkovou plošinou ve výšce 17 metrů. Z té se může najednou rozhlížet až 16 lidí a k vidění je mimo jiné panorama nejvyšších vrcholů Hrubého i Nízkého Jeseníku, Krnovsko, Opavsko nebo také Oderské vrchy. Na výstavbu rozhledny bylo použito asi 18 tun modřínového dřeva a stavba stála přibližně 1,3 mil. Kč.\n\nRozhledna je volně přístupná po celý rok a vstupné se neplatí. Z obce Roudno vede na vrchol zelená turistická značka.\nOblast vrcholu Velkého Roudného o rozloze 81 hektarů byla ONV Bruntál vyhlášena dne 26.4.1966 národní přírodní památkou, ev. č. 502.\n\nOblast spravuje AOPK ČR Správa CHKO Jeseníky. Důvodem ochrany je tvarově dokonale vyvinutý stratovulkán.\n\nNa vrcholku je malá zděná kaplička, která byla postavena v roce 1933 a z neutěšeného stavu obnovena po roce 1989. U kapličky je ukryta železná schránka s vrcholovou knihou. Za kaplí je na stojanech umístěno 15 obrázků Křížové cesty. Při výstupu na vrchol, který je oblíbeným poutním a turistickým cílem, se otvírá nádherné panorama krajiny s dalekým horizontálním výhledem na tři světové strany. Na úbočí kopce se nachází dvě kamenné mohyly s křížem, věnované obětem 1. světové války.\n\nJiž několik desítek let Klub českých turistů v Bruntále pořádá poslední dubnovou neděli pochod nazvaný \"Po sopkách Bruntálska\". Nejkratší trasa vede na Uhlířský vrch (7 km), další na Venušinu sopku (17km), další 25 km přes Uhlířský vrch a Venušinu sopku a nejdelší trasa vede na Velký Roudný (50 km). Na tyto trasy také navazuje cyklistický závod Memoriál Petra Hábla.\n\n\n"}
{"id": "14301", "url": "https://cs.wikipedia.org/wiki?curid=14301", "title": "Malý Roudný", "text": "Malý Roudný\n\nMalý Roudný (německy \"Junger Rautenberg\"; 771 m n. m.) je mladá sopka Nízkého Jeseníku, tvořící spolu s Velkým Roudným dva výrazné vrcholy nad obcí Roudno a hladinou vodní nádrže Slezská Harta v okrese Bruntál. Severní úbočí kopce spadá do katastru obce Roudno, zbylé svahy i vrchol sopky leží v katastru jižně položené obce Křišťanovice. Svahy kopce jsou tvořeny travními pastvinami s mezemi, vrchol je zčásti pokryt malým lesním porostem.\n"}
{"id": "14304", "url": "https://cs.wikipedia.org/wiki?curid=14304", "title": "František Hudeček", "text": "František Hudeček\n\nFrantišek Hudeček (7. dubna 1909 Němčice – 13. května 1990 Praha) byl český grafik, ilustrátor a malíř, člen Skupiny 42.\n\nAbsolvoval Uměleckoprůmyslovou školu v Praze, ve 30. letech spolupracoval s divadlem E. F. Buriana. Ve 40. letech vytvořil v mnoha obrazových variacích a různými technikami slavnou postavu Nočního chodce.\n\n\nVytvořil obálky knih např. těchto českých spisovatelů:\n\nZ ilustrovaných knih je možno jmenovat:\n\nV pražské Městské knihovně se konala v únoru 2006 výstava jeho děl spolu s dalším malířem skupiny 42 Františkem Grossem.\n\n\n"}
{"id": "14305", "url": "https://cs.wikipedia.org/wiki?curid=14305", "title": "Loučovice", "text": "Loučovice\n\nLoučovice (do roku 1951 \"Bolechy\", německy \"Kienberg\") je obec ležící na řece Vltavě mezi Lipnem a Vyšším Brodem. Žije zde  obyvatel, rozloha obce činí 42,00 km² a zdejší pošta má PSČ 382 76. Průmysl zde dříve reprezentovaly Jihočeské papírny, a.s., závod Vltavský mlýn Loučovice. Dalším podnikem je teplárna, původně dimenzovaná na výrazně vyšší počet obyvatel. Vzhledem k blízkosti rakouských hranic se zde nachází řada ubytovacích zařízení, pohostinství a nočních klubů.\n\n\nSamotná obec Loučovice nemá příliš rozsáhlou historii – poměrně nepřístupný a skalnatý úsek údolí Vltavy mezi Lipnem a Vyšším Brodem byl zprvu osídlen pouze několika staveními, z nichž nejvýznamnější byl mlýn. Až založení papírny v 80. letech 19. století způsobilo nárůst počtu obyvatel a prudký rozvoj obce.\n\nZakladatelem a majitelem papírny byl Arnošt Porák, který do kraje přišel z Trutnova na severu Čech. Na přelomu století měla více než 1 000 zaměstnanců a byla největším zaměstnavatelem v širokém okolí. Další lidé (v sezóně až 600) byli zaměstnáni při přepravě dříví, neboť úsek Vltavy pod Loučovicemi nebylo možno pro plavení využívat, a tak bylo nutno dříví ručně převézt do Vyššího Brodu. V roce 1911 byla do obce přivedena již tehdy elektrifikovaná železniční trať.\n\nVětšina obyvatel obce byla ovšem německé národnosti, a tak byli po druhé světové válce odsunuti. Odsun se netýkal několika desítek pracovníků – odborníků, kteří byli potřební pro provoz papírny. Obec byla dosídlena převážně rumunskými reemigranty, Slováky (včetně občanů romské národnosti) a Volyňskými Čechy. Tito dosídlenci měli nízkou úroveň vzdělanosti a malý vztah k území, což přetrvává dodnes – přímo v obci byla do roku 2014 vedle klasické základní školy též zvláštní škola.\n\nV roce 1959 byly zcela uzavřeny státní hranice a hned za Loučovicemi začínala železná opona. Obec Kapličky, která se nacházela v nově vybudovaném hraničním pásmu, zanikla a její katastrální území bylo zařazeno do obce Loučovice.\n\nOblast jižně od obce (pravý břeh Vltavy) prošla fází útlumu hospodaření, která neskončila ani po pádu železné opony. Smělé plány počátku 90. let na znovuosídlení pustých někdejších vesnic vzaly za své a oblast dosud nemá schválený územní plán. V katastrálním území Mnichovice tak nyní žije trvale jeden soukromý zemědělec se svou rodinou a ve druhém domě pouze jeden muž. Katastrální území Kapličky je zcela neosídleno a katastrální území Dvorečná na levém břehu Vltavy a Nové Domky na pravém břehu Lipna jsou tvořena převážně chatami.\n\nNejvětším podnikem v obci byly do roku 2010 Papírny Vltavský mlýn. V září 2010 byl na loučovické papírny vyhlášen konkurz, o práci tak přišlo 220 zaměstnanců a nezaměstnanost v obci narostla přes 20 %. V říjnu 2010 byla část podniku pronajmuta firmě Vltava CK.\n\nObec se nachází v Lučské hornatině 690 m n. m., v sevřeném údolí řeky Vltavy. Vrcholy v okolí běžně přesahují 900 m (nejvyšším vrcholem na území obce je Hvězdná s 1038 m). Průměrná roční teplota dosahuje 6 °C, ve výše položeném okolí jen 4 až 5 °C. Vzhledem k silným srážkám (až 1000 mm ročně) zde sněhová pokrývka vydrží většinu zim až do konce března či začátku dubna. Přesto však s výjimkou lyžařského střediska Kramolín na území sousední obce Lipno nad Vltavou není oblast nijak využívána pro zimní turistiku. Jediný lyžařský vlek v obci Loučovice už je několik let mimo provoz. V létě je oblast výrazně atraktivnější, především pro pěší turistiku a cykloturistiku, v místech bezprostředně u státní hranice je ovšem turistický ruch i v letní sezóně mizivý.\n\nNa území obce se nacházejí chráněná území Přírodní park Vyšebrodsko, Medvědí hora (přírodní památka), Rašeliniště Kapličky, Uhlířský vrch (přírodní památka, okres Český Krumlov) a Čertova stěna-Luč. Mezi Loučovicemi a Vyšším Brodem se nachází jedna z nejobtížnějších vodáckých tratí na světě – Čertovy proudy. Zde se konalo například mistrovství světa v raftingu v roce 2003 a mistrovství Evropy v roce 2012.\n\nSe světem je obec spojena železniční tratí č. 195 Rybník – Lipno a silnicí II/163 Lipno – Vyšší Brod.\n\n\n\n"}
{"id": "14308", "url": "https://cs.wikipedia.org/wiki?curid=14308", "title": "Rovnoměrně temperované ladění", "text": "Rovnoměrně temperované ladění\n\nRovnoměrně temperované ladění je v hudbě jedním z temperovaných ladění. V současnosti se používá nejvíce. Vznikne z pythagorejského ladění s 12 stupni v oktávě temperováním (zmenšením) všech čistých kvint o přibližně 1,96 centů. Rovnoměrně temperované ladění je také 1/11-koma středotónovým laděním. K témuž ladění lze dospět také rozdělením oktávy na dvanáct stejně velkých intervalů, toto ladění proto bývá označováno také jako 12edo (equal division of the octave).\n\nNa rozdíl od ostatních ladění je u rovnoměrně temperovaného ladění vzdálenost (poměr kmitočtů) mezi jakýmikoli dvěma sousedními půltóny totožná. Přesně stejné jsou i všechny intervaly stejného druhu (kvinty, kvarty, tercie atd.). \n\nZavedení temperovaného ladění bylo výsledkem hledání ladění, vhodného pro potřeby modulace do vzdálených tónin. Jeho všeobecnému zavedení v evropské hudbě předcházelo mnoho nerovnoměrně temperovaných ladění, z nichž některá se používají dosud, zvláště při ladění varhan.\n\nV pythagorejském ladění získáváme všechny intervaly postupnými kvintovými kroky. Po dvanácti krocích je mezi krajními tóny malý interval, nazvaný pythagorejské koma, jehož velikost je asi 23,46 centů, tedy necelá čtvrtina půltónu. Pokud rozdíl mezi těmito tóny zanedbáme a provedeme enharmonickou záměnu, získáme chromatickou stupnici s 12 tóny v oktávě. V této stupnici jsou všechny kvinty čisté (3:2, 701,96 centů) pouze kvinta mezi krajními tóny je o Pythagorejské koma menší (678,5 centů) a zní velmi rozladěně. Zmenšením čistých kvint o malé intervaly (temperováním) se zbývající kvinta zvýší o součet těchto intervalů. Je-li velikost všech malých „korekčních“ intervalů shodná, nazývá se vytvořené ladění středotónovým, je-li různá, jedná se o nerovnoměrně temperované ladění. Pokud všech 11 čistých kvint zmenšíme o 1/12 pythagorejského komatu, bude mít zbývající kvinta stejnou velikost jako ostatní kvinty, pythagorejské koma bude tedy rovnoměrně rozděleno mezi všech 12 kvint. Vytvořené ladění se proto nazývá rovnoměrně temperované. \n\nJelikož 1/12 pythagorejského komatu je přibližně 1/11 syntonického komatu, je rovnoměrně temperované ladění zároveň 1/11-koma středotónovým laděním. \n\nK ladění se stejnou strukturou můžeme dospět také přímo rozdělením oktávy na 12 stejně velkých intervalů. Interval oktávy je vyjádřen poměrem frekvencí dvou tónů 2:1 (zdvojnásobíme-li frekvenci jakéhokoli tónu, dostaneme tón o oktávu vyšší). Je-li třeba rozdělit oktávu na dvanáct stejných dílů (půltónů), musíme dvanácti kroky dosáhnout dvojnásobku výchozí frekvence. Hledaný půltónový krok bude tedy dvanáctá odmocnina ze dvou: formula_1. Frekvence v rovnoměrně temperovaném ladění tedy tvoří geometrickou posloupnost s kvocientem formula_2. Jelikož hodnota formula_3 je iracionální číslo, všechny intervaly kromě oktávy se v rovnoměrně temperovaném ladění liší od intervalů v čistém ladění. Tyto odchylky jsou ve všech tóninách stejné, což usnadňuje transpozici, ale také stírá rozdílné charaktery různých tónin. \n\nZ principu rovnoměrně temperovaného ladění a rovnoměrného dělení oktávy je odvozena jednotka pro měření velikosti intervalů, nazvaná cent.\n\nPřirozený akord je tvořen tóny, jejichž frekvence jsou celistvými násobky frekvence základního tónu.\n\nAkord A dur, který je použit v tomto příkladu, je vybrán proto, že má (ve starší normě) kmitočet, který vytváří přehledné násobky. Konstanta q je ve shodě s předešlým textem koeficient, jímž se vynásobí frekvence tónu, abychom dostali frekvenci tónu o malou sekundu vyššího.\n\nformula_4\nSedmý alikvotní tón se v klasické evropské hudbě nevyužívá, \nvyskytuje se jen ve zvláštních, spíše exotických případech (např. při hře na slovenský lidový nástroj zvaný fujara trombita, také je patrně inspirací pro „falešné“ tóny, používané v jazzové a rockové hudbě, zejména černošské). Je to dost silně snížená (o 31,8 centu) malá septima. Přestože se tolik liší od vžité představy malé septimy, v akordu nezní falešně, protože to je alikvotní tón.\n\n"}
{"id": "14311", "url": "https://cs.wikipedia.org/wiki?curid=14311", "title": "Vltavská kaskáda", "text": "Vltavská kaskáda\n\nVltavská kaskáda je soustava vodních děl na řece Vltavě. Jde o celkem 9 přehrad vybudovaných po etapách mezi lety 1930 a 1992. Do Vltavské kaskády patří přehrada zadržující největší objem vody z českých nádrží (Orlík) i přehrada největší co do plochy hladiny (Lipno). Vodní elektrárny v přehradách kaskády produkují elektrický výkon až 750 MW.\n\nPrvní jezy na Vltavě byly stavěny již za Ferdinanda I., spolu s dalšími úpravami zlepšujícími splavnost. V letech 1640–1643 strahovské opatství na žádost Ferdinanda III odstranilo skalisko Horní slap, které nebezpečně zasahovalo do poloviny řečiště. Na zbytku skály byl na památku vztyčen Ferdinandův sloup, zvaný též Solný. V roce 1722 k němu přibyla socha svatého Jana Nepomuckého, po níž Svatojánské proudy získaly jméno. Obě památky byly přemístěny pod hráz Slapské nádrže poblíž budovy elektrárny.\n\nPrvní ucelený projekt usplavnění Vltavy mezi Mělníkem a Českými Budějovicemi zpracovala roku 1894 firma Lanna a Vering. V té době byla Vltava hojně využívaná pro voroplavbu a klasickou plavbu, zejména přepravu dřeva, kamene a soli. Po první světové válce se objevuje námět na postavení dvou vysokých přehrad, u Slap a u Orlíku. Nový, energetický zájem se dostal do střetu s dosavadními hospodářskými zájmy. První dvě vodní díla kaskády, Vrané a Štěchovice, byla budována ve 30. letech 20. století, ještě s ohledem na plavební účely.\n\nAčkoliv účelem výstavby prvních děl Vltavské kaskády byla výroba elektrické energie, po druhé světové válce byla upřednostněna akumulační funkce a z ní vyplývající nadlepšení průtoků na Vltavě a na dolním Labi.\nVltavské nádrže mají význam především energetický (výroba el. energie v hydroelektrárnách, zejména při špičkovém odběru) a ochranný před povodněmi, dále plavební, rekreační a vodárenský. Vedlejšími přínosy jsou ochrana před povodněmi, usplavnění některých částí Vltavy, stabilizace hladiny pro odběr vody k průmyslovým účelům i pro výrobu pitné vody, vytvoření nových rekreačních míst. Vodní hospodaření na Vltavě umožňuje ovlivnit i splavnost Labe pod Mělníkem. Kaskáda je podle platného manipulačního řádu schopna zcela zastavit povodeň do velikosti dvacetileté vody a povodně větší zmírnit (transformovat). Například během povodně v roce 2002, byl max. přítok do VD Orlík v hodnotě 3900 m·s, překračující úroveň tisícileté povodně, snížen transformací na VD Orlík o 800 až 900 m·s. Také technické řešení a architektura přehrad je předmětem obdivu.\n\nVýstavba přehrad však znamenala také zničení jedinečných přírodně i historicky cenných míst, například Svatojánských proudů a mnoha vesnic i osad. Také ukončila tradiční vltavskou voroplavbu. Výstavbou se stabilizovala teplota řeky pod přehradami, takže v Praze již v zimě obvykle mimo slepá ramena nezamrzá a v létě je naopak příliš chladná na koupání.\n\nUpraven musel být zámek Orlík a rozebrán a znovu sestaven kostelík v Červené z 12. století. U Žďákova překlenul Vltavu jednoobloukový Žďákovský most s největším rozpětím jednoho oblouku v Evropě.\n\n\n"}
{"id": "14317", "url": "https://cs.wikipedia.org/wiki?curid=14317", "title": "Absolutní nula", "text": "Absolutní nula\n\nAbsolutní nula je hypotetický stav látky, ve které se zastaví veškerý tepelný pohyb částic. Absolutní nula je počátek stupnice absolutní teploty, označuje také pro termodynamickou teplotu \"T\" = 0 K = −273,15 °C.\n\nAbsolutní nulu poprvé navrhl Guillaume Amontons roku 1702, když zkoumal vztah mezi tlakem a teplotou v plynech. Chyběly mu dostatečně přesné teploměry, jeho výsledky tak byly velmi nepřesné. Přesto prokázal, že tlak plynu se mezi „chladnou“ teplotou a bodem varu vody zvětší asi o jednu třetinu. Tato práce jej dovedla k teorii, že dostatečné snížení teploty by vedlo k úbytku tlaku. Problém ovšem byl, že se všechny reálné plyny během zchlazování k absolutní nule zkapalní.\n\nRoku 1848 William Thomson (\"lord Kelvin of Largs\") navrhl termodynamickou teplotní stupnici. Toto pojetí se vymanilo z omezení plynných látek a definovalo absolutní nulu jako takovou teplotu látky, ve které již nelze odebírat žádné další teplo.\n\nV roce 1999 bylo dosaženo dosud nejnižší teploty, pouhých 100 pK = 10 K, a to v systému jaderných spinů v kovovém rhodiu.\n\nV roce 2003 kolektiv vědců z Massachusettského technologického institutu v Cambridge (A.E. Leanhardt, T.A. Pasquini, M. Saba, A. Schirotzek, Y. Shin, D. Kielpinski, D.E. Pritchard a W. Ketterle) dosáhli do té doby nejnižší mechanicky dosažené teploty 450 piko<nowiki>kelvinů</nowiki> = 0,000 000 000 45 K, a to pomocí Boseho-Einsteinova kondenzátu spinově polarizovaných atomů sodíku zachycených v gravitomagnetické pasti.\n\nTřetí termodynamický zákon říká, že absolutní nuly nelze nikdy zcela dosáhnout, absolutní nula je tedy jen teoretická teplota. Lze se k ní ovšem limitně přiblížit velice blízko.\nZ pohledu statistické fyziky je absolutní nula stav tělesa s nejmenší možnou (nikoliv však nutně nulovou – viz například systém složený z kvantově mechanických harmonických oscilátorů) vnitřní energií.\n\nExistuje celá řada systémů, jež v blízkosti absolutní nuly zcela mění chování. Typickým příkladem je Boseho–Einsteinův kondenzát a s ním spojeny jevy supravodivosti a supratekutosti.\n\nV odborné literatuře se zavádí pojem záporné termodynamické teploty. To je možné pouze u systému s vnitřní energií omezenou shora i zdola (tedy s omezeným energetickým spektrem) a konečným počtem energetických stavů. Jedná se o situaci s inverzním obsazením stavů (systém má více obsazené stavy s vysokou energií než stavy s nízkou energií). Tato situace však neporušuje platnost třetího termodynamického zákona, neboť takový systém se chová, jako by byl teplejší, než systém s nekonečnou teplotou. Posloupnost stoupajících teplot lze tedy formálně zapsat takto:\nJako příklad praktického použití inverzního obsazení stavů lze uvést laser.\n\n"}
{"id": "14320", "url": "https://cs.wikipedia.org/wiki?curid=14320", "title": "Suezská krize", "text": "Suezská krize\n\nSuezská krize (někdy také sinajská válka či druhá arabsko-izraelská válka) v roce 1956 (červenec–listopad) byla krize, z níž se později vyvinul ozbrojený konflikt mezi Egyptem na jedné straně a aliancí Velké Británie, Francie a Izraele na straně druhé. Hlavní spor byl o kontrolu nad strategicky důležitým Suezským průplavem. Výsledkem bylo oslabení vlivu evropských mocností, posílení egyptské pozice a zvýšení vlivu Sovětského svazu na Blízkém východě. Pod záminkou, že Egypt toleruje ozbrojené akce z Pásma Gazy (tehdy pod egyptskou správou), Izrael zahájil 29. října invazi. Francie a Velká Británie oběma stranám daly ultimátum, které Násír odmítl. 31. října začaly francouzské a britské bombardéry útočit na egyptská letiště. Mezitím se jejich námořní síly přesunuly 5. a 6. listopadu z Malty a Kypru do Port Saidu a Port Fuádu a s pomocí parašutistů obsadily průplavní pásmo.\n\nPád libry a negativní reakce ze strany Sovětského svazu a USA způsobily zastavení celé operace již následující den. OSN se sovětskou a americkou podporou pohrozila intervencí a anglo-francouzské síly se v prosinci stáhly. Do průplavu byly vyslány pohotovostní jednotky OSN (UNEF) a izraelské jednotky byly evakuovány v březnu 1957. Krize posílila prestiž Egypta a prezident Násir se začal stále více obracet o pomoc k SSSR. Britský a francouzský vliv na Blízkém východě výrazně poklesl, stejně jako prestiž tehdejšího britského premiéra Anthony Edena.\n\nPo ukončení Války za nezávislost a podepsání dohod o příměří nebyla situace na hranicích Izraele s jeho arabskými sousedy (s výjimkou Libanonu) v žádném případě klidná a neustále se zhoršovala. Arabské státy odmítaly akceptovat Izrael jako existující suverénní stát. Nadále přetrvávalo nepřátelství arabských zemí vůči Izraeli vyjadřované pohraničními incidenty, přepady a ekonomickými obstrukcemi. Nájezdy komand fidájínů, palestinských komand nabyly takové intenzity, že nebylo sporu o organizovanosti této kampaně ze strany arabských zemí.\n\nPo porážce ve válce s Izraelem v roce 1948 prudce vzrůstala frustrace a rozčarování egyptského obyvatelstva s politikou premiéra Nokrašiho paši. Ten byl následně zavražděn a vlády se chopilo 23. července 1952 tzv. Hnutí svobodných důstojníků pod vedením podplukovníka Gamála abd an-Násira. Po krátkém období, kdy zemi řídil generál Muhammad Bagíb se moci definitivně chopil Násir. Násir se vyznačoval směsicí radikalismu a arabského nacionalismu. Byl veden touhou stát se vůdcem arabského světa, což ho dovedlo až na pozici zuřivého nepřítele Izraele.\n\nPřed Násirovým nástupem k moci byl Egypt po vojenské stránce závislý na Velké Británii. Británie zároveň v Egyptě udržovala silnou vojenskou posádku. Stupňující se odpor arabského obyvatelstva vůči postkoloniální mocnosti vedl k uzavření smlouvy mezi Egyptem a Velkou Británií v roce 1954, podle které Británie postupně evakuuje své vojáky ze základny v Suezu. Násir se obával, že se Británie, i díky svým silným vazbám na Jordánské království pokusí získat vliv v dalších arabských zemích, např. v Iráku, čímž bude ohrožena jeho ambice stát se vůdčí osobností arabského světa. Jeho obavy ještě více zesílily po založení tzv. Bagdádského paktu v roce 1955, čímž se vliv na dění v arabském světě přesunul mimo Egypt.\n\nPrávě Násirova averze proti iráckému vedení, zejména proti jeho premiérovi Núrímu Saídovi vedly Násira k pokusům o změnu vlády v Iráku. Násir považoval celý arabský svět za egyptskou zónu zájmu a svou pozici si upevňoval odporem k jakémukoliv západnímu vlivu v oblasti. V samotném Egyptě ale narůstala všeobecná nespokojenost s Násirovou vládou, která v roce 1954 vyústila až v pokus o jeho zavraždění.\n\nKromě opozice vůči Velké Británii se Egypt postavil i proti další regionální velmoci, proti Francii. Z jeho snahy o podporu protifrancouzských odbojových aktivit v Alžíru (zejména podpory FNO) ale těžil zejména Izrael, který se s stal významným spojencem Francie v oblasti a zároveň adresátem dodávek francouzské výzbroje.\n\nVzrůstajícího odporu arabského světa proti Velké Británii se snažily využít nově etablované mocnosti Spojené státy a Sovětský svaz. Americká zahraniční politika, pro kterou byl Blízký východ důležitý jako strategická ropná oblast v arabském světě ale zpočátku narážela na nepochopení mentality arabského obyvatelstva a jeho vládců. Američtí vyjednavači nedokázali pochopit, že Araby spíše spojuje nenávist k Izraeli, než obava ze Sovětského svazu. Americká snaha o založení blízkovýchodní varianty NATO stále narážela na řadu překážek. Násirův nástup k moci Spojené státy vítaly a podporovaly, neboť se domnívaly že by mohl být významnou překážkou sovětské snahy o ovládnutí prostoru. Násir, který se snažil vymanit se z britského vlivu zpočátku jednal se Spojenými státy o dodávkách zbraní. Jednání ale narazilo na americkou podmínku, že zbraně nesmějí být použity k útoku na Izrael. Násir proto začal o dodávkách zbraní tajně vyjednávat i se Sovětským svazem.\n\nSSSR, který se stejně jako USA snažil posílit svůj vliv na Blízkém východě s dodávkami zbraní Egyptu souhlasil, což vedlo v roce 1955 k podepsání československo-egyptské smlouvy, díky níž Egypt získal 200 stíhacích letounů MiG-15, bombardérů Iljušin-28, 230 tanků, 200 obrněných transportérů, 600 děl, 6 ponorek a dále potom torpédoborce a torpédové čluny.\n\nChruščovovu vedení se Násir jevil jako slibný a snadno ovladatelný politik a proto jeho politiku Egypta, jako protiimperialistické země podporovalo. Izrael na to reagoval zintenzivněním jednání, zejména s Francií o zvýšených dodávkách zbraní a vojenské techniky. Mise72 včetně francouzských lehkých tanků AMX 13. V roce 1956 navíc byly ukončeny rozhovory mezi Egyptem, Spojenými státy a Mezinárodní bankou pro obnovu a rozvoj na financování Asuánské přehrady poté, co Spojené státy zjistily, že Egypt vede o této otázce souběžně jednání se Sovětským svazem ve snaze postavit mocnosti proti sobě.\n\nOd ukončení války v roce 1948 trvalo egyptsko - izraelské nepřátelství. Suezský průplav byl pro izraelské lodě uzavřený přesto, že v roce 1951 tuto praxi odsoudilo OSN ve své deklaraci. Instalací vojenského zařízení zablokoval Egypt i Tiranskou úžinu, kterou izraelské obchodní lodě proplouvaly do Rudého moře. V roce 1954 začal Násir naplno podporovat nájezdy palestinských fidájínů proti izraelskému území. Následné izraelské vojenské útoky proti těmto nájezdům pomáhaly v arabském světě vytvářet obraz Násira jako významného bojovníka proti sionismu.\n\nNa ukončení americko-egyptských jednání o půjčce na stavbu Asuánské přehrady reagoval Násir znárodněním Suezského průplavu. Společnost Suezského průplavu (\"The Suez Canal Company\"), jejíž akcie se většinou nacházely v rukách britských a francouzských investorů, byla 26. července 1956 znárodněna. Násir zdůvodnil svůj krok potřebou financovat stavbu Asuánské přehrady z plavebních poplatků. Vypovězena byla i britsko-egyptská smlouva z roku 1954. Znárodnění Suezského průplavu bylo pro Velkou Británii a Francii nepříjemným překvapením a obě země ho vnímali jako přímé ohrožení svých hospodářských zájmů, zejména dodávek ropy. Velká Británie začala zvažovat různé možnosti, mezi jiným i vojenský zásah.\n\nPřímá Násirova podpora alžírským povstalcům sblížila Francii s Izraelem. Ten byl na Blízkém Východě jedinou zemí, jež pro Egypt představovala reálné ohrožení a mohla tak vázat jeho síly. Proto se v první polovině 50. let začaly zintenzivňovat francouzsko-izraelské vztahy, které vyústily v rozsáhlé vojenské dodávky (Francie později stála i u kolébky izraelského jaderného programu). Mezi Izraelem a Francií proběhla řada setkání na nejvyšší úrovni. Na nich Francie nastolila možnost vojenského zásahu proti Násirovi s tím, že by se akce zúčastnila i Velká Británie. Po řadě jednání Británie zprvu souhlasila, později ale od plánu, pro nesouhlasné stanovisko USA a z obav o poškození britsko-arabských vztahů odstoupila. Izrael se svou účastí ve válce proti Egyptu souhlasil z důvodů strategických; otevírala se mu možnost vojenským zásahem vyřešit své spory s Egyptem, zejména uvolnění Tiranské úžiny, posílení své jižní hranice a oslabení tradičního protivníka. Navíc se Izrael obával, že se Egypt připravuje na válku. Svědčilo pro to vytvoření společného egyptsko-syrského vojenského velení v roce 1955, ke kterému se rok na to přidalo i Jordánsko.\n\nSpojené státy se snažily celý problém řešit diplomatickou cestou, dokonce iniciovaly svolání mezinárodní konference za účasti největších uživatelů Suezského průplavu, na které se pokoušeli prosadit svůj plán na provozování průplavu pod mezinárodním dohledem. Konference skončila ale neúspěchem. Británie se při dalších jednáních snažila získat podporu USA, kterou ale nezískala. Naopak, Američané se vyjadřovali striktně proti vojenskému zásahu. Rozpačité stanovisko bylo vyjádřeno i ze strany zemí Commonwealthu. Velká Británie sice od plánu odstoupila, ale při tajných jednáních souhlasila se svou účastí v takové pozici, který by ji nestavil do jednoznačné pozice agresora. Americké odmítnutí podpory těžce nesli francouzští představitelé, kteří to chápali jako zradu ze strany spojence.\n\nBritánie se při plánování operace zprvu hodlala opřít o výsadkové jednotky, ale realistický pohled na kvalitu těchto jednotek přiměl plánovače změnit plány a přiklonit se spíše k námořní operaci, při které by byly v Port Saidu vysazeny tři divize námořní pěchoty, které by prostor kanálu obsadily. Plán byl hotov počátkem srpna 1956, přičemž se počítalo i se strategickým bombardováním Egypta, zničením egyptského hospodářství a následným Násirovým pádem.\n\nFrancouzsko-izraelské plánování započalo izraelským příslibem zúčastnit se invaze po boku Francie. Společné plánování operace započalo začátkem září. Francie připravovala dva plány; s britskou účastí a v případě, že by Británie vycouvala tak s Izraelem. V případě britské účasti chtěla Francie využít britská letiště na Kypru, v opačném případě by byla využita letiště v Izraeli.\n\n5. října byla o společném francouzsko-izraelském plánování informována Velká Británie, která se k účasti s ohledem na své tradiční arabské spojence (např. Jordánsko) stavěla odmítavě k izraelské účasti na operaci. Nakonec Británie s účastí Izraele souhlasila. 22. října v Sévres u Paříže konalo třístranné jednání, při kterém byl přijat plán, podle kterého vysadí Izrael v prostoru průsmyku Mitla na Sinaji výsadkovou jednotku. Francie a Velká Británie by vyzvaly obě strany ke stažení do vzdálenosti 15 - 16 km od Suezského průplavu, což Egypt odmítne, neboť by musel vyklidit Sinaj. To Velké Británii a Francii poskytne záminku vyslat do prostoru své jednotky, které by měly oficiálně za úkol oddělit bojující strany. Tím by Francie a Británie znovu získaly na průplavem kontrolu. Izrael, s ohledem na tradiční britsko-jordánské spojenectví plánu nevěřil. Nakonec ale souhlasil, neboť chápal plán i jako jedinečnou příležitost, jak vyřešit své problémy s Egyptem.\n\nZúčastněné strany nepředpokládaly problémy ze strany velmocí: SSSR byl zaměstnán událostmi v Maďarsku a USA byly zaujaty blížícími se prezidentskými volbami.\n\nVlastní operaci, pod názvem Kadeš, jejíž zahájení bylo naplánováno na 28. října 1956, pojal Izrael jako kombinovanou výsadkovou operaci. Počátek operace měl být kamuflován jako izraelské manévry pro případ, že Francie a Velká Británie neočekávaně nesplní svou část plánu. Cíle operace byly tři:\n\nEgyptské jednotky, které měly na Sinaji do Násirova nástupu k moci spíše symbolickou velikost, byly posilovány, budovala se infrastruktura nutná pro rychlé přesuny jednotek, budovala se letiště a na hlavních tazích vznikaly vojenské tábory. Krátce před započetím samotné invaze provedl Izrael 10. října útok proti pevnosti Arabské legie na jordánském území jako odpověď za vraždu dvou izraelských zemědělců. Jordánsko požádalo na základě smlouvy o vojenskou pomoc Velkou Británii a ta informovala Izrael, že tuto pomoc v případě dalšího útoku proti Jordánsku poskytne. Izrael si pro případ dalšího útoku z jordánského území vyhradil právo odpovědět, čímž získal legitimní důvod pro vojenské přesuny.\n\nIzrael plánoval, že se mu podaří náhlým útokem donutit egyptskou armádu k ústupu směrem k Suezskému průplavu, který mezi tím obsadí společné anglo-francouzské jednotky. Egypťané se tak dostanou do kleští a budou rozdrceni. 24. října byla v Izraeli vyhlášena částečná mobilizace, která se následně změnila v úplnou. Mobilizované jednotky byly ostentativně přesouvány k izraelsko-jordánské hranici, aby si Egypťané mysleli, že úder bude veden proti Jordánsku.\n\nEgypt na Sinaji disponoval dvěma pěšími divizemi:\n\nDalší pěší divize se nacházela západně od průsmyku Mitla.\n\nV Bír Gifgáfě se nacházela egyptská tanková brigáda. Centrální a jižní část poloostrova byla bráněna mobilními jednotkami s džípy a obrněnými transportéry.\n\nIOS proti Egypťanům nasadila šest pěších brigád, výsadkovou brigádu, 7. tankovou brigádu a dvě brigády motorizované.\n\nSamotnému zahájení invaze předcházela operace Kohout, při níž stíhací letoun izraelského letectva sestřelil nad Středozemním mořem Il-14 egyptského letectva, ve kterém se z jednání v Sýrii vraceli členové egyptského Generálního štábu. Izraeli se tak těsně před zahájením války podařilo zlikvidovat prakticky celé vrchní velení egyptské armády.\n\nOperace Kadeš byla zahájena 29. října 1956 v 17 hodin výsadkovou operací u východního vstupu do průsmyku Mitla, když dvě hodiny před tím nízkoletící vrtulové P-51 Mustang svými vrtulemi přeťaly veškerá nadzemní telefonická spojení Egypťanů, čímž byly jednotky na jihu Sinaje izolovány od velení, nacházejícího se na severu. Protože existovaly obavy, že se Jordánsko zapojí do války na egyptské straně, byl ve vojenském pásmu na izraelsko-jordánské hranici vyhlášen zákaz vycházení. Izraelské pohraniční policii byl vydán rozkaz střílet na všechny rušitele zákazu. (Plnění tohoto rozkazu vedlo k masakru 48 obyvatel arabské vesnice Kafr Kasim. Izraelští policisté zodpovědní za střelbu byli později uvězněni a odsouzeni, přičemž izraelský soud označil střelbu na civilisty za „nestydatě nezákonnou“. Do roka však byli všichni propuštěni.)\n\n29. října bylo 395 výsadkářů z 202. parabrigády vysazeno poblíž průsmyku Mitla. Navigační chybou byli ale vysazeni o 4 km dál, než bylo naplánováno a na pozici se přesouvali pěšky. Zároveň v této době překročila zbývající část izraelské 202. parabrigády izraelsko-egyptskou hranici v Negevské poušti a pokračovala směrem na Al-Kuntilu, At-Thamad a Nachl, egyptské obranné uzly. Snahou izraelského vedení bylo, aby celá operace vypadala jako další izraelský útok proti fidájínům a nikoliv jako invaze, čímž by se oddálil moment, kdy začala naplno reagovat egyptská armáda, ale i OSN a velmoci. Proto operace nebyla započata leteckým úderem. Překvapení se zdařilo a egyptské velení ještě dvacetčtyři hodin po zahájení invaze nebylo schopné určit její rozsah a cíle. Egyptský velitel polní maršál Abdel Hakim Amer vyhodnotil izraelský pohyb jako běžný útok a ani nevyhlásil stav pohotovosti. V okamžiku, kdy si uvědomil svou chybu, byli Izraelci hluboko na Sinaji.\n\nVe večerních hodinách 29. října byly výsadkářům u průsmyku Mitla shozeny zásoby a vojenský materiál včetně kanónů a minometů. Druhá část 202. výsadkové brigády zaútočila ve večerních hodinách na egyptský opěrný bod Al-Kuntilla. Útok provedla předsunutá průzkumná jednotka brigády obchvatným manévrem. Egyptští obránci se po několika výstřelech rozprchli.\n\nZa svítání 30. října zaútočila izraelská 202. výsadková brigáda na další opěrný bod At-Thamad. Izraelcům, útočícím se sluncem v zádech, se opěrný bod podařilo dobýt během čtyřiceti minut. Na poslední uzlový bod egyptské obrany, Nachl, zaútočili výsadkáři v 17 hodin, když před tím odrazili útok egyptského letectva. Útok byl zahájen dělostřeleckou palbou. Samotný Nachl byl následně obsazen bez boje. Obě části 202. výsadkové brigády se spojily ve 22:30, čímž zajistily provizorní pozemní zásobovací komunikaci k průsmyku Mitla.\n\nEgypt již v ranních hodinách téhož dne vyslal směrem k průsmyku Mitla jednotky egyptské 2. pěší brigády (jednalo se o 5. prapor a jednotkami vybavenými těžkými kulomety, bezzákluzovými děly a minomety). Během postupu byly tyto jednotky opakovaně napadány izraelským letectvem. Přesto se Egypťanům podařilo dosáhnout průsmyku a opevnit se v jeskyních na obou svazích průsmyku, čímž se průchod průsmykem z východu na západ stal pro izraelskou 202. brigádu vražedným. Ta se navíc stávala cílem útoků egyptského letectva a zároveň mohla být napadena egyptskými tankovými jednotkami nacházejícími se 30 km od pozic výsadkářů. Přesto Šaron, který 202. výsadkové brigádě velel, žádal, aby mohl průsmyk obsadit. Žádost byla opakovaně odmítána, neboť jednotka nebyla určena k boji, ale v souladu s plánem jako záminka pro britsko-francouzskou intervenci. Posléze mu bylo uděleno povolení vyslat pouze průzkumnou jednotku s tím, že se jednotka nesmí nechat vtáhnout do těžkých bojů. V poledne 31. října vyrazila do průsmyku Mitla průzkumná jednotka pod velením majora Mordechaje Gura o síle dvou pěších rot na šesti polopásech, tří tanků, průzkumnou jednotkou a baterií děl. Krátce po vstupu do průsmyku se jednotka ve 12.50 dostala do těžké palby. Velitelé si uvědomili, že jednotka padla do egyptské pasti. V kopcích se skrývali Egypťané vyzbrojení kulomety Bren, minomety, bazukami a bezzákluzovými děly. Izraelci byli navíc napadáni egyptskými letouny Meteor, které zničily vozidla v izraelské koloně. Boje trvaly do 20 hodiny a Izraelci za těžkých ztrát byli nuceni likvidovat dobře ukryté egyptské pozice. Nakonec se Egypťané rozhodli stáhnout a pozice v průsmyku vyklidili. Výsledkem bylo 38 mrtvých izraelských vojáků (Egypťané měli asi 200 mrtvých) a navíc se ukázalo, že tato bitva byla ze strategického i taktického hlediska chybou.\n\nDruhým směrem izraelské invaze bylo dobytí obranného prostoru Abú Aghajla – Kussajma – Umm Kataf na severovýchodě Sinajského poloostrova. Útok zahájily ve večerních hodinách dva prapory 4. pěší brigády izraelské armády na dvě obranná postavení (dva pahorky) 3. pěší divize egyptské armády u Kussajmy. Po zjištění, že první z pahorků byl opuštěný, přesunuly se izraelské jednotky k druhému, vzdálenému asi 15 km.\n\nV prostoru Kussajmy zaútočily izraelské jednotky ve 3 hodiny ráno na druhý pahorek obsazený egyptskou armádou. Útok probíhal pod těžkou dělostřeleckou palbou, byl však krátce po svém zahájení posílen bojovou skupinou ze sestavy 7. tankové brigády, která se původně měla podílet až na rozvíjení dalších útoků. Po dobytí Kussajmy čelní jednotky 4. brigády vyrazily směrem na jihozápad, aby se u průsmyku Mitla spojily s výsadkáři 202. brigády. 7. tanková brigáda pokračovala v postupu směrem na západ směrem na Abú Aghajlu, ale krátce po zahájení postupu se dostala do soustředěné egyptské palby z protitankových prostředků. Aby předešli zbytečným ztrátám, ponechali izraelští velitelé pěchotu v obranných pozicích (která tak vytvořila první bojovou skupinu) a tankové jednotky (druhá bojová skupina) postupovaly dále na západ směrem k průsmyku Dajka. Cílem bylo dostat se k Abú Aghajle z jihozápadu a nalézt slabé místo v její obraně. Měl se jím stát těžko přístupný průsmyk Dajka. Skrz průsmyk prošla průzkumná jednotka, která na druhé straně odřízla egyptský obranný uzel Abú Aghajla od zásobovací komunikace směrem na jih. Průsmykem následně prošly zbývající obrněné jednotky s úkolem zaútočit na Abú Aghajlu od přehradní nádrže Ruafa. Terén byl ale písečný, a proto musela veškerá kolová technika (i ta se zásobami) zůstat na místě. Pro zásobování se izraelské velení rozhodlo vytvořit náhradní komunikaci. Nově vyslaná třetí bojová skupina dostala za úkol čelit očekávanému egyptskému tankovému útoku od Bír Hassany. Směrem na jihozápad proto překročila izraelsko-egyptské hranice 10. pěší brigáda a zahájila útok na egyptské opěrné body Audža Masrí a Tarat Umm.\n\nV prostoru Abu Aghajlu zaútočila 31. října druhá izraelská (obrněná) skupina od západu na tento egyptský opěrný uzel. Krátce po zahájení postupu se dostala do těžké dělostřelecké palby. Zatímco pěchota na polopásech pokračovala v útoku, tanky likvidovaly obranná postavení u hráze Ruafa a odrážely egyptské tankové protiútoky. Po hodině padla Abu Aghajla do izraelských rukou, zároveň se ale izraelské jednotky dostaly do dělostřelecké palby vedené z dalšího obranného postavení Umm Šihán a čelily útokům egyptských tanků ze severu. Díky podpoře izraelského letectva byl egyptský odpor umlčen. Další postup druhé skupiny byl určen směrem na východ, na Um Katef. Kromě silných egyptských obranných pozic u přehradní hráze Ruafa hrozila izraelské obrněné skupině postupující kolona egyptské obrněné 1. tankové brigády složená z tanků T-34, samohybných kanonů SU-100 a motorizované pěchoty postupující na Abú Aghajlu od jihozápadu. Nejprve bylo rozhodnuto postavit jí do cesty izraelskou první bojovou skupinu (která měla původně postupovat od jihu na prostor hráze Ruafa), mezitím ale egyptskou kolonu objevila izraelská letadla a způsobila ji tak těžké ztráty, že se zbytky celého egyptského uskupení musely stáhnout zpět k Suezskému průplavu. Izraelská první skupina uskupení pronásledovala, postupně ničila její zadní krycí jednotky a zastavila se až 13 km od Suezského průplavu proti městu Ismáílíja. Druhá bojová skupina mezitím obdržela rozkaz k dobytí Egypťany silně bráněné přehradní hráze Ruafa. Útočící izraelské tanky se dostaly do těžké palby, ale pokračovaly v útoku. Boje pokračovaly i po setmění. Večer se podařilo hráz nádrže obsadit, ale krátce na to čelila skupina egyptskému protiútoku od Umm Katafu, který Izraelci nakonec odrazili.\n\nPo dobytí hráze a odražení protiútoku dostala druhá skupina 1. listopadu rozkaz setrvat na místě a bránit ústupu egyptských jednotek od Umm Katafu směrem na jihozápad k Suezskému průplavu. Dobytím Umm katafu (a otevřením zásobovací cesty pro bojové skupiny 7. tankové brigády) byla od severovýchodu postupující izraelská 10. pěší brigáda posílená o 37. mechanizovanou brigádu. Tak se nejprve bez boje zmocnila egyptských opěrných bodů Audža Masrí a Tarat Umm. V ranních hodinách podnikla průzkumná jednotka tohoto uskupení útok na Umm Kataf, byla egyptskou dělostřeleckou palbou odražena zpět. Další útok, tentokrát vedený po křídlech byl podniknut večer, ale oba izraelské prapory, mající útočit ze severu a jihu, ztratily směr. Jeden ze zbloudilých izraelských praporů za úsvitu 2. listopadu Umm Katafu dosáhl, byl však opět odražen dělostřeleckou palbou. Druhý prapor obsadil pouze vedlejší postavení egyptské armády. Po neúspěchu zapříčiněném špatným koncentrováním vojsk a nedostatečným průzkumem byl zbaven velení velitel izraelské 10. pěší brigády. Další útok na postavení egyptské armády podnikla i dorazivší 37. brigáda, ale i ona byla za těžkých ztrát odražena, přičemž v boji padl i velitel brigády. Egypťané, kteří pochopili, že jim hrozí obklíčení, se ale ještě v noci stáhli, takže předsunuté izraelské jednotky, které se dostaly k Umm Kafatu, nalezly jen prázdná postavení.\n\nDobytím tohoto egyptského obranného uzlu se vytvořila zásobovací komunikace pro 202. výsadkovou brigádu vysazenou v prostoru průsmyku Mitla a zároveň byla odříznuta egyptská posádka v pásmu Gazy.\n\nÚtok zahájil 30. října před půlnocí izraelský 4. pěší prapor brigády Golani západním směrem s cílem vyčistit cestu k obsazení silnice spojující Rafah s Nicanou 3. praporem brigády Golani. Cíle bylo dosaženo, některá vozidla 4. praporu posíleného Super Shermany 27. brigády ale při svém průjezdu najela na minu a zablokovala cestu. Jejich vraky potom odklízeli pod palbou izraelští ženisté. Až k ránu se vojáci 3. praporu dostali k vytčenému cíli, k silnici Rafah–Nicana, ztečí obsadily egyptský opěrný bod ovládající silnici a zahájili postup severním směrem ke křižovatce na Rafah. Po jejím obsazení a zničení dalších tří egyptských opěrných bodů přešly 3. a 4. prapor brigády Golany do obrany.\n\nVe středním úseku izraelské 1. a 2. prapor po úporných bojích obsadily opěrné body a tábory egyptské armády v prostoru křižovatky u Rafahu. Na severu 27. brigáda motorizované pěchoty po dvouhodinovém boji muže proti muži obsadila opěrné body egyptské armády na dvou výšinách a poté postupovala směrem na křižovatku u Rafahu.\n\n1. listopadu v deset hodin se všechny tři útočné skupiny spojily na křižovatce u Rafahu. 27. brigáda poté pokračovala směrem na al-Aríš, přičemž se hodinu zdržela likvidací egyptského postavení u al-Džirádí. Poté brigáda dorazila na okraj al-Aríše, kde se zastavila. Izraelské velení nemělo přesné informace o síle egyptské posádky. Vědělo se jen, že egyptská 4. pěší brigáda dostala posily v podobě egyptské 1. motorizované divize. V poledne 1. listopadu z důvodu zahájení britsko-francouzských operací proti Egyptu egyptská armáda al-Aríš bez boje vyklidila a začala se stahovat směrem ke kanálu. Al-Aríš obsadila izraelská armáda 2. listopadu ráno a poté postupovala směrem na západ za ustupujícími Egypťany. Večer se Izraelci zastavili asi 13 km od Suezského kanálu. Do rukou izraelské armády také padlo velké množství egyptské výzbroje a výstroje včetně desítek tanků T-34 a obrněných vozidel.\n\nV 6.00 ráno byl vydán rozkaz k útoku na pásmo Gazy. Obsazením pásma Gazy byla pověřena 11. pěší brigáda s tankovou skupinou ze 37. tankové brigády, rotou tanků Sherman a rotou motorizované pěchoty. Proti nim stála palestinská 8. divize, přičemž pásmo Gazy bránila palestinská 86. brigáda na jihu a 26. brigáda egyptské Národní gardy posílená o dvě čety pohraniční stráže a vybavená těžkými minomety. Přes dobře bráněné vrchy u Gazy se izraelským tankům a motorizované pěchotě podařilo prorazit a zahájit postup na sever na Bajt Hanún. Kolem poledne prostřednictvím OSN kapitulovalo vojenské velení Gazy. Poté kapitulovalo i egyptské velení pásma Gazy. V podvečer zahájila izraelská 11. pěší brigáda postup na sever na Chán Júnis. Palestinská 86. brigáda kladla silný odpor a teprve 3. listopadu ráno pronikl jeden izraelský pěší prapor do Chán Junis. Ve 13.30 bylo dokončeno kompletní obsazení města.\n\nPrvní fáze těchto bojů začaly již postupem 202. výsadkového praporu 29. října na At-Thamad a 4. brigády na Kusajmu. Zároveň na východě Sinajského poloostrova začala směrem od Ejlatu jižním směrem postupovat podél pobřeží Akabského zálivu 9. pěší brigáda, zatímco podél Suezského kanálu od průsmyku Mitla postupovala 202. výsadková brigáda.\n\nJeště 29. října večer obsadila průzkumná rota 9. pěší brigády pevnost Rás an-Naqabu. Poté 9. pěší brigáda postupovala špatným terénem na jih, směrem na Šarm aš-Šajch. Zásobovaná vodou a pohonnými hmotami byla vyloďovacími plavidly z přístavu Ejlat. 3. listopadu svedl její čelo boj s egyptskou pohraniční stráží. K večeru dorazilo čelo brigády k úzkému Vádí Kid, kde se velení obávalo silné egyptské obrany. Egypťané po několika výstřelech ale pozice opustili. K dalšímu boji se schylovalo 4. listopadu u Rás Nasaríní. Zde ale Izraelci zjistili, že Egypťané místní pevnost opustili, aby posílili obranu Šarm aš-Šejchu.\n\n4. listopadu krátce po poledni byl zahájen útok na Šarm aš-Šejch p. brigádou v součinnosti s 202. výsadkovou brigádou. Samotný útok byl podporován izraelským letectvem, které v oblasti působilo nikým neohrožováno. Průzkum 9. brigády dobyl obranná postavení na výšinách Tsafarat-el-At. 5. listopadu ve 3.30 zahájil 91. prapor zteč od západu, byl však s těžkými ztrátami odražen. Pozice Egypťanů následně bombardovalo izraelské letectvo a poté v 5.30 začal nový útok od západu v součinnosti s postupem 92. praporu, který útočil od východu. V 9.00 se izraelské jednotky zmocnily velitelského stanoviště egyptské armády.\n\n5. listopadu v 9.30 vstoupilo v platnost příměří požadované OSN. Válka skončila.\n\nKromě podpory pozemních operací včetně shozu materiálu se izraelské letouny zúčastnily asi 164 soubojů s egyptskými MiGy a Vampiry. Egypťané ztratili 5 MiGů a 4 Vampiry, Izraelci 2 Mystéry a 9 starších strojů s pístovými motory. Veškeré izraelské ztráty byly způsobeny protileteckou palbou ze země.\n\nNa moři došlo k jedinému střetnutí 31. října ráno, kdy egyptská fregata začala ostřelovat přístav a rafinérii ropy v Haifě. V 5.30 ji začaly pronásledovat izraelské fregaty a v součinnosti s letectvem na ni zaútočily. Zásahy poškodily pohonnou jednotku. V 7.20 se egyptská fregata vzdala.\n31. října vypršelo ultimátum, které oběma válčícím stranám daly Velká Británie a Francie. Britské a francouzské vojenské letectvo zahájilo od večera 31. října nálety na egyptská letiště a vojenské základny, přičemž letouny startovaly z palub letadlových lodí a z Kypru. Žádný britsko-francouzský nálet nebyl podniknut proti Izraeli. Pokusy OSN o dojednání příměří byly Velkou Británií a Francií vetovány, zároveň ale narůstal politický tlak mocností. 5. listopadu zahájily britské a francouzské jednotky vzdušné výsadky v Port Saidu a Port Fuadu. 6. listopadu přistály britské jednotky v Port Saidu a francouzské v Port Fuadu. K britským vrtulníkovým a padákovým výsadkům v Ismáílíji a Abú Suwejru již nedošlo, neboť britská vláda byla nucena ustoupit silnému mezinárodnímu tlaku a přijmout příměří, které vstoupilo v platnost o půlnoci z 6. na 7. listopadu. Francie Velkou Británii následovala.\n\nK zastavení bojů přispěl mezinárodní tlak na velkou Británii a Francii a to i ze strany spojenců, zejména USA. Americká admistrativa se obávala, že odpor, který anglo-francouzský útok vyvolal v islámském světě, přiměje arabské země k většímu příklonu k SSSR. Navíc by se americká vláda dostala do choulostivé situace, kdyby na jedné straně kritizovala vpád SSSR do Maďarska a na druhou stranu souhlasila s britsko-francouzsko-izraelskou invazí.\n\nSovětský svaz pohrozil vojenskými útoky proti Izraeli, Velké Británii a Francii a zapojením se do bojů na straně Egypta. USA na to reagovaly prohlášením, že USA v takovém případě v rámci NATO splní své spojenecké závazky a Sovětský svaz musí být připraven nést následky (podle později vydaných pamětí Nikity Chruščova ale Sovětský svaz ve skutečnosti zapojení do bojů neplánoval). Velmi ostře proti invazi vystoupily i islámské země, v nichž docházelo k napadání a ničení západního majetku, zejména britského.\n\nKromě politického tlaku vyvíjely Spojené státy tlak na Velkou Británii i ekonomický. Postaraly se o to, že Mezinárodní měnový fond odmítl půjčku Velké Británii, která se tak snažila eliminovat své ztráty. Spojené státy navíc pohrozily i uvolněním svých rezerv v librách. Tím by způsobily devalvaci libry, což by pro britskou ekonomiku mohlo mít vážné důsledky. Embargo na vývoz ropy do Velké Británie a Francie vyhlásila Saúdská Arábie, přičemž Spojené státy společně s dalšími spojenci z NATO odmítli ztrátu Velké Británii a Francii nahrazovat ze svého dovozu.\n\nIzrael se v následných jednáních pokoušel získat garance ohledně volného průjezdu Tiránskou úžinou a ukončení nájezdu fidájínů. Záruky obdržel výměnou za vyklizení Šarm aš-Šejchu a pásma Gazy. Dodržení těchto záruk měly garantovat nově utvořené jednotky OSN UNEF. Do března 1957 se Izrael z obsazených území stáhl. Jednotky OSN, které se měly podílet na správě pásma Gazy byly poté Egyptem donuceny stáhnout se na hranice této oblasti. Přítomnost jednotek na svém území Izrael odmítl. Při stahování se z obsazených území na Sinaji byla izraelskou armádou důsledně ničena veškerá vybudovaná infrastruktura. Přítomnost jednotek UNEF pro Izrael znamenala do budoucnosti jedenáct let míru.\n\nZ politického hlediska unikl Izrael, na rozdíl od Velké Británie a Francie, ponížení na mezinárodní scéně poté, jak rychle se sklonili před mezinárodním tlakem. Zároveň si svou neústupností jako jediný z útočníků dokázal vymoci ústupky ze strany protivníků. Z vojenského hlediska byla válka pro Izrael přínosem, neboť dokázala, že jsou Izraelské obranné síly schopné vést kromě omezených nájezdů i větší vojenské kampaně včetně rozsáhlých vojenských manévrů.\n\nEgypt byl vnímán jako vítěz, neboť útočící jednotky byly nuceny se stáhnout; nejprve Velká Británie a Francie, později i Izrael. Násir se snažil předkládat toto vítězství jako vítězství egyptské armády, ačkoliv útočníci se stáhli až pod tlakem USA. V každém případě toto vítězství posílilo v arabských zemích Násirův obraz hrdiny. Izraelské stažení ze Sinaje bylo vydáváno jako důsledek síly egyptské armády a nedošlo k žádné reflexi skutečných neúspěchů při bojích na Sinaji. To vedlo za jedenáct let po Šestidenní válce k obrovské deziluzi o skutečných schopnost egyptské armády.\n\nPo vypuknutí Suezské krize vydal Násir řadu nařízení, kterými došlo rozsáhlým omezením občanských svobod. Tato nařízení byla namířena především proti Židům. Ti byli zatýkáni bez jakéhokoliv obvinění, byl jim zabavován majetek, nesměli vykonávat své profese či byli zbavováni občanství a nuceni k odchodu z Egypta. Ten do roku 1957 opustilo 10000 Židů.\n\nDíky poválečným jednáním Egypt získal zpět Izraelem obsazená území na Sinaji a v pásmu Gazy. Navíc získal velmocemi plně garantovanou svrchovanost nad Suezským průplavem. Provoz v průplavu byl pro námořní plavbu obnoven 24. dubna 1957.\n\nPro Velkou Británii bylo stažení ze Suezu po politické stránce ponížením. Dosavadní premiér Anthony Eden rezignoval na svou funkci 9. ledna 1957. Suezská krize a její dopady výrazně urychlily dekolonizační tendence. Přesto Suezská válka neznamenala úplný konec britského vlivu na Blízkém východě. V následujících letech se Británie vojensky angažovala v Jordánsku či v Kuvajtu. Prestiž Velké Británie ale utrpěla velkou ránu, ze které se již nevzpamatovala.\n\nSuezskou krizí poznamenané vztahy mezi Velkou Británií a USA byly bezprostředně obnoveny díky \"zvláštním vztahům\" mezi oběma zeměmi. Británie ale definitivně rezignovala na ambice být imperiální mocností.\n\nFrancouzsko-americké vztahy byly Suezskou krizí silně pošramoceny. Francie, která již špatně nesla odmítání pomoci ze strany USA při francouzském válečném úsilí v Indočíně v roce 1954, vnímala americký postoj k Suezské krizi jako zradu. Z pohledu Francie to znamenalo, že se země nemůže spolehnout na své spojence. Tento pocit vyvrcholil v roce 1966, kdy Francie vystoupila z vojenské části NATO.\n\n\n\n\n"}
{"id": "14323", "url": "https://cs.wikipedia.org/wiki?curid=14323", "title": "Kuličky", "text": "Kuličky\n\nKuličky jsou jednoduchá hra, resp. sport, ve kterém se ve venkovním prostředí hráči snaží dostat cvrnkáním malé kuličky (obvykle skleněné či hliněné, cca 16 mm v průměru) do důlku vyhloubeného v zemi.\n\nKuličky mohou hrát lidé všech věkových skupin, neboť hra není příliš fyzicky namáhavá, významnou roli hraje naopak zkušenost a psychická vyzrálost.\n\nSoutěžní kuličky v turnajích Českého kuličkového svazu jsou ze skla, mají v průměru 16 mm a váží cca 6 gramů.\n\nHistorie kuliček sahá až do starověkého Říma, kdy se hrávalo s kousky mramoru.\nV Anglii se již několik století koná každoroční turnaj, který se v posledních desetiletích hraje jako týmové mistrovství světa. V posledních letech se začíná na mezinárodní úrovni více prosazovat individuální hra.\n\nHer s kuličkami bylo a je velké množství. V Česku se po roce 1998 vyvinula soutěžní verze pravidel. V jednotlivých lokalitách se mohou lišit od závazných pravidel mistrovských turnajů (tzv. turnaje Masters), protože se přizpůsobují podmínkám hřiště či místním tradicím.\n\nZákladem je obvykle hřiště s důlkem a startovní čárou od níž se hází směrem do důlku. Netrefené kuličky se hráči jeden po druhém snaží cvrnkáním shromáždit v důlku. Postup házení, střídání hráčů i hodnocení výsledků se liší.\n\nSběratel her Miloš Zapletal ve své Encyklopedii her z roku 1988 uvádí desítky her i s pravidly:\nNa kuličkového krále, Dvojičky, Koulená, Na banku, Na sudě, Kuličkiáda, Spouštění na důlek, Nejznámější hra s kuličkami, Strefovačka, Na přímé zásahy, Každý do svých, Hra na Kdo - Co a Po, Koník, Vytloukaná, Ťukaná, Na krále, Na devět důlků, Stovka, Koulení na skleněnce, Tinki tinki, Kulinda, Kutálečka a další.\n\nV téže Encyklopedii jsou popsány i některé hry ze zahraničí:\nStovka (z Anglie), Dodo (Dahome a Nigérie), Indiánská hra s kuličkami, Bloquette (Francie), Na dva důlky (Sýrie), Íránská hra, Nux (Austrálie), Hra indiánského kmene Cree, Hra na píď (Arábie), Házení na zeď (Londýn), Hazard (Nový Zéland) a další.\n\n\nČeská reprezentace se již několikátým rokem účastní prestižních mezinárodních turnajů. Přestože oproti světu se v Česku tento sport nehraje příliš dlouho, dokázali se čeští reprezentanti rychle probojovat mezi světovou špičku.\n\nČeský kuličkový svaz každoročně od roku 2002 organizuje mezinárodní turnaj Czech Open. Pro rok 2005 získal pořadatelství historicky 1. mistrovství světa v individuální hře.\n"}
{"id": "14324", "url": "https://cs.wikipedia.org/wiki?curid=14324", "title": "Zobrazení (matematika)", "text": "Zobrazení (matematika)\n\nZobrazení je v matematice předpis, jak přiřazovat prvkům nějaké množiny (vzorům) jednoznačně prvky obecně jiné množiny (obrazy). Jedná se o speciální případ binární relace, u které je zajištěna jednoznačnost obrazu ke každému vzoru.\n\nZobrazení je pojmem nejen teorie množin, ale představuje ústřední pojem i pro matematickou analýzu – funkce je totiž také druhem zobrazení.\n\nNejobecnějším z hlediska množin, do kterých náleží vzory a obrazy, je zobrazení z množiny do množiny.\nZobrazení formula_1 z množiny formula_2 do množiny formula_3 je taková binární relace, pro kterou platí, že ke každému prvku formula_4 množiny formula_2 přiřazuje nejvýše jeden takový prvek formula_6 množiny formula_3 tak, že formula_8.\n\nformula_9 nebo formula_10\n\n\nV teorii množin se tedy zobrazení definuje jako binární relace formula_1 splňující podmínku existence a jednoznačnosti:\n\nZobrazení v množině formula_2 je takové zobrazení formula_1 z množiny formula_2 do množiny formula_3, pro které formula_45, tedy výchozí a cílová množina jsou totožné.\n\n\nZobrazení množiny formula_2 do množiny formula_3 je takové zobrazení formula_1 z množiny formula_2 do množiny formula_3, pro které formula_51. Definičním oborem je tedy celá výchozí množina. Tedy ke každému prvku formula_52 existuje (právě jeden) takový prvek formula_30, že formula_9.\n\nZnačí se:\nformula_55\n\nZobrazení z množiny formula_2 na množinu formula_3 neboli surjektivní zobrazení (surjekce) je takové zobrazení formula_1 z množiny formula_2 do množiny formula_3, pro které formula_61. Zobrazuje tedy definiční obor na celou cílovou množinu. Tedy ke každému prvku formula_30 existuje aspoň jeden takový prvek formula_52, že formula_36.\n\nZobrazení množiny formula_2 na množinu formula_3 je takové zobrazení formula_1 z množiny formula_2 do množiny formula_3, pro které formula_70. Tedy ke každému prvku formula_52 existuje právě jeden takový prvek formula_30, že formula_9, a ke každému prvku formula_74 existuje aspoň jeden takový prvek formula_75, že formula_76.\n\nZobrazení na množině formula_2 je takové zobrazení formula_1 množiny formula_2 na množinu formula_3, pro které formula_45, tedy výchozí a cílová množina jsou totožné.\n\nZobrazení f z množiny formula_2 do množiny formula_3 se nazývá prosté neboli injektivní zobrazení (injekce), právě když každé dva různé vzory formula_84 mají různé obrazy formula_85:\n\nVzájemně jednoznačné zobrazení množin formula_2 a formula_3 neboli bijektivní zobrazení (bijekce) je prostým zobrazením množiny formula_2 na množinu formula_3, je tedy injektivní a surjektivní zároveň.\n\nZnačí se:\nformula_91\n\nJe-li formula_1 prosté zobrazení z množiny formula_2 do množiny formula_3, pak zobrazení formula_95 z množiny formula_3 do množiny formula_2, které každému formula_98 přiřazuje ten prvek formula_99, pro nějž formula_9, se nazývá inverzní zobrazení k zobrazení formula_1. Jeho definičním oborem je tedy formula_102 a platí formula_103.\n\nNapříklad:\n\nNapříklad:\n\nMějme množiny formula_109 a formula_110. Můžeme například definovat zobrazení formula_55 jako\nOborem hodnot formula_116 je tedy množina formula_117. Vzorem množiny formula_118 je množina formula_119. Jeden prvek v formula_3 tedy může mít více než jeden vzor v formula_2. Ale každý prvek formula_2 se zobrazí na právě jeden prvek v formula_3.\n\nNa jsou uvedeny příklady vztahů formula_124.\n\nJak vyplývá z uvedené definice zobrazení, název víceznačné zobrazení je matematický oxymóron. Pojem se ale běžně užívá pro relaci, kde každému vzoru odpovídá alespoň jeden obraz. Víceznačné zobrazení\nlze převést na běžné jednoznačné zobrazení do potenční množiny \"B\"\n\nVíceznačná zobrazení jsou poměrně přirozený způsob, jak se vypořádat s inverzí od zobrazení, které není prosté. Například\n\n"}
{"id": "14326", "url": "https://cs.wikipedia.org/wiki?curid=14326", "title": "Zobrazení", "text": "Zobrazení\n\nSlovo zobrazení má více významů:\n\n"}
{"id": "14327", "url": "https://cs.wikipedia.org/wiki?curid=14327", "title": "Moravské enklávy ve Slezsku", "text": "Moravské enklávy ve Slezsku\n\nMoravské enklávy ve Slezsku, dříve též moravské obvody ve Slezsku, je původně označení pro exklávy Moravského markrabství obklopené Slezskem, od roku 1783 označení pro části Moravského markrabství, spravované nadále až do roku 1928 sice slezskými úřady, ale podle moravských zemských zákonů. Jednalo se převážně o moravské exklávy obklopené Slezskem, v jednom případě však šlo o výběžek Moravy. Téměř celé území těchto „enkláv“ je nyní součástí Moravskoslezského kraje, polská část je součástí Opolského vojvodství.\n\nEnklávy byly součástí Moravy od roku 1182, kdy vzniklo Moravské markrabství. Součástí Moravy zůstala tato území i po ustavení Opavského vévodství, protože byla majetkem Olomouckého biskupství. Všechny enklávy byly původně spravovány v rámci Přerovského kraje. Po válkách o Slezsko přišla roku 1742 Habsburská monarchie mimo jiné o jednu z enkláv - panství Ketř, které Prusko začlenilo do svojí provincie Slezska. Toto panství se pak označovalo jako Pruská Morava. Roku 1783 Josef II. začlenil zbývající enklávy \"(s výjimkou Butovic, Nového Vrbna a Slatiny)\" pod krnovský krajský úřad. Pod Krnovský kraj dal zároveň i moravský výběžek v okolí Litultovic, který byl stejně jako enklávy do té doby součástí Přerovského kraje. Od té doby se pak tento výběžek považoval za součást moravských enkláv, což bylo nadále označení pro moravská území spravovaná sice slezskými úřady, ale podle moravských zákonů. Roku 1791 došlo k administrativní změně, kdy byl krajský úřad přesunut do Opavy. Roku 1797 byla k Opavskému kraji připojena i obec Slatina.\n\nV roce 1850 z hlediska daňového byly enklávy podřízeny úřadům c. k. místodržitelství Vévodství Horního a Dolního Slezska v Opavě. Daně však byly odváděny na Moravu, s níž byly enklávy spojeny také po stránce právní (platily zde moravské zemské zákony), daňové (daně zde sice vybíraly slezské úřady, ale odváděly je na Moravu) a volební (tvořily jeden z moravských volebních okresů, který vysílal jednoho poslance do moravského zemského sněmu a jednoho poslance na říšskou radu království a zemí do Vídně). Moravě byla tato území podřízena i v oblasti školství či spolkového života. Ze slezských zemských zákonů zde platily jen zákony o odstřelu zvěře a silniční zákony, vydané pro slezské okresy Opava a Bílovec. Mezi moravským a slezským zemským sněmem se v 19. století konala i jednání o možném plném začlenění enkláv do Slezska. K dohodě však nedošlo. \n\nTyto enklávy jako specifická správní území zanikly teprve se vznikem země Moravskoslezské 1. prosince 1928, avšak i nadále zde platily původní moravské zemské zákony, pokud nebyly nahrazeny novými zákony. Jedná se o jedinou územní raritu typu enklávy, která zůstala českému státu, na rozdíl od enkláv Českého království v Německu, které existovaly od doby Karla IV. do 19. století.\n\nÚzemí enkláv se skládalo z následujících celků (čísla odpovídají číslům na mapě):\n\n\n\n\n\n\n\nRakouská část enkláv měla rozlohu 308,26 km².\n\nK enklávám se od roku 1783 nepočítala katastrální území (27) Butovice a (28) Nové Vrbno, která sice byla obklopena slezským územím, nicméně až do roku 1948 byla spravována v rámci moravského politického okresu Nový Jičín.\n\nPo administrativní stránce byla území enkláv od roku 1868 rozdělena mezi následující politické okresy:\n\nV celé řadě historických map není hranice těchto enkláv zakreslena vůbec a enklávy jsou tak zobrazeny jako součásti Slezska. Avšak několik map, v nichž jsou zakresleny, existuje - například mapa Moravy a Slezska od Václava Plesingera z roku 1880\n\n\n"}
{"id": "14328", "url": "https://cs.wikipedia.org/wiki?curid=14328", "title": "Orlík", "text": "Orlík\n\nSlovo Orlík (slovotvorně 'malý orel') může označovat:\n\n\n\n\n\n\n\n\n\n"}
{"id": "14329", "url": "https://cs.wikipedia.org/wiki?curid=14329", "title": "Slapy (rozcestník)", "text": "Slapy (rozcestník)\n\nSlapy může označovat:\n"}
{"id": "14331", "url": "https://cs.wikipedia.org/wiki?curid=14331", "title": "Vyšebrodský klášter", "text": "Vyšebrodský klášter\n\nVyšebrodský klášter je klášter nacházející se ve Vyšším Brodě, sídlo cisterciáckého \"opatství Naší Paní ve Vyšším Brodě\". Jedná se o jediný fungující mužský cisterciácký klášter v Česku a jednu z nejvýznamnějších kulturních památek jižních Čech. V čele kláštera stojí převor-administrátor Justin Berka.\n\nKlášter je významným centrem českého tradičního katolicismu, denně umožňuje věřícím účast na tridentské mši a spolupracuje s rozličnými tradičně katolickými institucemi a spolky, především s Kněžským bratrstvem sv. Petra a Institutem Krista Krále.\n\nKlášter založil roku 1259 Vok I. z Rožmberka, po předchozím jednání s cisterciáckou generální kapitulou v Citeaux. Fundace byla potvrzena pražským biskupem 1. června téhož roku, tento den, kdy byl vysvěcen klášterní kostel, je považován za datum založení kláštera. Zakladatel novému klášteru zároveň (či krátce poté) daroval pozemky okolo, včetně osady Vyšší Brod. Mniši z mateřského kláštera Wilheringu se nejspíše samotné fundace neúčastnili a dorazili až později v průběhu roku.\n\nRožmberkové byli nejvýznamnější větví rodu Vítkovců a je nesporné, že od začátku se s klášterem počítalo jako s rodovou nekropolí. Pohřbem Voka I. z Rožmberka 1262 zde počala řada deseti generací pohřbů. Posledním pochovaným v Rožmberské kryptě Kostela Nanebevzetí Panny Marie byl roku 1611 v Třeboni zesnulý Petr Vok z Rožmberka, jehož rakev je zachována do dnešních časů v bezvadném stavu. \n\nNa jihozápad od osady postupně vyrostla impozantní gotická stavba opevněného kláštera s klášterním kostelem Nanebevzetí Panny Marie. Jelikož klášter nebyl královskou fundací, byla jeho role v prvních stoletích lokálně omezena.\n\nPrvní období úpadku kláštera přišlo v 15. století, kdy klášter zpustl v důsledku husitských válek.\n\nNa konci 18. století klášter těsně unikl zrušení za reforem Josefa II., který systematicky likvidoval kontemplativní a mnišské řády (klášter byl v té době totiž značně zadlužen a císař by musel v případě jeho zrušení tyto dluhy sám splatit), zaplatil za to ale tím, že mu a jeho mnichům byly vnuceny úkoly příčící se zásadám mnišského života (vyučování náboženství a teologie a správa farností), kterých se cele zbavil až v 21. století.\n\nV průběhu 19. století klášter vzkvétal a stanul v čele jednoho z hlavních proudů oživení a obnovy cisterciáckého řádu. Jeho opati byli opakovaně voleni generálními vikáři cisterciácké kongregace v zemích rakouských Habsburků a v roce 1890 byl vyšebrodský opat Leopold Wackarž zvolen i generálním opatem cisterciáckého řádu (za jeho vlád došlo k oddělení konkurenčního reformního proudu, který založil samostatný Řád cisterciáků přísné observance).\n\nDruhé období úpadku nastoupilo ve  40. letech 20. století, kdy byli mniši vyhnáni nacisty, kteří v klášteře pak skladovali ukradená umělecká díla. Vícero mnichů bylo v této době uvězněno, včetně opata Tecelína Jaksche a otce Engelberta Blöchla, který zemřel v koncentračním táboře Dachau.\n\nPo druhé světové válce se mniši vrátili, nicméně nikoliv na dlouho, neboť na počátku 50. let byl klášter přepaden příslušníky StB a SNB, kteří bez jakéhokoliv zákonného podkladu klášter zabrali a mnichy odvezli do internačních táborů (viz Akce K).\n\nV následných letech klášter pustl. Ale nepodařilo se prosadit plány místního JZD, které z něj chtělo udělat sklad zemědělské techniky, a z jeho nejcennějších částí bylo vytvořeno muzeum, nicméně do stavby se neinvestovalo a nemalá část movitého majetku byla rozkradena. Někteří mniši se dostali za hranice a v letech 1959-1990 existovala kvůli uchování jakési kontinuity formální unie Vyššího Brodu s klášterem ve štýrském Reinu.\n\nV roce 1990 se do kláštera vrátili první dva mniši - Vojtěch Ivo Kvapil, pozdější převor-administrátor, a Xaver Švanda. Postupně se podařilo obnovit komunitní život a opravit navrácenou část kláštera.\n\nOd roku 2007 je představeným kláštera převor Justin Berka, který zároveň zastává i některé pravomoce opata vzhledem k absenci držitele této funkce v místě zdejšího kláštera. V roce 2011 se komunita vyšebrodských mnichů rozhodla vrátit k tridentské liturgii. Vyšebrodský klášter je tak jediným místem v českobudějovické diecézi, kde je možno denně navštěvovat tridentskou mši. Klášterní kapitula čítala k 1. lednu 2015 tři mnichy s trvalými sliby (včetně osmadevadesátiletého bratra Aloise Zálešáka, který byl nejstarším žijícím cisterciákem a zemřel 4. listopadu 2015), v klášteře pak žil ještě jeden bratr s časnými sliby. V listopadu 2019 žili v klášteře tři mniši s věčnými sliby, jeden mnich se sliby časnými, několik noviců a kandidátů a jeden oblát.\n\nV průběhu sezóny (duben–září) je klášter přístupný veřejnosti, návštěvníky provádějí průvodci. Mimo sezónu je třeba návštěvu domluvit předem.\n\nV klášteře je od konce 13. století až dodnes uchováván tzv. Závišův kříž, který cisterciákům daroval Záviš z Falkenštejna. Jedná se o relikviář s kusem dřeva z Kristova kříže, považovaný za jednu z nejvzácnějších středověkých zlatnických památek na českém území.\n\nKlášterní kostel Nanebevzetí Panny Marie (dostavěn ve 14. století) se čtyřmi kaplemi, jedním hlavním oltářem a osmi vedlejšími. V letech 2011–2012 prošel interiér generální opravou, a kostel byl proto uzavřen. Znovuotevřen byl 15. prosince 2012. Z chrámové lodi lze vystoupit do malé kostelní věžičky do tzv. Rožmberské oratoře, v níž je během turistické sezóny vystavován Závišův kříž.\n\nJednou ze zvláštností klášterního kostela je, že má čtyři verze oltářního obrazu. Původně bylo možné obrazy složitým systémem navinování a kladek měnit točením klikou bez větších operací přímo při bohoslužbách, což umožňovalo efektní do obsahu bohoslužeb zapadající výměny oltářního obrazu o Velikonočním triduu a o Narození Páně. V moderní době se od toho ale upustilo, neboť převíjením se historicky cenné obrazy rychle opotřebovávaly. Proto se přešlo na složitější, leč k obrazům šetrnější způsob výměny mezi bohoslužbami.\n\nPod kněžištěm klášterního kostela se nachází hlavní hrobka rodu Rožmberků. Výzkum provedený v moderní době za pomoci sondy vyvrátil legendu, že jsou v ní rožmberští vladaři pohřbeni v sedě na zlatých trůnech - ve skutečnosti jsou pohřbeni v rakvích.\n\nNa kůru kostela se nachází jedny z nejcennějších romantických varhan v Čechách, které v roce 1892 vyrobil Leopold Breinbauer z Ottensheimu. (Jejich předchůdcem byly varhany z roku 1680 od Hanse Heinricha Mundta.) Mají původní mechanickou trakturu, dva manuály, 41 rejstříků a 2052 píšťal. Mimo to má chrám ještě jedny malé varhany ukryté ve stěně mnišského chóru, které se užívají především pro doprovod mnišských modliteb.\n\nVedle kostela se v areálu kláštera nachází i kaple sv. Anny, jejíž rekonstrukce byla dokončena v roce 2012 a která byla v minulosti cílem poutí, a tzv. Zimní kaple, do níž se vstupuje buďto z klauzurních prostor nebo z kostela přes kůr a je veřejnosti přístupná pouze v zimě při bohoslužbách.\n\nVeřejnosti jsou při prohlídkách vedle klášterního kostela přístupny následující cenné prostory: postranní a obrazová galerie, knihovní chodba a dva knižní sály: filosofický a teologický. Přestože se podařilo v restitucích dohledat a získat zpět jen část movitého majetku, vyskytují se zde některé pozoruhodné sbírky – sbírka obrazů českých malířů v obrazárně, sbírka bohoslužebných předmětů ze 17. a 18. století, rozsáhlá sbírka biblí ve 40 jazycích, rozsáhlá sbírka odborné teologické a filosofické literatury. Celkově obsahují knihovny přes 70 tisíc svazků včetně 200 rukopisů na pergamenu a 400 inkunábulí.\n\n\n\n\n"}
{"id": "14335", "url": "https://cs.wikipedia.org/wiki?curid=14335", "title": "SAM Coupé", "text": "SAM Coupé\n\nSAM Coupé je 8bitový domácí počítač uvedený na trh v roce 1989 firmou Miles Gordon Technology plc. (MGT). Jedná se o značně vylepšený klon počítače ZX Spectrum 48K firmy Sinclair Research.\n\nPočítač je osazen procesorem Z80B taktovaným na 6 MHz spolu s obvodem ASIC (tzv. SuperULA), obsahujícím část napodobujíci čip ULA v ZX Spectru. První modely byly vybaveny 256 KB RAM, vnitřně je SAM jednoduše rozšiřitelný na 512 KB. Do slotů pod klávesnicí počítače lze zabudovat jednu či dvě 3,5\" disketové mechaniky, které pracují s kdysi standardními DD disketami. Formát disket (vč. kapacity 780 KB) byl odvozen od Disciple a +D, populárních disketových řadičů pro ZX Spectrum, které firma MGT před SAMem vyráběla. Díky obvodu ASIC je na desce plošného spoje pouze sedm dalších integrovaných obvodů. Klávesnice počítače je tvořena 72 klávesami, 10 z nich jsou tzv. funkční klávesy, jejichž funkce je programovatelná uživatelem.\n\nPočítač disponuje čtyřmi grafickými módy. První mód je kompatibilní se ZX Spectrem a umožňuje 2 barvy (pozadí a popředí) z palety 16 s atributy jasu a blikání v poli 8x8 pixelů při rozlišení 256x192. Druhý mód (\"Timex mód\") umožňuje to samé v poli 8x1 pixelů (tento mód měl jeden z prvních klonů ZX Spectra, počítač Timex Sinclair 2068, na ZX Spectru jej lze dnes vytvořit s pomocí obvodu DMA interface MB-02+). Další módy zobrazují samostatnou barvu pro každý pixel. Mód 3 poskytuje paletu čtyř barev při rozlišení 512x192, barevně plnohodnotný \"Atari ST\" mód 4 barev šestnáct při rozlišení 256x192. Paletu barev lze vybrat z celkového počtu 128 a na libovolné řádce měnit, stejně jako přepínat mezi grafickými módy. Paměť obrazu může být uložena v libovolné stránce základních 512 KB a ASIC při zobrazování z paměti různou měrou zpomaluje procesor, resp. programy běžící v této části paměti (v ROM i v ext. paměti je bez ohledu na grafický mód vždy plná rychlost 6 MHz). SAMův ASIC neobsahuje blitter, ani nepodporuje sprajty.\n\nZvukový čip Philips SAA 1099 umožňuje šestikanálový výstup, jeho schopnosti mírně přesahují dva sdružené zvukové čipy AY-3-8910 (8912), známé ze starších počítačů ZX Spectrum 128K, MSX či Amstrad/ Schneider CPC. SAA 1099 nepodporuje přímo přehrávání digitálních zvuků (samplů). Za velkou přednost SAMa byla vydávána podpora MIDI, neboť SAM byl v době svého vzniku často porovnáván, co do zvukových a grafických možností, s 16bitovým \"hudebním\" počítačem Atari ST. MIDI současně slouží k propojení více SAMů do sítě (předchůdci tohoto komunikačního systému byla rozhraní pro ZX Spectrum – ZX Interface I a Disciple).\n\nPočítač je vybaven pamětí ROM velkou 32KiB s uloženým BASICem, vytvořený dr. Andy Wrightem na základu jeho dřívějšího produktu, proslulého Beta BASICu pro ZX Spectrum. V ROM je mj. obsluha všech grafických módů, palety barev, sítě, myši, tiskárny a magnetofonu (s volitelnou rychlostí nahrávání a dat. kompatibilitou s nahrávkami ze ZX Spectra). SAM Basic využívá celých 512 KB paměti, jak pro text programu, proměnné, procedury, funkce a datová pole, tak pro správu virtuálních obrazovek (screenů). K jeho nastavení slouží přes 600 systémových proměnných. Basicové programy mohou být dlouhé přes 500 KB, systém dovoluje např. 65279 programových řádek, každá řádka může obsahovat až 127 příkazů a velikost řetězců či části (dimenze) polí může být až 64 KB. Přitom systém může zajistit správu paměti tak, aby různými programy navzájem nedocházelo k přepisu basicu, dat, programů ve strojovém kódu, systémových ovladačů a grafiky. Další rozšíření nabízí MasterBasic, např. zrychlení grafických funkcí, pohodlnější editaci programů, trasování jejich běhu, spooling pro tisk, podpora RS-232, třídění řetězců.\n\nDiskový operační systém SAMDOS se vždy při startu počítače zavádí z diskety na konec paměťového prostoru (bootuje) a zabírá jednu 16 KB stránku paměti (s rozšířením Basicu i 32 KB a více). SAMDOS umožňuje číst diskety ze ZX Spectra ve formátu Disciple a PlusD, samostatné programy existují pro čtení a zápis na diskety naformátované na počítači ZX Spectrum řadičem Opus Discovery a dále na počítačích (IBM) PC, Atari ST, Sinclair QL a Acorn Archimedes. Verze MasterDOS podporuje podadresáře, až 7 ramdisků v základní i v rozšířené 4 MB paměti a až 778 souborů na disketě. Alternativním systémem je CP/M, nazvaný u SAMa ProDOS, datově kompatibilní s formátem 3,5\" řadičů připojovaných externě k počítačům Amstrad CPC. Novější systém BDOS, obsluhující jako úložná média paměťové karty, umí původní dosové příkazy používané v SAM BASICu, pro programování ve strojovém kódu zachovává služby SAMDOSu (tzv. hook-kódy zavedené poprvé pro ZX Spectrum v ZX-Interface I). BDOS je tak plně kompatibilní s ostatními DOSy pro SAMa a je pro něj upraven i systém ProDOS. V BDOSu naformátovaná média jsou rozdělena na tzv. records o kapacitě diskety, jsou v nich uloženy obrazy disket a přepíná se mezi nimi podobně jako mezi adresáři. Příkazy pro ukládání a načítání dat lze mezi kazetou, disketou a sítí jednoduše přesměrovat příkazem DEVICE.\n\nSAMovy grafické a zvukové možnosti ukazují ve výborné kvalitě převedené klasické hry jako Manic Miner, Lemmings, Prince of Persia a Street Fighter. Zdařilá je série her vytvořených firmou Enigma Variations: Sphera, Defenders of the Earth, Escape from the Planet of the Robot Monsters, Pipe Mania, Klax, The Famous Five a Futureball. Mnohdy z licenčních (finančních) důvodů nemohly být provedeny oficiální konverze her a proto vedle stařičkých klasik s vylepšenou grafikou jako např. Splat!, Astroball či Booty vznikaly spíše hry více či méně inspirované, s odlišnými názvy: Exodus (podobný Smash TV), T’n’T (Bomb Jack), Wop Gamma (Boulder Dash), Legend of Eshan (Lords of Midnight) a Batz 'n Balls (Arkanoid). Možnosti vektorové grafiky SAMa ukazují hratelné demo nedokončené hry F-16 Combat Pilot a hra Stratosphere. Pro SAMa také existuje legendární hra Elite, nevyužívá však plné kapacity SAMa a je totožná s verzí pro ZX Spectrum.\n\nNástup SAMa podporovali autoři známí ze ZX Spectra. Prvním z nich je v manuálu k SAM BASICu uvedeno poděkování, patří mezi ně Simon Goodwin, David Whittaker, Simon White a Bo Jangeborg (autor hry Fairlight a programu Artist pro ZX Spectrum a prvního samovského grafického editoru Flash!). Na vývoji her Manic Miner a Prince of Persia se podílel František Fuka, dále naprogramoval první hudební editor SAMadeus a hru Shanghai. Patrik Rak na SAMa převedl hru Hexagonia. Samovskou scénu výrazně ovlivnila polská demoskupina ESI, která na zvukovou a grafickou úroveň SAMa převedla téměř všechny své hudební výtvory a vybraná dema (demo Lyra III napsala už přímo pro SAMa) a k tomu napsala několik, většinou volně dostupných, her s vynikající hratelností, zejména: Pac Man (později přejmenovaný na Bulgulators), Ice Chicken, Craft a Snakemania.\n\nNa SAMovi lze bez úprav spouštět programy pro ZX Spectrum 48K. Pro dosažení funkčnosti klasického ZX Spectra je nutno pouze od počátku paměťového prostoru uložit obsah 16 KB paměti ROM ZX Spectra. K pohodlnější emulaci se podobně jako na moderních počítačích používá program-emulátor, který přesměruje ukládání dat na disk a u her upraví (\"patchuje\") uživatelské ovládání. Řada aplikací a zejména hry ve verzích 128K jsou upraveny pro systém SAMa a provozovány jako samostatné programy.\n\nSAM byl často porovnáván se šestnáctibitovými počítači, jako vylepšený osmibit působil exoticky v době rozvoje systémů Atari ST, Acorn Archimedes a Amiga, jimž však neměl a nemohl konkurovat. Lze jen spekulovat, zda se vůbec mohl prosadit nějaký modernizovaný osmibitový systém, např. nástupce legendárního C64, nejlepší osmibit všech dob - Commodore 65 (C64DX). Jiné, starší osmibity, jako např. Sharp MZ800, Commodore 128, Amstrad/Schneider CPC6128 či Vtech Laser 700 požadavky doby doháněly především rozšířeními paměti, ve srovnání s flexibilním systémem SAMa však neměly modernizovaný operační systém, nové možnosti nevyužívaly jinak než pro ramdisk (C128 měl paměť rozdělenou po 64K, pro basicový program a pro proměnné) a ani nenabízely širší paletu barev. Po SAMovi vznikly podstatně vylepšené osmibity už jen u firmy Amstrad: v roce 1990 kancelářský PcW16 a herní 464 Plus a 6128 Plus.\n\nK nejběžnějším rozšířením SAMa dnes patří 512 KB základní paměti, 1 MB rozšířené paměti, hodiny reálného času (RTC), rozbočovač ext. sběrnice, myš a rozhraní IDE, díky němuž lze připojit harddisk a DVD mechaniku, k tomu obsahově mírně změněná ROM, umožňující navíc bootovat také z IDE zařízení. Diskety jako záznamová zařízení mnozí uživatelé nahradili paměťovými kartami CompactFlash (CF), MultiMediaCard (MMC) a Secure Digital (SD). Do jednoho i obou slotů pro disketové jednotky lze zapojit 8bitová rozhraní ATOM Lite+ s až čtyřmi IDE-CF adaptéry. Firma Quazar, výrobce řady doplňků, např. 16bitové zvukové karty Quazar Surround, rozhraní pro připojení PC klávesnice a interface se zvukovým čipem SID, vyvinula v roce 2007 interface Trinity se slotem pro SD/MMC karty (podporovaným BDOSem) a s ethernetovým rozhraním, díky němuž SAM komunikuje na Internetu. Existuje prototyp rozšíření, které by SAMa urychlilo (náhrada procesoru rychlejším ekvivalentem o taktu 20 až 24 MHz).\n\nHardware SAMa byl převeden do moderní náhrady starých čipů, programovatelných obvodů, v deskách ZX-UNO a MIST. Na moderních domácích PC je dále SAM se svými doplňky věrně emulován několika programy. Nejrozšířenějším emulátorem je SimCoupe na plaformách Windows 95/98/Me/NT/2000/XP/2003, Mac OS X 10.3 a novější, GNU/Linux, Pocket PC (ARM/MIPS/SH3), BeOS R5 / Zeta, QNX 6.3.x, OS/2 Warp, DOS a kompatibilní, Sun Solaris, Amiga OS 4, PlayStation Portable a GP2X. Simcoupe je dostupné i pro Raspberry PI a Rasbian.\n\n\nProtože procesor Z80 umožňuje adresovat pouze 64 KiB paměti, je celá paměť o velikosti 288 KiB nebo 544 KiB rozdělena na stránky o velikosti 16 KiB, které se připínají do adresového prostoru procesoru. Kteroukoli z patnácti nebo 32 stránek RAM lze přistránkovat do jakékoliv paměťového bloku. Od adresy 0 do 16383 je možné připojit stránku ROM 0, od adresy 49152 do adresy 65535 je možné připojit stránku ROM 1. Stejně tak je na stránky rozdělena externí RAM, její stránky lze ale připojovat pouze od adresy 32765 do 49151 a od 49152 do 65535. Videoram může být umístěna do kterékoliv stránky paměti RAM.\n\nKe stránkování paměti jsou použity porty 250 a 251. Port 250 je použit pro stránkování v části paměti od 0 do 32767, význam jednotlivých bitů hodnoty odeslané na tento port je následující:\nPort 251 je použit pro stránkování v části paměti od 32768 do 65535, význam jednotlivých bitů hodnoty odeslané na tento port je následující:\nPort 252 je použit pro umístění videoram a nastavení grafického režimu, význam jednotlivých bitů hodnoty odeslané na tento port je následující:\nPro stránkování externí RAM jsou používány porty 128 a 129. Port 128 je použit pro nastavení stránky v adresovém prostoru od 32768 do 49151, port 129 je použit pro nastavení stránky v adresovém prostoru od 49152 do 65535. Hodnota odeslaná na tyto porty určuje číslo připojené stránky.\n\nSAM Coupé využívá i bity portu 254, které u ZX Spectra nejsou použity. Význam jednotlivých bitů hodnoty odeslané na port 254 a čtené z tohoto portu je následující:\n\nZpůsob čtení stavu klávesnice je stejný jako u počítačů ZX Spectrum. Klávesy, které odpovídají klávesnici ZX Spectra jsou čteny na portu 254 (bity 0 - 4), přidané klávesy jsou čteny na portu 239 (bity 5 - 7). Stav kterých kláves je čten, je určeno nejvyššími 8 bity adresy portu. Adresa konkrétní pětice (resp. trojice) kláves, jejichž stav má být čten, je určena jako \"vyšší část adresy\"*256+254 (resp. jako \"vyšší část adresy\"*256+239).\n\nKlávesy odpovídající klávesám ZX Spectra jsou vyznačeny tučně.\n\nK počítači SAM Coupé je možné připojit dva joysticky. První joystick je připojen paralelně ke klávesám 1 - 5, druhý joystick je připojen ke klávesám 6 - 0. Joysticky jsou kompatibilní s joysticky Sinclair left (Sinclair joystick 1) a Sinclair right (Sinclair joystick 2) ZX Interface II a ZX Specter +2, +2A a +3.\n\nPodobným způsobem je připojena myš paralelně ke klávese CNTRL a kurzorovým šipkám.\n\nPočítač SAM Coupé prošel různými stádii, ve kterých se jeho hardware podstatně lišilo od hardware obsaženého ve finální variantě počítače. Jedna z vývojových verzí je popsána v časopise Crash č. 50. Popsaná vývojová verze obsahuje 256 KiB paměti RAM stránkované na portu 229 a způsob stránkování je odlišný od stránkování ve finální variantě počítače.\nPaměť této vývojové verze je možné rozšířit pomocí 512 KiB externí RAM. Místo obvodu Philips SAA 1099 používá popisovaná vývojová verze obvod AY-3-8912, ale připojený na jiných portech než u ZX Spectra 128K, nicméně o změně zvukového generátoru se už v té době uvažovalo.\n\nMezi nejzajímavější nápady pro organizaci paměti patřil nerealizovaný návrh na připojení videopaměti (pro zápis do ní) do oblasti ROM (která naopak slouží jen pro čtení instrukcí), což mělo ulehčit přesunům dat při přepínání velkých bloků paměti.\n\n"}
{"id": "14336", "url": "https://cs.wikipedia.org/wiki?curid=14336", "title": "Asociativita", "text": "Asociativita\n\nAsociativita je v algebře vlastnost binární operace, spočívající v tom, že nezáleží, jak použijeme závorky u výrazu, kde je více operandů, v jakém pořadí budeme tedy tento výraz počítat.\n\nBinární operace ∗ (tj. nějaká operace zastoupená obecným znakem ∗) je na množině \"S\" asociativní, jestliže platí\n\npro každé \"x\", \"y\" a \"z\" v \"S\".\n\nNejznámější příklady asociativních binárních operací jsou sčítání (\"a\" + \"b\") a násobení (\"a\" . \"b\") reálných čísel.\n\nDalší ukázky asociativních binárních operací jsou například: sčítání a násobení komplexních čísel, sčítání vektorů, průnik a sjednocení množin, operace maximum a minimum.\n\nMezi binární operace, které nejsou asociativní, patří například odčítání (\"a\" − \"b\"), dělení (\"a\" : \"b\") a umocňování (\"a\") čísel nebo vektorové násobení vektorů.\n\nU neasociativních operací je tedy třeba buď důsledně závorkovat, nebo se dohodnout na implicitním pořadí provádění operací – pak se někdy mluví o operacích \"asociativních zleva\" či \"asociativních zprava\". Z předvedených příkladů je odčítání levě asociativní, výraz 10 − 5 − 3 se chápe jako (10 − 5) − 3, naopak umocňování je asociativní zprava, formula_3 (neboť levá asociativita by u mocnění byla neužitečná – stejného výsledku lze díky pravidlům pro mocniny zapsat pomocí součinu exponentů: formula_4).\n\nAsociativita operace je důležitá, protože umožňuje nepoužívat závorky a např. zavést mocniny s přirozeným mocnitelem.\n\n"}
{"id": "14337", "url": "https://cs.wikipedia.org/wiki?curid=14337", "title": "Frymburk", "text": "Frymburk\n\nFrymburk (německy \"Friedberg\", dříve také \"Friedburg\") je městys v Jihočeském kraji na Českokrumlovsku, ležící na poloostrově na severním (levém) břehu vodní nádrže Lipno. Katastr obce má rozlohu 54,07 km². Žije zde  obyvatel. Frymburk náleží do správního obvodu pověřeného obecního úřadu Horní Planá.\n\nJméno obce pochází z německých slov Frieden znamenající mír, klid a burg, tedy hrad. Dohromady má název překlad jako bezpečný hrádek či hrádek k ochraně. Též se užíval počeštělý název Frýdštejn. Od svého založení se postupně měnilo jméno města. Roku 1270 se uvádí název Friberch, o sedm let později Fridberch. Roku 1305 to je Fridburch a o pět let později Phrimurch. S dnešním názvem téměř totožné je označení z roku 1379 Frymburg. V roce 1575 se jedná o Fridberg následně 1598 Friberg. Roku 1841 se objevuje název Friedberg.\n\nNálezy v oblasti dnešního Frymburku svědčí o osídlení již před 8 až 10 tisíci let před naším letopočtem. První písemná zmínka o obci na obchodní stezce z Čech do Podunají pochází z roku 1277, kdy je zdejší kaple darována benediktinskému pobožství v Zátoni u Českého Krumlova. O dřívější existenci strážného hradu nad vltavským brodem píše českokrumlovský rodák František Valentin Schmidt, který se mimo jiné zajímal o historii obcí na Šumavě. Ten uvádí, že je zmiňován pod jménem Fritburk roku 1198. Do roku 1302 Frymburk patřil českokrumlovským pánům, následně ho získávají Rožmberkové, kteří tři roky poté zřizují mýto na mostě přes Vltavu. Roku 1379 byl nazván městem, avšak městská práva mu byla propůjčena až roku 1492 Petrem Vokem z Rožmberka. Vilém z Rožmberka udělil měšťanům právo várečné, tedy právo vařit vlastní pivo. Koncem století, v roce 1598, se uvádí počty 118 domů, 61 lánů orné půdy a 6 hospod. Roku 1620 přechází město pod panství Buquoyů a během třicetileté války je vypáleno a zpustošeno švédskou armádou. Císař František II. městu potvrdil právo pořádat týdenní trh v úterý a jarmark na svátek Svaté Anny a v dané listině dodává, že toto právo město získalo od Josefa II. již roku 1789 konkrétně 28. dubna. Roku 1856 zasáhl Frymburk požár, který zničil 54 domů a vyžádal si 4 lidské životy, kromě toho bylo kompletně zničeno náměstí. Ve sbírce na pomoc přeživším a na obnovu města se vybralo přes 10 tisíc zlatých. První finanční pomoc pocházela z Českých Budějovic, později se připojil například i tehdejší císař František Josef I. a jeho předchůdce Ferdinand. Další požár zasáhl město roku 1866. V 80. letech 19. století byly zavedeny plynové lampy a zřízena telegrafní stanice na náměstí.\n\nRoku 1939 byla přivítána místními převážně německými obyvateli Mnichovská dohoda a město bylo připojeno k Třetí říši. 6 května roku 1945 bylo osvobozen americkou armádou. Po odsunu německého obyvatelstva byl Frymburk dosídlen Čechy, Slováky, reemigranty z Rumunska a Volyňskými Čechy.\nV červnu roku 1950 byl ze zrušených Horských pastevních družstev Jihlava a Jindřichův Hradec ve Frymburku zřízen Československý státní statek s výměrou 4 500 ha zemědělské půdy, sestávající z oddělení Blatná, Kovářov (s obcí Milná), Přední Výtoň a Slupečná. Statek se potýkal s nedostatkem mechanizace, nevhodným ustájením skotu a s nedostatkem krmiva a k 1. únoru 1951 byl Státní statek Frymburk zrušen a začleněn pod Československý státní statek Černá v Pošumaví, oddělení Blatná a Kovářov (s Milnou), Přední Výtoň a Slupečná pod Státní statek Vyšší Brod. V roce 1954 byl státní statek rozšířen o obce Bližná, Radslav a Jestřábí (hospodářský dvůr zaniklý při vzniku vodní nádrže Lipno). V roce 1958 převzal i JZD Frymburk. V roce 1960 byl krátce zřízen opět Státní statek Frymburk s odděleními: Milná, Blatná, Frymburk, Přední Výtoň a Slupečná. S nastolením období normalizace se v roce 1971 Státní statek Frymburk stal odštěpným závodem nově vzniklého Oborového podniku „Státní statky Šumava”. Dalším reorganizací v roce 1976 zanikl Odštěpný závod Černá v Pošumaví, který byl následně sloučen s Odštěpným závodem Frymburk. Od 1. července 1988 se stal Odštěpný závod Frymburk součástí nově zřízeného Agrokombinátu Šumava.\n\nDalší významnou změnou byla stavba Lipenské přehrady od roku 1952 do roku 1959. V této době byla podstatná část města zbourána, zatopena a celkově se změnil jeho charakter. Od té doby se jedná převážně o rekreační sídlo.\n\nOd 23. ledna 2007 byl obci vrácen status městyse.\n\nŘímskokatolická farnost Frymburk je v současnosti součástí farního obvodu (kolatury) Horní Planá.\n\n\nFrymburk je rekreačním střediskem pro různé aktivity po celý rok. Bezprostřední blízkost nádrže Lipno je využívaná například při rybaření, vodních sportech či okružních plavbách. Nachází se zde několik pláží, veřejná pláž pod budovou základní školy a přístaviště s přívozem. V zimě je udržována na zamrzlé hladině nádrže bruslařská dráha dlouhá 11km do Lipna nad Vltavou. V zimní sezóně je dále využíván skipark Frymburk se dvěma sjezdovkami Na Martě či běžkařské tratě mezi Frymburkem a Lipnem nad Vltavou nebo na Frymburských loukách. \n\nOkolí je protkáno turistickými značkami (žlutá a zelená) a cyklistickými trasami. Významnou cyklotrasou je šumavská cyklostezka, vedoucí z Vyššího Brodu přes Lipno nad Vltavou po levém břehu Lipna až do Nové Pece. Cyklotrasa byla nově postavena z prostředků Phare v roce 1999. Další oblíbenou je Jezerní cyklostezka vedoucí mezi obcemi Frymburk, Lipno nad Vltavou a Přední Výtoň. \n\nVe Frymburku jsou dva velké kempy – Vřesná a U Lískovců. Přímo v obci je řada dalších ubytovacích zařízení. 5 km severovýchodně od obce leží sportovní letiště Frymburk.\n\nKatastr obce Frymburk se rozkládá výhradně na levém břehu Lipna. S pravým břehem je Frymburk spojen pomocí přívozu, který v letní sezóně jezdí každou hodinu (7–19) do cca 0,4 km vzdálené osady Frýdava, spadající pod obec Přední Výtoň. Přívoz využívají zejména turisté, kteří se chtějí dostat na hrad Vítkův kámen. V zimě lze při silnějších mrazech překonat Lipno po ledu.\n\nNa západě a jihu sousedí městečko s CHKO Šumava.\n\n\n\n"}
{"id": "14338", "url": "https://cs.wikipedia.org/wiki?curid=14338", "title": "Manželství", "text": "Manželství\n\nManželství je obecně právní a společenská instituce, přítomná skoro ve všech kulturách světa, která lidem uvnitř tohoto svazku ukládá práva a povinnosti, upravuje práva mezi nimi, stejně tak jako mezi jejich dětmi a příbuznými. Definice manželství se ve světě různí, a to nejen v účelu a náplni tohoto institutu, ale i v tom, kdo jej smí uzavírat a za jakých podmínek. Tradice manželského obřadu (svatby), práva a povinnosti v manželství, způsob výběru partnera, počet a pohlaví partnerů i právo do manželství vstoupit a vystoupit z něj se tak mohou lišit v závislosti na kultuře nebo náboženství, ale i historicky v rámci těchto samotných náboženství a kultur.\n\nLidé se obecně mohou brát z mnoha rozličných důvodů zahrnujících právní, sociální, emocionální, finanční nebo náboženské důvody. Koho si berou ovlivňuje osobní volba partnera/partnerky, právní překážky daného státu či kultury, případně volba rodičů. V některých částech světa mohou být jakožto kulturní zvyky praktikovány dětské, polygamní (polygynické) nebo nucené (nedobrovolné) sňatky. Naopak v jiných částech světa mohou být tyto formy manželství považovaný za nezákonné a trestné kvůli obavám z porušování ženských a dětských práv, případně mezinárodního práva. Mezi mnoha těmito státy, které podobné svazky nedovolují, jsou zejména vyspělé západní demokracie, kde lze naopak od druhé poloviny 20. století pozorovat obecnou snahu zajistit ženám rovná práva v manželství a otevřít tento institut i rasově a nábožensky smíšeným a stejnopohlavním párům. Obecně v západních zemích též od konce 20. století začalo v rámci manželství docházet k rozsáhlým demografickým a sociálním změnám, kdy se zvyšuje průměrný věk vstupu do manželství, manželství z rozumu je nahrazováno manželstvím z lásky, méně párů se bere a více jich naopak volí cestu nesezdaného soužití (kritika manželství).\n\nEtymologicky se slova \"manžel, manželka, manželství\", vyvinuly přesmykem ze staročeského \"malžen, malženka\", které mají svůj původ v praslovanském *\"malъžena\", což byl duálový tvar znamenající „muž a žena“.\n\nV závislosti na struktuře se rodinné svazky dělí na:\n\nPožadavek monogamie je historicky poměrně novou (neolitická revoluce), nedlouho uplatňovanou zásadou, na českém území dle zákona od poloviny 11. století. Více postupných svazků může být pro ženy výhodou a pro muže nevýhodou.\n\nExistují kulturní omezení (např. endogamie či exogamie).\n\nV České republice je manželství dobrovolným, v zásadě trvalým a rovnoprávným soužitím muže a ženy, které je založeno zákonem stanoveným způsobem – sňatkem. Jeho hlavním účelem je dle zákona „založení rodiny, řádná výchova dětí a vzájemná podpora a pomoc“ mezi partnery. Vznikem manželství vznikají práva a povinnosti manželů. Zákon počítá s tím, že lidé nejsou dokonalí a že vztahy mezi manželi se mohou zhoršit. Proto zákon o rodině počítá i s rozvodem.\n\nHlavním účelem manželství je vzájemná pomoc a podpora partnerů, založení rodiny či výchova dětí.\n\nManželstvím vzniká rodina, která však není nijak zákonem definována. Pojem rodina je tedy potřeba vykládat v obecném slova smyslu. Rodinu tvoří manželé, jejich děti, eventuálně další příbuzní, kteří s nimi společně žijí a kteří ve smyslu občanského zákoníku tvoří společnou domácnost a kteří vůči sobě mají vzájemná práva a povinnosti.\n\nMaggie Gallagherová, americká spisovatelka, komentátorka a aktivistka, ve své publikaci uvádí, že každá nám známá lidská společnost uplatňuje nějakou formu manželství. V každé komplexní lidské společnosti řízené zákonem existuje manželství jako veřejnoprávní akt, a nikoli pouze jako soukromý svazek nebo náboženský rituál. Účel manželství jakožto univerzálního lidského konceptu je regulovat reprodukci ve společnosti. Manželství tedy můžeme definovat jako veřejný sexuální svazek, který vytváří příbuzenské závazky a sdílení zdrojů mezi muži, ženami a dětmi vzešlými z tohoto svazku.\n\nJaroslav Skupnik v \"Antropologickém slovníku\" uvádí, že manželství je kulturně vysoce variabilní a obecněji platí, že jde o „sociální instituci, jejímž obsahem je kulturně akceptovaný typ svazku mezi dvěma či více partnery, u něhož se předpokládá dlouhodobé trvání a který transformuje sociální status partnerů, je výrazem jejich akceptace společenských norem; definuje či implikuje vzájemné nároky partnerů (a jejich příbuzných) na sebe, rodičovské povinnosti a práva k dětem vzešlým z této unie, práva a povinnosti těchto dětí k rodičům, definuje či implikuje sociální status dětí vzešlých z této unie a vytváří vazby mezi příbuznými partnerů.\"\n\nAčkoliv manželství existuje ve většině kultur na světě, jeho podstata se neliší, toliko formy uzavírání. Manželství vzniká na základě manželské smlouvy. Ta je obvykle doprovázená svatbou – speciálním obřadem přechodu ze stavu svobodných.\n\nV českém právním řádu upravuje vznik manželství občanský zákoník. Jeho vzniku se věnují zejména § 656 až § 675. Při splnění všech podmínek, které jsou v zákoně uvedeny, manželství vzniká prohlášením obou snoubenců, že spolu chtějí vstoupit do manželství. Pokud bylo manželství uzavřeno, avšak tyto podmínky nebyly splněny, soud může prohlásit manželství za neplatné, a to i bez návrhu.\n\nPodle stávajícího českého práva musí být pro platnost sňatku splněny tyto předpoklady:\n\nMezi \"relativní překážky\" patří:\n\nMezi \"absolutní překážky\" patří:\n\nHomosexualita jednoho či obou z partnerů není dle zákona překážkou pro uzavření manželství, ale lze tento stav atakovat pro nedobrovolnost či nevědomost. Obzvláště pokud se homosexualita týká pouze jednoho z partnerů.\n\nČeský právní systém též pracuje s pojmy „zdánlivé“ a „neplatné“ manželství, tedy manželství, která nesplnila zákonem dané předpoklady nebo porušila překážky pro vstup do manželství. Zásadní rozdíl mezi zdánlivým a neplatným manželstvím je ten, že zdánlivé manželství nikdy nevzniklo, neexistovalo, oproti tomu neplatné manželství je takové, které vniklo, bylo platné, ale jeho neplatnost prohlásí soud.\n\nManželství nevznikne na základě zákonné překážky:\n\nNeexistenci manželství může v tomto případě soud vyslovit i bez návrhu.\n\nNeplatné manželství, které bylo uzavřeno i přes zákonnou překážku, je za takových okolností, to, které porušilo:\n\nManželství lze podle stávajícího českého práva uzavřít dvěma způsoby sňatku:\n\nBez ohledu na způsob sňatku manželství vzniká přesně okamžikem souhlasného prohlášení muže a ženy, že spolu do manželství vstupují. Po uzavření občanského sňatku lze podstoupit i církevní obřad (ovšem bez účinků uzavření manželství). Naopak po uzavření církevního sňatku nelze uzavřít sňatek občanský, neboť takový svazek již nabyl práv a povinností daných zákonem.\n\nPředpokladem pro vznik manželství je v mnoha afrických státech tzv. zasvěcení. Jde o rituál přechodu dívky či chlapce z dětství do dospělosti, který je často doprovázen obřízkou. Velký důraz je zde kladen na plodnost, neboť jednou ze základních mravních i právních povinností muže je soulož za účelem plození. Základní povinností ženy je pak rodit děti. Další důležitou náležitostí platnosti afrického manželství je zaplacení rodině nevěsty tzv. obvěnění.\n\nV Indii je manželství prakticky v rukou rodičů. V Indii je totiž svatba a následné manželství spíše spojením rodin, než spojení pouze partnerů. Rodiče organizují svatbu i vybírají dětem partnery, a to většinou inzerátem v novinách. Rozhodující je společenská třída a postavení, vzdělání, plat a v neposlední řadě i astrologické znamení. Jednou z nejdůležitějších položek je věno. Vzdělaná dívka, která si chce vzít za manžela muže s vysokoškolským vzděláním získaném na některé zahraniční univerzitě nebo lékaře, musí přinést do manželství minimálně 20000 amerických dolarů. Zcela samozřejmou věcí je panenství nevěsty. Svatba je obrovskou události, a rodiny za ni utratí většinou veškeré úspory.\n\nManželství obvykle přináší práva a povinnosti manželům, které se týkají výchovy dětí, společného vlastnictví, sexuálního chování, příbuzenských vazeb, členství v kmeni, vztahu ke společnosti, pozůstalosti a lásce. Ve specifických případech manželství též ustanovuje právní otcovství dítěte ženy nebo právní mateřství dítěte otce. Manželství je tradičně jedním z požadavků na založení rodiny, o což se opírá i fungování společnosti. Manželství tedy neslouží pouze manželskému páru, ale též zájmům dětí a společnosti, jíž jsou součástí.\n\nV židovství, islámu a křesťanství je manželství tradičně nezbytným požadavkem pro pohlavní styk. Sexuální vztahy před manželstvím tedy nejsou těmito náboženstvími podporovány, neboť jsou považovány za smilstvo. Ještě menší přízni se těší sexuální vztahy mimo manželství (cizoložství, nevěra), jakožto porušení manželské věrnosti, či vztahy mezi osobami stejného pohlaví. Kvůli omezení manželství na muže a ženu je homosexualita stavěna na podobnou úroveň jako cizoložství. Dle katolického vnímání Bible je konsensuální sexuální styk mezi osobami mužského pohlaví považován za znásilnění těla a duše a nemůže zde dojít k odevzdání, kterého jsou schopni pouze manželé.\n\nManželství končí:\n\nDalším způsobem je anulace manželství, jíž se domnělé manželství prohlásí za neplatné od počátku. Pokud se v případě prohlášení jednoho z manželů za mrtvého později ukáže, že žije a mezitím druhý manžel uzavřel manželství nové, to původní se již neobnoví.\n\nNěkteré kultury mají také dočasné a podmíněné manželství. I české zákony ovšem počítají s možností zrušení manželství, byť formálně „od samého počátku“ a také umožňují rozvod, tedy počítají s dočasností, podmíněností. Rozdíl je v tom, že nelze platně sjednat tyto podmínky předem.\nNapříklad Keltové měli svazek rukou (ang. handfasting) jako manželství na zkoušku, od 13. století církevními koncily opakovaně zakazované, a proto sjednávané tajně.\n\nJe také „manželství na dobu určitou“ mezi muslimy. Staroarabská kultura zavedla dočasné manželství, které má pokračování v Nikah Mut'ah, dohodě o manželství na určitou dobu. Prorok Mohamed potvrdil dočasné manželství (sigheh v Íránu a muta'a v Iráku), kterým lze také legimitizovat sexuální práci. Muslimské spory o Nikah Mut'ah vedly k tomu, že to platí jen u šíitů.\n\nZ křesťanské historie jsou známé případy zapuzení křesťanských manželek (v řídkém počtu případů i manželů, např. Jana Jindřicha Lucemburského) a uzavření nových manželství, ačkoliv formálně byli oddáni nadosmrti. Oficiálně bývalo takové manželství prohlášena za neplatné od samého počátku (anulováno) například z důvodu příbuzenství nebo jiné překážky (například předchozího slibu čistoty), nebo bylo manželství prohlášeno za nenaplněné z důvodu impotence manžela. Faktické důvody bývaly zpravidla politického a dynastického rázu.\n\nManželství je v židovství základním kamenem pro naplnění prvního Božího příkazu, totiž „Buďte plodní a množte se“ (Gn).\n\nManželství Starý zákon spojuje se stvořením člověka. Jedná se o svazek pohlavně různých, avšak rovnocenných a rovnoprávných lidí podle řádu, který je dán od počátku (Gn 1,27n.). Manželství je smlouvou, která má jako primární záměr zajistit pokračování rodové linie muže. Manželství klade různé požadavky na muže a ženu: muž může porušit pouze cizí manželství, žena pouze manželství vlastní. Starý zákon nezná závazek monogamie a manželství je rozlučitelné. Bezženství (či celibát) je Starému zákonu cizí.\n\nKetuba je židovská svatební smlouva, která se užívá již po tisíciletí. Byla a stále je důležitým dokladem židovského manželství. Má význam nejenom společenský, ale především právní. Zpočátku sloužila jako zákonná ochrana pro ženu v případě, že by jí muž zapudil, rozvedl se s ní nebo kdyby ovdověla. Jednalo se především o finanční zaopatření a právo ženy na část manželova majetku. Dodnes se do ketuby zaznamenává finanční obnos, který stanoví novomanželé a který se ženě vyplatí po jeho smrti nebo kterým se musí vyplatit v případě rozvodu. Minimální doporučená částka je obnos, ze kterého by rozvedená žena mohla žít přinejmenším po dobu jednoho roku nebo podle zvykového práva třetina majetku. V pozdějších dobách byla svatební smlouva rozšířena o další opatření týkající se také společného života manželů (muž má povinnost svou ženu živit, šatit, vykoupit ji, kdyby byla unesena, zajistit ji lékaře aj.). Při svatebním obřadu stvrzuje muž svým podpisem platnost smlouvy a poté, co se podepíšou i dva přítomní svědci, muž obřadně předává ketubu své ženě. Ketuba je tedy platný dokument právně ochraňující ženu, který u sebe žena přechovává po celou dobu manželství. V případě, že muž nedodrží to, k čemu se ve svatební smlouvě zavázal, má žena právo se obrátit na židovský soud, tzv. bejt din. Pokud bejt din zjistí, že je žena v právu, může na její žádost povolit rozvod manželství.\n\nV křesťanství je manželství právoplatným spojením dvou lidí za účelem tělesného a duchovního společenství. Většina křesťanských církví uznává jen manželství dvou osob rozdílného pohlaví, některé křesťanské církve, například United Church of Canada, podporují a provádí i sňatky homosexuální. Katolická církev považuje manželství za jednu ze svátostí.\n\nJežíš Kristus Nazaretský považuje manželství za ustanovené Hospodinem, za trvalé spojení jednoho muže a jedné ženy. Žena má v manželství rovnoprávné postavení, zajištěné příběhem o stvoření (Mk 10,6-9; Mt 19,4n.). Manželství má podle Nového zákona své místo v dějinách spásy a vztah muže a ženy je podle něho předobrazem vztahu Krista a církve (Ef 5,32). Na manželství se tedy pohlíží jako na znamení milostiplné Boží vůle (tedy jako na svátost). Krom manželství zná Nový zákon též povolání k bezvýhradnému se darování Ježíši, a to bezženským či celibátním způsobem života.\n\nPodle katolického učení se každé platné manželství uzavřené mezi dvěma pokřtěnými považuje za svátost. Vztah v manželství obsahuje v sobě též vztah k Bohu jakožto ke svému základu a cíli a manželství je považováno za způsob zpřítomnění Ježíše a církve ve světě (Mt 18,20). Tuto svátost si udělují navzájem přímo snoubenci, kněz (případně jáhen) působí pouze jako vyžadovaný svědek církevního aktu. Základem manželské úmluvy je tedy manželský slib snoubenců. Pokud neexistují manželské překážky, mohou manželství přijmout všichni pokřtění. \"Přirozené manželství\" je v protikladu k \"svátostnému manželství\" manželstvím mezi dvěma nepokřtěnými. Účinkem manželství je manželský svazek, který je svou povahou výlučný a uzavírá se na celý život, takže platně uzavřené a dokonané manželství končí teprve smrtí jednoho z manželů.\n\nPřelomovým pro chápání manželství se stal Druhý vatikánský koncil, který se pokusil odpoutat od právního pohledu na manželství a vyzdvihl jako hlavní cíl manželství vzájemnou lásku manželů vedle plození dětí (\"Gaudium et spes\" 47-51; \"Lumen gentium\" 11).\n\nKodex kanonického práva stanovuje právní podmínky pro uzavření sňatku v katolické církvi. Pro platnou formu uzavření manželství se vyžaduje aktivní účast faráře, či kněze farářem delegovaným v místě uzavření manželství a alespoň dvou svědků. V nebezpečí smrti je možná účast pouze 2 svědků. Tato forma je povinná pro všechny, kdo jsou v katolické církvi. Obvyklou přípravou na manželství jsou zásnuby, poučení manželů a ohlášky. Dispens od manželských překážek uděluje diecézní biskup. Mezi tzv. prosté překážky patří: jednoduché řeholní sliby, příbuzenství zákonné či pokrevní, nezletilost, pohlavní neschopnost, ještě trvající manželský svazek, různost náboženství, přijetí svátosti svěcení, veřejné doživotní (řeholní) sliby, aj.\n\nManželství v pravoslaví je vnímáno do značné míry podobně jako v římském katolicismu. Zásadním rozdílem však je, že podle pravoslavných se manželství uzavírá požehnáním, které kněz manželům při svatbě (tzv. korunovaci) udílí. Na rozdíl od katolického kanonického práva může církev fakticky již neexistující manželství prohlásit za mrtvé (např. v případě smrti jednoho z manželů, přičemž smrt může být fyzická, morální /např. zločin/ nebo duchovní /opuštění církve, hereze, nekajícné setrvávání v těžkém hříchu/; důvodem pro rozvod je podle Kristových slov cizoložství). Druhý sňatek toho, kdo nezavinil rozpad manželství, je pak možný, avšak v případě, že uzavírají další sňatek oba snoubenci, nekoná se slavnostní obřad svatby, ale jiný obřad, který je spíše kající bohoslužbou (další sňatky jsou v souladu s Písmem svatým vnímány jako shovívavost k lidské slabosti a jako prevence smilstva).\n\nPro protestanty je manželství především osobní volbou dvou snoubenců. Tato volba je sociálně stvrzena civilním sňatkem a obřad v kostele má pouze naznačit duchovní rozměr této volby. V ČR se však sňatek mezi protestanty uzavírá většinou pouze přímo v kostele.\n\nIslám nabádá muslimy k uzavření manželství. Podle \"hadíthů\" je pro muže lepší se oženit, než zůstávat svobodný, což může být vnímáno i jako prohřešek proti etice. Od ženy se podobně očekává naplnění role matky. V Islámské tradici je manželské soužití popsáno do velkých podrobností. Manželství je podle Koránu vnímáno jako náboženská povinnost, morální pojistka a společenský závazek.\n\nPřed svatbou nesmějí být snoubenci spolu o samotě, setkávají se pouze za přítomnosti doprovodu. Nejnižší věk pro uzavření sňatku není islámem stanoven, ale většina islámských zemí má věkovou hranici stanovenou na 16 let. \n\nManželství je smluvním vztahem, uzavřeným obvykle písemně mezi ženichem a zákonným zástupcem nevěsty za přítomnosti dvou svědků. Smlouva stanovuje krom jiného výši tzv. \"mahru\", částky vyplácenou nevěstě ženichem (Korán 4:3). Obřad může vykonat kterýkoliv muslim, ale ve větších městech se využívá pověřených osob – matrikářů.\n\nMimonáboženské sňatky jsou podle Islámu dovoleny mužům s ženou z „Knihy“, tedy křesťanku nebo židovku. Ženám podle islámu není dovoleno se provdat za nemuslima (Korán 2:220).\n\nManželství v islámu může zaniknout úmrtím, rozvodem, odpadnutím od islámu, vykoupením se z manželství nebo prohlášením neplatnosti sňatku soudcem.\n\nRegistrované partnerství je trvalé společenství dvou osob stejného pohlaví. Toto partnerství vzniká projevem vůle dvou osob stejného pohlaví. Projev vůle musí být svobodný, musí se provést formou úplného prohlášení těchto osob o tom, že spolu vstupují do partnerství.\n\nDo partnerství může vstoupit osoba starší 18 let, svéprávná a svobodná. Jeden z partnerů musí být občanem České republiky. Partneři nemohou být sourozenci ani být v příbuzné linii. Děje se tak před matrikářem, který páru položí otázku, zda do partnerství chtějí vstoupit. Dříve, než učiní prohlášení, osoby vstupující do partnerství výslovně uvedou, že jim nejsou známy okolnosti vylučující vstup do partnerství. Protokol, který se o prohlášení sepisuje, podepisují osoby vstupující do partnerství, matrikář, tlumočník, je-li jeho přítomnost nutná. Partnerství se zapíše do knihy registrovaného partnerství.\n\nVe většině států euroatlantického prostředí platí zákonná výlučnost různopohlavnosti manželství (manželi se mohou stát jen muž se ženou). V posledních letech rostl počet států umožňujících uzavírat manželství i dvěma osobám stejného pohlaví. Slovinská vláda příslušný zákon předala do parlamentu a finská ministryně spravedlnosti očekává, že většina hlavních stran podporujících zákon jej schválí v roce 2011.\n\nOd roku 1998 více než 30 států USA přijalo ústavní dodatky, které v různé míře stejnopohlavní svazky zakazují. Ústavní dodatek známý jako „Proposition 8“, který od roku 2008 zakazoval stejnopohlavní manželství, byl v Kalifornii v srpnu 2010 federálním soudem shledán neústavním jak podle principu respektování všech práv náležejícím občanům tak podle součásti 14. dodatku americké ústavy o ochraně rovného zacházení, což žalobci doložili zdrcující převahou důkazů s odůvodněním, že Kalifornie nemá žádný zájem diskriminovat gaye a lesby a protože Proposition 8 neumožňuje Kalifornii naplnit její ústavní povinnost poskytovat manželství na rovném principu, přičemž nenaplňuje žádný racionální základ pro odejmutí manželství gayům a lesbám. Ve skutečnosti důkazy ukazují, že pouze do kalifornské ústavy zakotvuje představu, že různopohlavní páry jsou nadřazené stejnopohlavním. Důkazy přednesené u soudu fatálně podkopávají základní premisy předložené pro Proposition 8. Při zpochybnění výsledku referenda odhodlání voličů musí najít aspoň nějakou podporu v důkazech. Domněnky, spekulace a strach nestačí. Federální soud v Massachusetts v červenci 2010 konstatoval, že „iracionální předsudky prostě nikdy nepředstavují legitimní státní zájem“ a že federální zákon Defense of Marriage Act zakazující stejnopohlavní manželství odporuje ochraně podle pátého dodatku ústavy, neboť zasahuje do práv jednotlivých států definovat manželství.\n\nEvropský soud pro lidská práva v roce 2010 jednomyslně konstatoval, že v rámci smluvních států Rady Evropy není stejnopohlavní manželství žádné univerzální lidské právo a smluvní státy Úmluvy o ochraně lidských práv a základních svobod nemají povinnost jej umožňovat uzavřít. Zavedení či nezavedení stejnopohlavního manželství je věcí svobodného uvážení konkrétních států. Úmluvou chráněné lidské právo uzavřít manželství se týká dvojic různého pohlaví, v případě neumožnění ze strany státu nejde o diskriminaci ani o nerespektování rodinného a soukromého života.\n\nNejvyšší soud Spojených států amerických 26. června 2015 rozhodl poměrem 5:4 v případě Obergefell vs. Hodges, že jednotlivé státy nemohou zakazovat manželství osob stejného pohlaví, protože \"o základních právech se nesmí hlasovat; nezávisí na výsledku žádných voleb\". s tím, že \"pokud by měla být práva definována těmi, kteří je v minulosti uplatňovali, pak by nastolená praxe mohla trvale sloužit jako vlastní ospravedlnění a nové skupiny lidí nemohla jednou odepřená práva uplatnit\" s odvoláním na předchozí rozsudky v případech Loving v. Virginia a Lawrence v. Texas. Vzhledem k tomu, stejnopohlavní svazky jsou ve Spojených státech legální.\n\nV roce 2015 podal jeden z partnerů, kteří uzavřeli stejnopohlavní manželství v Nizozemsku, na Úřad městské části Brno-střed žádost o zápis o uzavření manželství do zvláštní matriky.<ref name=\"idnes.cz/ceske-urady-a-soudy-neuznaly-svazek-dvou-muzu-jako-manzelstvi-homosexialove-nss-gge-\"></ref> Žádost nebylo vyhověno, protože muž trval na zápise nizozemského svazku jako manželství. Pokud by žádosti bylo vyhověno, znamenalo by to uznání stejnopohlavního manželství i v Česku. Muž se po té obrátil se žalobou na Krajský soud v Brně, kde také neuspěl. \n\nPodle právničky Adély Horákové zastupující organizaci Jsme fér je neumožnění stejnopohlavního manželství porušením zásady rovnosti v právech, podle poslance Marka Výborného (autor návrhu zákona, že manželství může být pouze heterosexuální svazek) je manželství hodnotový pojem, který tvoří svazek muže a ženy, a otázka umožnění stejnopohlavního manželství je otázkou hodnot, nikoli práv.\n\nPrůzkum CVVM na vzorku 1042 obyvatel České republiky starších 15 let v květnu 2012 v otázce zda by homosexuální ženy a muži měli mít právo uzavřít sňatek zaznamenal, že ke kladné odpovědi se kloní 51 % respondentů (41 % v roce 2011, 36 % v roce 2007) a k záporné 44 % respondentů (48 % v roce 2011, 57 % v roce 2007). Podporu (75 %) má registrované partnerství. Podpora práv homosexuálů klesá s věkem a naopak roste se zlepšujícím se hodnocením životní úrovně. Ve všech případech výrazně častější negativní stanovisko ke zkoumaným právům homosexuálu vyjadřovali lidé hlásící se k římskokatolickému vyznání. Naopak výrazně vstřícnější postoj k právům homosexuálů projevují lidé, kteří mají gaye nebo lesbu mezi přáteli či známými.\n\nNejnovější průzkumy veřejného mínění v USA ukazují, že většina obyvatel podporuje uznání stejnopohlavních manželství a tato podpora dlouhodobě roste. Podle průzkumů Gallupova ústavu, CNN a ABC News z roku 2011 má manželství osob stejného pohlaví menšinovou podporu z hlediska věkových skupin u lidí starších 50 let a z hlediska politických preferencí u republikánů a konzervativců. Průzkum CNN ukázal menšinovou podporu u osob s hrubým příjmem do 50 000 dolarů ročně a u osob bez vysokoškolského vzdělání.\n\nV průzkumu pro Fox News v srpnu 2010 na vzorku 900 registrovaných voličů v USA 37 % respondentů odpovědělo, že si myslí, že by homosexuálům měla být povolena legalizace manželství, 29 % si myslí, že by mělo být povoleno partnerství, nikoliv manželství, a 28 % si myslí, že by neměla být povolena žádná legalizace jejich vztahů.\n\nKnižně vydaná studie \"Counted Out\" sociologa Briana Powella z roku 2010 udává dlouhodobý trend nárůstu podpory stejnopohlavního manželství, přičemž aktuální hodnoty byly 52 % respondentů podporujících stejnopohlavní manželství a 48 % respondentů proti němu.\n\n\n\n\n"}
{"id": "14341", "url": "https://cs.wikipedia.org/wiki?curid=14341", "title": "August Grisebach", "text": "August Grisebach\n\nAugust Heinrich Rudolph Grisebach (17. dubna 1814, Hannover – 9. května 1879, Göttingen) byl německý botanik, profesor a ředitel botanické zahrady na univerzitě v Göttingenu. \n\nOd roku 1832 studoval botaniku a lékařství nejprve na univerzitě v Göttingenu (Universität Göttingen), později od roku 1834 na univerzitě v Berlíně (Berliner Universität), kde roku 1836 získal titul doktora všeobecného lékařství. Od roku 1837 byl nejprve soukromým docentem pro botaniku na univerzitě v Göttingenu a v rámci svých výzkumů v letech 1839 – 1840 procestoval Balkánský poloostrov a severozápadní část Malé Asie, kde studoval a podrobně popsal místní květenu. Po návratu se v roce 1841 stal mimořádným profesorem všeobecného přírodopisu na univerzitě v Göttingenu. Další výzkumné cesty po Evropě, mj. do Norska, Pyrenejí a Karpat, uskutečnil ve 40. letech a na počátku 50. let 19. století. Zajímal se zejména o geografické rozšíření různých rostlinných druhů a rodů a stal se tak jedním ze zakladatelů nového vědního oboru, geobotaniky. V roce 1847 byl na univerzitě v Göttingenu jmenován řádným profesorem přírodovědy a o deset let později (1857) ředitelem tamější botanické zahrady.\n\nByl členem řady vědeckých společností, mj. Královské pruské akademie věd (Königlich Preußische Akademie der Wissenschaften, nyní Berlin-Brandenburgische Akademie der Wissenschaften) a Německé přírodovědecké akademie Leopoldina (Deutsche Akademie der Naturforscher Leopoldina). Za svoje zásluhy byl v roce 1878 jmenován tajným vládním radou.\n\nMnoho rostlinných druhů nese ve svém latinském jménu jako přívlastek jeho jméno \"grisebachii\".\n\n\nKromě toho publikoval řadu kratších prací v různých vědeckých časopisech a spolupracoval s předními botaniky své doby na různých kompendiích.\n"}
{"id": "14342", "url": "https://cs.wikipedia.org/wiki?curid=14342", "title": "Distributivita", "text": "Distributivita\n\nDistributivita je v matematice, zejména v algebře, vlastnost binární operace vůči jiné binární operaci, říkající, že můžeme tuto operaci distribuovat přes jinou operaci. Je zobecněním běžné distributivity násobení vůči sčítání čísel, kdy můžeme roznásobit sčítání. \n\nBinární operace formula_1 je na množině formula_2 distributivní vůči operaci formula_3, jestliže pro každé formula_4, formula_5 a formula_6 v formula_2 platí:\n\nNejznámější příklady distributivní binárních operací je násobení (\"a\" ⋅ \"b\") vůči sčítání (\"a\" + \"b\") reálných čísel.\n\nDalší ukázky distributivních binárních operací jsou například: násobení vůči sčítání komplexních čísel, násobení vektorů skalárem vůči jejich sčítání vektorů na vektorových prostorech, umocňování vůči násobení reálných nebo komplexních čísel.\n\nZvláštním příkladem je distributivita v Booleově algebře, neboť zde jsou dvě operace distributivní vůči sobě navzájem:\n"}
{"id": "14344", "url": "https://cs.wikipedia.org/wiki?curid=14344", "title": "Binární operace", "text": "Binární operace\n\nBinární operace je matematická operace, která pracuje se dvěma vstupními hodnotami (operandy).\n\nBinární operací formula_1 na množině formula_2 nazveme zobrazení\n\nBinární operaci formula_1 s operandy formula_5 a výsledkem formula_6 značíme většinou spíš pomocí nějakého zvláštního operačního znaménka formula_7 anebo tam, kde nehrozí nedorozumění, pomocí znamének formula_8 nebo i bez nich jako např. u součinu (komplexních) čísel.\n\nMezi binární operace patří:\n\n\n"}
{"id": "14345", "url": "https://cs.wikipedia.org/wiki?curid=14345", "title": "Vzkříšení", "text": "Vzkříšení\n\nVzkříšení značí v náboženství obnovené spojení ducha a těla nebo přivedení někoho ze smrti do života. Vzkříšení se netýká pouze lidí, ale též různých božstev.\n\nV době, kdy se vyvíjelo historické křesťanství, panovala v řeckořímském světě doba slučování (synkreze) kultů a nauk. V jádru těchto učení bylo jednak poznání (gnose) určité skutečnosti, jejímž prostřednictvím dosáhl člověk (zasvěcenec) mimořádného stupně poznání, které se projevovalo jeho vyvázáním z dosavadního etického a společenského postavení. V jádru těchto kultů stáli bohové, kteří obětovali sami sebe smrti, aby jako zmrtvýchvstalí přinesli poznání a spásu lidem. Zmrtvýchvstání boha bylo v jádru kultů Adónise a Dionýsa.\n\nZoroastrismus či zarathuštrismus je dualistická náboženská soustava, vytvořená prorokem Zarathuštrou. Nazývá se také mazdaismus podle jména boha či pársismus podle jeho vyznavačů. Jsou to dva zabsolutizované protiklady a rozpory, z nichž vyplývá působení praprincipu a jimiž je podmíněna existence pohybu. Celý tento proces vykládají jednotlivé náboženské proudy v zoroastrismu jako odvěký boj protikladných božstev – dobrého a zlého.\n\nZákladním náboženským textem judaismu je Tóra. V ní však nenalézáme ohledně vzkříšení žádné explicitní vyjádření. Za nejstarší explicitní doklad víry židů ve vzkříšení se často považuje teprve text z knihy Ezechiel, jež je součástí Tanachu. Kniha, jejíž sepsání je přisuzováno proroku Ezechielovi, jenž působil v 1. polovině 6. století před n.l., totiž obsahuje vidění údolí suchých kostí. Toto vidění popisuje, jak se rozházené hromady suchých kostí obalují masem a těla se potahují kůži, aby do nich poté vstoupil duch a oživil je.\n\nVětšina židovských komentátorů však poukazuje na to, že samotný zápis vidění není proroctvím o budoucím fyzickém vzkříšení jednotlivců, ale že onen zápis je pouhou \"„metaforou pro znovuzrození izraelského národa, pro Boží moc vyvést tento lid z babylónského vyhnanství ..., a vrátit jej do rodné země.“\" I když připustíme, že vidění bylo původně vnímáno spíše jen jako politické prohlášením o obnově Izraele, přesto inspirovalo pozdější tradici k formulování myšlenek o budoucím vzkříšení jednotlivců. Doklady o jasnějších představách v tomto směru se začínají objevovat zvláště od 2. století před n.l. V tomto období se vzkříšení mrtvých stalo též hlavním námětem sporu mezi farizeji a saduceji. Nicméně koncem 2. století n.l., kdy byla sepsána Mišna, se doktrína o vzkříšení mrtvých (, \"tchijat ha-metim\") stala v rámci judaismu závazným učením.\n\nVzkříšení nebo též Zmrtvýchvstání (pouze u Ježíše Krista) tvoří základní prvek křesťanské víry – a to ve dvojím smyslu: vzkříšení/zmrtvýchvstání Ježíše Krista z mrtvých po jeho ukřižování a vzkříšení člověka na konci časů. Tuto událost křesťané oslavují každou neděli, zejména pak při největších svátcích liturgického roku, jimiž jsou Velikonoce a jejich hlavní slavnost, Zmrtvýchvstání Páně.\n\nPodle líčení evangelií byl Ježíš třetího dne po své smrti vzkříšen/vstal z mrtvých. První zkušeností učedníků je objevení prázdného hrobu (Mk 16,1-8), kterýžto příběh nesloužil podle biblické exegeze k apologetickému důkazu Ježíšova vzkříšení, neboť hrob objevily ženy, podle práva neschopné svědecké výpovědi. Druhým relevantním bodem pro Ježíšovo vzkříšení jakožto nezfalšovanou událost je fakt, že protikřesťanská polemika nikdy nezpochybnila skutečnost prázdného hrobu. Další zkušeností učedníků je několikeré zjevování se Ježíše před vybranými svědky (nejstarší svědectví se nachází v 1 Kor 15,3b-5). Mezi raná svědectví patří též Petrovy řeči (Sk 2,22-40; 3,12-16; 5,29-32; 10,34-43).\n\nDalším bodem víry rané církve je ztotožnění Ukřižovaného se Vzkříšeným (Lk 24, Jan 20). Na slova vzkříšeného Ježíše se odkazuje i autorita Petra a ostatních apoštolů, stejně tak apoštola Pavla. O vzkříšení Nový zákon hovoří vždy jako o objektivní skutečnosti, nikoli pouze o „vzkříšení ve vědomí věřících”.\n\nApoštolská víra v Ježíšovo vzkříšení nalezla velmi krátké vyjádření jak při katechezi, tak v bohoslužbě: Vzkříšení Ježíšovo je největším skutkem Otce, sebedosvědčením Syna, započetím posledního věku lidstva a spásy a plným poznáním Ježíše jako Mesiáše a Božího služebníka. Pouze Duch vzkříšeného Ježíše (Řím 7,6; 8,9; 14,17) obnovuje věřícího k obrazu Božímu, tj. podle druhého Adama, jímž je Kristus (1 Kor 15,47n.).\n\nJežíšovo vzkříšení je součástí všech vyznání víry. Je ústředním tématem též současné teologie, neboť završuje jednání Boha vůči člověku (ekonomie spásy). Bůh se Ježíšovým vzkříšením neodvolatelně daruje světu, takže vše, co se má ještě stát, je pouze pokračováním a odhalením toho, co se již ve vzkříšení stalo.\n\nJežíš podle křesťanské víry vstal z mrtvých v celé své osobě, tj. i s tělem, k slavnému završení a nesmrtelnosti. Toto vzkříšení mu je zároveň darováno Bohem. Nejedná se pouze o mýtickou výpověď, ale o výraz faktického stavu. Písmo svaté i tradice považují vzkříšení za skutečné přijetí Ježíšovy oběti ve smrti Otcem.\n\nO přímém způsobu Ježíšova vzkříšení pojednává apokryfní evangelium Petrovo. O kterém se zmiňuje Órigenés, Eusebius, Hieronymus a kolem roku 190 Serapión z Antiochie.\nČlověk v křesťanském pojetí je bytostí, která očekává budoucnost, v níž se má člověk završit. Člověk vnímá sebe jako jednotu, jeho plnost tedy nespočívá pouze v nesmrtelném životě duše, avšak způsob této existence si člověk nedovede představit. Víra ve vzkříšení těla – a nikoli pouze duše, což bylo vlastní mnoha antickým filozofickým školám – patřila od počátku k ústředním bodům křesťanské víry, jak vyjadřuje s lapidární stručností křesťanský spisovatel Tertullianus:\n\nPrvním svědectvím Bible o víře ve vzkříšení je Dan 12,1n.), vzkříšení je chápáno jako privilegium spravedlivých. V Ježíšově době vzkříšení popírali zvláště saduceové, protože se o něm Tóra nevyjadřuje. Ježíš tyto názory vyvrací (Mk 12,18-27). Pavel rozvádí tuto víru a odmítá helénistický pohled na duši jako hrob těla. Celý Nový zákon si nedovede představit vzkříšení člověka bez vzkříšení těla. Vzkříšené tělo je podle Pavla duchovní a je podobné oslavenému tělu Ježíše Krista (Flp 3,21; 1 Kor 15,35n.); analogicky k Ježíšovu tělu zachovává spojitost se svou pozemskou existencí.\n\nTato křesťanská víra se musela konfrontovat s řeckým pojetím, které tělo znevažuje a s antickou představou nebe jako prostoru, kam je možné odejít. Pro správné pochopení je však třeba si uvědomit, že se v Bibli tělem rozumí celý člověk v jeho tělesnosti. Takto jednolitý člověk existuje na více rovinách a jeho završení se musí podle křesťanské víry stát ve všech úrovních současně. Konečnému završení člověka a dějin se věnuje teologické odvětví eschatologie.\n\nSmrt je zakončením života a přivádí člověka zpět k Bohu. Smrti se nikdo vyhnout nemůže, ona je koncem Bohem stanoveného času daného člověku na zemi. Po smrti přichází duše podle islámských představ na soud, na němž se ukáže, zda je možné, aby duše vstoupila do ráje. To je též důvodem, proč se v islámu pohřbívá velmi rychle. Smrtí tedy pro muslima život nekončí, ale je přechodem k dalšímu životu.\n\nAteismus považuje vzkříšení člověka za zkušenost přírodních věd. S běžnou skutečností, jak ji věda vnímá, je vzkříšení neslučitelné, nelze jej učinit evidentním, opakovat. Přírodní vědy o vzkříšení nic nevypovídají. Výjimkou je záchrana ze stavu klinické smrti.\n\n\n\n"}
{"id": "14347", "url": "https://cs.wikipedia.org/wiki?curid=14347", "title": "Operand", "text": "Operand\n\nOperand je v matematice název pro vstupní hodnotu matematické operace nebo operátoru. Například při sčítání\nje '+' operátor a 1 a 2 jsou operandy. Počet operandů, které jsou u dané operace (operátoru) potřeba, udává aritu operace (operátoru). Rozlišujeme operace (operátory) unární s jedním operandem, binární s dvěma, ternární s třemi atd. V informatice může být na práci s konstantami nahlíženo jako na nulární operace.\n\nU základních aritmetických operací mají operandy zvláštní názvy. Pro operaci sčítání, resp. násobení se oba operandy nazývají stejně sčítanec, resp. činitel, neboť tyto operace jsou komutativní. Avšak u odčítání, resp. dělení, které jsou nekomutativní, rozlišujeme menšenec (číslo, od kterého se odečítá) a menšitel (číslo, které se odečítá), resp. dělenec (číslo, které se dělí) a dělitel (číslo, kterým se dělí).\n\nS termínem operand je možné se setkat také při zápisu počítačových programů v programovacích jazycích.\n"}
{"id": "14353", "url": "https://cs.wikipedia.org/wiki?curid=14353", "title": "Brhlíkovití", "text": "Brhlíkovití\n\nBrhlíkovití (Sittidae) jsou drobní pěvci (11–18 cm), s velkou hlavou, dlouhým šídlovitým zobákem, krátkýma silnýma nohama (s ostrými drápky) uzpůsobenýma ke šplhání po nakloněném povrchu a krátkým ocasem. Bývají poměrně pestří, přičemž obě pohlaví jsou zbarvena stejně nebo velmi podobně.\n\nŽijí samotářsky. Jsou to vesměs stromoví ptáci, šplhající po kmeni, několik druhů se však přizpůsobilo životu na skalách. Jsou to hmyzožravci, ale živí se také semeny včetně oříšků.\n\nObývají Severní Ameriku, Eurasii i Austrálii. V Evropě žijí tři druhy.\n\nV České republice žije jediný druh – stálý brhlík lesní (\"Sitta europaea\"). Vyskytuje se rovnoměrně od nížin do hor.\n\nČeleď obsahuje jediný rod s 24 druhy. Do čeledi brhlíkovitých bývá zařazován i zedníček skalní, většinou je však řazen do samostatné čeledi zedníčkovitých.\n\n\n"}
{"id": "14355", "url": "https://cs.wikipedia.org/wiki?curid=14355", "title": "Brhlík lesní", "text": "Brhlík lesní\n\nBrhlík lesní (\"Sitta europaea\") je malý druh pěvce z čeledi brhlíkovitých (Sittidae).\n\nBrhlík lesní je velký přibližně jako vrabec, dorůstá délky 13–14,5 cm, v rozpětí křídel měří 23–27 cm a váží kolem 23 g. Má zavalité tělo, krátké končetiny, krátký ocas a krk, velkou hlavu a šídlovitý zobák. Vrch hlavy a těla je šedomodrý, letky jsou tmavé. Černý pruh, který se táhne od kořene zobáku přes oko až k týlu, bývá u samic poněkud užší. Líce a hrdlo jsou bělavé, spodina žlutooranžová (u severo- a východoevropských populací bílá), boky a spodní krovky ocasní narudlé, u samce velmi tmavé, oči černé a končetiny žlutooranžové.\n\nLétá rychle a obratně v plochých vlnkách.\n\nVábí hlasitými hvizdy i jemnějším sýkořím „sit sit“. Zpěv je trylkovitý, v základě zní jako „kvikvikvi…“. Varovný hlas je hlasité, rychlé „ťuiťuiťui“.\n\nBrhlík lesní je rozšířen na rozsáhlém území Eurasie a v severozápadní Africe (má tudíž tzv. palearktické rozšíření). Je stálý. Tvoří řadu poddruhů, z nichž v Česku žije brhlík lesní středoevropský (\"Sitta europaea caesia\").\nZdržuje se převážně v listnatých a smíšených lesích se starými stromy, běžný je však také v zahradách a městských parcích. Nejhojněji se vyskytuje v nížinách, ve vyšších nadmořských výškách je již vzácnější. V České republice hnízdí v počtu 600 000–1 200 000 párů po 1400 m n. m. V poslední době jeho početnost na českém území mírně stoupá.\n\nJedná se o teritoriální druh, který se každoročně vrací na stejná hnízdiště. Dobře šplhá po stromech, jako jediný evropský pěvec i hlavou dolů.\n\nPotravu, kterou tvoří zejména drobný hmyz, vyhledává ve škvírách v kůře nebo těsně pod ní. V zimě se živí hlavně semeny; často navštěvuje krmítka spolu se sýkorami. Celoročně si aktivně dělá zásoby, které pak postupně vyhledává. Šikovně si poradí s oříšky: zasune je do škvíry v kůře a zobáčkem vyklove otvor k jádru.\n\nHnízdí jednou ročně od března do června v dutinách stromů, nejčastěji vydlabaných některým datlovitým ptákem, zvláště pak ve starých dubech. Nepohrdne ani budkou. Pokud je vletový otvor příliš velký, zazdí ho částečně hlínou, aby dovnitř nemohl žádný větší druh. Dutinu vystýlá převážně kousky borové, modřínové nebo dubové kůry. Ve snůšce bývá 5–9 bílých, hnědě skvrnitých, 19,6 × 14,7 mm velkých vajec, na kterých sedí samotná samice 14–17 dní. Mláďata hnízdo opouštějí po 22–25 dnech.\n\n\n"}
{"id": "14356", "url": "https://cs.wikipedia.org/wiki?curid=14356", "title": "Mac", "text": "Mac\n\nMac či MAC může být:\n\n"}
{"id": "14358", "url": "https://cs.wikipedia.org/wiki?curid=14358", "title": "Strom (graf)", "text": "Strom (graf)\n\nV teorii grafů se jako strom označuje graf, který je souvislý a neobsahuje žádnou kružnici. Lze jej ovšem definovat i dalšími způsoby:\n\nNásledující podmínky pro neorientovaný graf \"G\" jsou ekvivalentní:\n\nStromy mohou být:\n\n\nLes je neorientovaný graf, ve kterém jsou libovolné dva vrcholy spojeny \"nejvýše\" jednou cestou. Ekvivalentní definice zní, že les je množina navzájem nepropojených stromů (odtud tedy jméno). Rovněž lze les definovat jako obyčejný graf, jehož žádný podgraf není kružnicí.\n\nTzv. zakořeněný strom (též kořenový) má jeden význačný vrchol – \"kořen\". Zakořeněním stromu je definována orientace hran: hrany pak vedou směrem od kořene (tato orientace je tak dána u každé hrany, protože strom je acyklický). Dále se definují tyto pojmy:\n\nUvažujme uzel A v kořenovém stromu, pak libovolný uzel X na jednoznačné cestě od kořene do uzlu A se nazývá „předchůdce“ uzlu A (\"předek\"). Uzel ležící na cestě z uzlu A do libovolného listu stromu se nazývá „následovník“ uzlu (\"potomek\").\nBezprostředně následující uzel ve směru z kořene do uzlu se nazývá „dítě“ nebo „syn“ uzlu (anglicky \"child\"); uzel bezprostředně předcházející je „rodič“ uzlu (anglicky \"parent\").\nKořen stromu nemá rodiče a list stromu nemá žádné syny. Ostatní uzly mohou mít libovolný počet synů.\n\n"}
{"id": "14359", "url": "https://cs.wikipedia.org/wiki?curid=14359", "title": "Abelova cena", "text": "Abelova cena\n\nAbelova cena je ocenění udělované každoročně norským králem vynikajícím matematikům. Cena byla zavedena v roce 2002 při příležitosti dvoustého narození norského matematika Nielse Henrika Abela a je pojmenována jeho jménem. Cílem ceny je propagace a zvyšování prestiže matematiky, zvláště mezi mládeží. Abelova cena je spolu s Fieldsovou medailí (jež je udělována jen mladým matematiků do 40 let) považována za nejvýznamnější ocenění v oboru matematiky.\n\nO nositeli ceny každoročně rozhoduje komise pěti matematiků na norské akademii věd. Cena je navržena po vzoru Nobelovy ceny, která se neuděluje za matematiku. Norský stát pro cenu v roce 2001 založil fond v hodnotě 200 000 000 NOK (přes 600 milionů korun). Nositel ceny obdrží z tohoto fondu odměnu ve výši 6 milionů norských korun (téměř 19 milionů českých korun).\n\n"}
{"id": "14360", "url": "https://cs.wikipedia.org/wiki?curid=14360", "title": "Nakš-e Rustam", "text": "Nakš-e Rustam\n\nNakš-e Rustam (Rustamův obraz) je pojmenování skalní stěny nedaleko Stachru v Íránu, do níž jsou vytesány hrobky achaimenovských králů a reliéfy z dob prvních Sásánovců. Před skálou stojí dvanáctimetrová věž Ka‘ba-je Zardošt, o jejímž původním účelu se dodnes vedou vědecké debaty; jistě však plnila významné náboženské funkce.\n\nZ achaimenovských hrobek, vybudovaných zhruba deset metrů nad zemí a majících tvar řeckého kříže, lze bezpečně identifikovat pouze hrobku krále Dareia I. vládnoucího v letech 522/521–486 př. n. l. Ostatní tři se většinou připisují Xerxovi I., Artaxerxovi I. a Dareovi II., tj. panovníkům z 5. století př. n. l. Uvnitř hrobky Dareia I. je řada postranních chodeb a místností, které by poskytly prostor přinejmenším třem sarkofágům. O tom, kde byl pohřben sám král, se pochopitelně diskutuje.\n\nPozoruhodné jsou i monumentální sásánovské reliéfy, zejména „historický“ reliéf krále Šápúra I. z 3. století n. l. Jsou na něm kromě krále zobrazeni i římští císaři Valerianus a Philippus Arabs, z nichž prvního Šápúr zajal a druhého donutil k placení tributu. V pozadí stojí čelný představitel zarathuštrovské „státní“ církve, kněz Kartír. Také králové Ardašír I., Bahrám II., Narsé a několik dalších (identifikace je zčásti sporná) zde zanechali „své“ reliéfy.\n\n\n"}
{"id": "14364", "url": "https://cs.wikipedia.org/wiki?curid=14364", "title": "Enchiridion symbolorum", "text": "Enchiridion symbolorum\n\nEnchiridion symbolorum, plným názvem Enchiridion symbolorum, definitionum et declarationum de rebus fidei et morum ( Příručka vyznání víry, definic a prohlášení ohledně věcí víry a mravů) je nejběžněji užívaná neoficiální sbírka církevních dokumentů, poprvé publikována Heinrichem Denzingerem v roce 1854 a od té doby mnohokrát doplněná a publikovaná. V teologické literatuře se lze setkat i s označením podle jména editorů: sbírka je tedy označovaná též jako Denzinger, Denzinger–Schönmetzer či Denzinger–Hünermann či zkratkami Dz, DS či DH.\n\nZnění jednotlivých vydání \"Enchiridionu\" se pochopitelně liší, neboť jednotlivá prohlášení byla jednak doplňována, jednak ovšem i vypouštěna se zřetelem k novějším církevním dokumentům. Existují však skupiny, které kritizují novější vydání \"Enchiridionu\", vydaná po Druhém vatikánském koncilu, kvůli tomu, že ze sbírky byly vypuštěny zmínky o některých předchozích církevních dokumentech v případech, v nichž (podle vydavatelů) došlo k posunu ve stanovisku církve. Následující seznam uvádí seznam těchto dokumentů.\n\n\n"}
{"id": "14366", "url": "https://cs.wikipedia.org/wiki?curid=14366", "title": "Systém základnových stanic", "text": "Systém základnových stanic\n\nSystém základnových stanic (anglicky \"Base Station S(ubs)ystem, BSS\") je část sítě GSM, která je zodpovědná za přenos a příjem radiových signálů z mobilního telefonu. Systém základnových stanic provádí překódování hovorových kanálů, přidělování radiových kanálů mobilním telefonům, paging a mnoho dalších úkolů patřících k radiové síti.\n\nZákladnová převodní stanice (\"Base Transceiver Station - BTS\", v odborném slangu \"bétéeska\") je vysílač a přijímač radiových signálů. BTS pro systém UMTS se nazývá Node B. \n\nPři použití směrových antén na základnových stanicích, kdy každá vysílá do jiného směru, je možné \"sektorizovat\" základnovou stanici, takže je několik buněk obsluhováno z jednoho místa. To zvyšuje provozní kapacitu základnové stanice (každá frekvence může obsahovat osm hlasových kanálů) zatímco moc nezvýší rušení způsobené na sousední buňky (v každém směru se šíří jen malý počet frekvencí.)\n\nBuňky se rozdělují na několik poddruhů:\n\n\n\nOvladač základnové stanice (v GSM se jedná o Base Station Controller - BSC, v UMTS je to Radio Network Controller - RNC) se stará o \"inteligenci\" BTS. Obvykle BSC ovládá 10 až 100 BTS. BSC se stará o alokaci radiových kanálů, přijímá měření z mobilních telefonů a ovládá předávání mezi BTS. Klíčová funkce BSC je fungovat jako koncentrátor, když se více nízkokapacitních spojení na BTSky (s relativně malým využitím) zredukuje na menší počet spojení na MSC (Mobile Switching Center, radiotelefonní neboli mobilní ústředna) s velkým vytížením. To celkově znamená že síť je strukturovaná tak, aby měla hodně BSC rozmístěných do oblastí poblíž jejich BTSek které jsou potom napojeny do větších centralizovaných MSC míst.\n\nJednotka řízení paketů ( ) je rozšíření standardu GSM pro GPRS. Má podobnou úlohu jako BSC, ale pro paketová data. Přidělování kanálů pro telefonní hovory a datovou komunikaci řídí základnová stanice, ale jakmile je kanál přidělen PCU, PCU jeho řízení zcela přebírá.\n\nPCU může být součástí základnové stanice nebo BSC. Existují i návrhy, ve kterých je PCU umístěno u SGSN. Ve většině případů je však PCU zvláštní uzel, který komunikuje na rádiové straně s BSC a na rozhraní Gb se SGSN.\n\nNa stránce GSMWEB , neoficiální seznam BTS českých operátorů Sítě GSM, 3G a 4G a CDMA. Doplňován a spravován skupinou dobrovolníků a \"lovců\".\n\n"}
{"id": "14367", "url": "https://cs.wikipedia.org/wiki?curid=14367", "title": "Identita (matematika)", "text": "Identita (matematika)\n\nIdentita, nebo také identické zobrazení, je matematické zobrazení, které přiřazuje prvku množiny ten samý prvek stejné množiny. Aplikací identity se tedy nic nezmění, výsledkem je opět vstupní hodnota. Značí se Id nebo I.\n\nIdentitou se také v jiném významu rozumí rovnice, která je splněna ve všech případech, tzn. její levá a pravá strana jsou identické, mají pouze jiný tvar. Na příklad formula_1.\n\nNěkteré pokládají základy algebry jako na příklad formula_2 nebo formula_3. Jiné se používají pro zjednodušování algebraických výrazů.\n\nMezi nejčastější patří:\n\nformula_1\n\nformula_5\n\nformula_6\n\nformula_7\n\nformula_8\n\nformula_9\n\nformula_10\n\nformula_11\n\nformula_12\n\nformula_13\n\nformula_14\n\nformula_15\n\nformula_16\n\nformula_17\n\nObecně\n\nformula_18\n\nformula_19\n\nformula_20 pro lichá formula_21\n\nformula_22 pro sudá formula_21, která nejsou mocninou čísla formula_24.\n\nPro formula_21, která jsou mocninou čísla formula_24 zapišme formula_27 pro nějaké formula_28. Označme formula_29 jako prvočíselný součinitel formula_28 takový, že formula_31 pro nějaké formula_32.\n\nformula_33 formula_21.\n\nformula_35\n\nformula_36, formula_37\n\nformula_38\n\nformula_39\n\nformula_40, formula_41\n\nformula_42\n\nformula_43\n\nIdentické zobrazení na vektorovém prostoru je lineární. Na konečnědimenzionálním vektorovém prostoru je dokonce kompaktní.\n\nMáme-li grupu zobrazení s operací skládání, je právě identita její neutrální prvek.\n\nKupříkladu matice reprezentují lineární zobrazení na konečnědimenzionálních vektorových prostorech a násobení matic reprezentuje skládání těchto zobrazení. Proto v grupě matic s operací násobení je neutrální prvek identita (identické zobrazení), tedy jednotková matice.\n\nJako geometrické zobrazení představuje identita takové zobrazení, při němž obrazem každého bodu formula_44 geometrického útvaru formula_45 je bod formula_46 geometrického útvaru formula_47, přičemž každý takový bod formula_46 je shodný s bodem formula_44, tzn. formula_50. Všechny body geometrického útvaru formula_45 jsou tedy shodné s body útvaru formula_47, tzn. formula_53.\n\n"}
{"id": "14368", "url": "https://cs.wikipedia.org/wiki?curid=14368", "title": "Identita", "text": "Identita\n\nIdentita může znamenat:\n\n"}
{"id": "14379", "url": "https://cs.wikipedia.org/wiki?curid=14379", "title": "Kazachstán", "text": "Kazachstán\n\nKazachstán (kazašsky Қазақстан ) je stát, který se rozkládá ve střední Asii a malou částí svého území západně od řeky Ural zasahuje též do Evropy. Na severozápadě a severu hraničí s Ruskem, na východě s Čínou, z jižní strany jsou jeho sousedy Kyrgyzstán, Uzbekistán a Turkmenistán, na jihozápadě pak přiléhá ke Kaspickému moři. Co do rozlohy je Kazachstán devátý největší stát na světě (plocha 2 717 300 km² – 34krát více než ČR) a vůbec největší vnitrozemský. Většina území je jen velmi řídce osídlena (18 milionů obyvatel představuje hustotu necelých 6 ob./km²). Nur-Sultan (dříve Celinograd a posléze Akmola a Astana) se v roce 1997 stal hlavním městem namísto Almaty.\n\nÚzemí Kazachstánu bylo ve starověku osídleno turkickými kočovníky. Ve 13. století území ovládli Mongolové vedení Čingischánem. Rusové začali kazašskou step postupně ovládat od 18. století. Do poloviny 19. století včlenili celé území dnešního Kazachstánu do Ruské říše. Po roce 1917 se stalo součástí Sovětského svazu, od roku 1936 jakožto Kazašská sovětská socialistická republika. Kazachstán během rozpadu Sovětského svazu v roce 1991 vyhlásil nezávislost, byť jako poslední ze sovětských republik. Do čela země se postavil prezident Nursultan Nazarbajev a zůstal v něm až do března roku 2019. Jeho režim býval charakterizován jako autoritářský. Země však zažívá mohutný ekonomický rozvoj. Kazachstán se postupně stal ekonomicky dominantním státem střední Asie, produkuje 60% HDP tohoto regionu, především díky rozsáhlé těžbě ropy a zemního plynu.\n\nV zemi žije 131 etnických skupin, mezi nimiž převažují Kazaši (63% obyvatelstva). Největší minority tvoří Rusové, Uzbeci, Ukrajinci, Němci, Tataři a Ujgurové. Islám je náboženstvím asi 70% obyvatelstva, křesťanství praktikuje 26%. Úředním jazykem je kazaština, avšak ruština má stejný status a lze ji užívat na všech úřadech. V roce 2017 Kazachstán zahájil přechod z cyrilice na latinku, proces má být dovršen v roce 2025.\n\nKazachstán je členem Společenství nezávislých států, Šanghajské organizace pro spolupráci, Eurasijského ekonomického svazu, Organizace Smlouvy o kolektivní bezpečnosti, Organizace islámské spolupráce a Mezinárodní organizace turkické kultury. Geopoliticky má Kazachstán vazby především na Rusko a Turecko.\n\nPrvní osídlení je potvrzené už z doby kamenné. Oblast měla výborné podmínky pro rozvoj pastevectví. Historikové se domnívají, že první domestikace koně proběhla právě na kazašské stepi. Ve středověku vedla přes zemi tzv. Hedvábná stezka. Vzniklo zde několik významných center obchodu (Taraz, Turkestán). V 11. století vstoupili na území turkičtí Kumáni, kteří s dalším turkickým nomádským kmenem Kypčaky posléze vytvořili Kumánsko-Kypčackou konfederaci. Ve 13. století vpadl do Kazachstánu Čingischán se svými hordami. Kumáni byli poraženi a oblast se stala součástí Mongolské říše. Byla opět sjednocena v 16. století, kdy vznikl územně nesmírně velký Kazašský chanát. Tehdy se také ustavila kazašská národní identita a kazaština. V 17. století však klanová rivalita vedla k rozdělení chanátu na tři žuzy (Velký, Střední a Malý). Posléze chanát trpěl i nájezdy Čtyř Ojratů, což byla federace čtyř mongolských kmenů, z nichž nejagresivnější byli Džungarové, kteří obsadili centrální a východní oblasti země. Džungarové byli definitivně poraženi kazašským chánem Ablajem roku 1729 v bitvě u Anrakaje a Ablaj získal status národního hrdiny (batyra). Země byla opět sjednocena, avšak boji s Džungary vysílena. Toho využili nejprve povolžští Kalmykové a dobyli současný jihovýchodní Kazachstán, včetně hlavního města Almaty. Také Bucharský emirát (Uzbeci) zabral část země, včetně města Šymkent. Nakonec však oblast ovládlo Ruské impérium.\n\nV průběhu 18. století vybudovalo carské Rusko na své jižní hranici soustavu pevností na obranu svého území před nájezdy kazašských a džungarských nomádů, mezi nimi Omsk, Semipalatinsk, Pavlodar, Orenburg a Petropavlovsk. Na obraně hranice se podíleli také kozáci. Během Pugačovova povstání využili Kazaši chaosu a podnikali nájezdy na osady Rusů a povolžských Němců. Ablaj-chán, který byl nejmocnějším vládcem tzv. Střední hordy, udržoval s Ruskem spojenectví.\n\nCarské Rusko začalo obsazovat střední Asii v průběhu 19. století, v rámci tzv. Velké hry, tedy koloniálního soupeření s Britským impériem. Postupné ovládání území současného Kazachstánu Rusy lze vymezit léty 1813–1907. Formálně se stal součástí Ruska v roce 1846. Rusové zavedli na úřadech i ve školách ruštinu. To začalo vyvolávat od 60. let 19. století značný odpor obyvatelstva. Ke konci 19. století můžeme hovořit o vzniku kazašského národního obrození, s hlavním cílem zachránit kazaštinu. Ještě větší pnutí však vzniklo, když v 90. letech 19. století začaly do země proudit davy osadníků z evropské části ruské říše. Přicházeli hlavně ruští a ukrajinští rolníci, kteří se usazovali převážně na severu země. Velkým spouštěčem další migrační vlny bylo dokončení železnice mezi Orenburgem a Taškentem v roce 1906. Počet kolonizátorů krátce poté převýšil počet původních obyvatel. Ruská vláda migraci podporovala, vládním administrátorem tohoto procesu byl Vasilij Balabanov. V roce 1916 to nakonec vyvolalo ozbrojený odpor Kazachů, kteří začali napadat vesnice kolonistů, carské vojáky a kozáky (tzv. Basmačské povstání či hnutí basmačů). Povstání pak bylo vpleteno do Ruské občanské války a basmači se postavili na stranu Bílých proti bolševikům. Nakonec bylo poraženo a Kazachstán se tak stal součástí nově vznikající sovětské říše. Basmači operovali v afghánských horách do 30. let 20. století.\n\nPo pádu carské vlády vznikl nakrátko na území Kazachstánu státní útvar zvaný Alašská autonomie kontrolovaný bělogvardějci, s hlavním městem Semejem. Území Kazachstánu se však už v roce 1919 dostalo pod kontrolu bolševiků. Poté přes 300 000 Kazachů odešlo přes hory do sousední Číny. 26. srpna 1920 byla zřízena Kyrgyzská autonomní socialistická sovětská republika (Rusové tehdy Kazachům říkali jaksi obecně \"Kyrgyzové\"), s hlavním městem Orenburgem, kde žili především etničtí Rusové. Byla součástí Ruské SFSR. V červnu 1925 byla republika přejmenována na Kazašskou a její správní centrum bylo přemístěno do města Kyzylorda. V dubnu 1927 se pak hlavním městem stala Alma-Ata (dnešní Almaty).\n\nJako všude jinde v Sovětském svazu bylo mnoho politických oponentů, kulaků a jiných režimu nepohodlných lidí popraveno či skončilo v kazašské stepi v pracovních táborech. Docházelo k násilné kolektivizaci, která na kazašské kočovníky, nezvyklé být upoutáni k půdě, dopadla obzvláště tíživě. Výsledkem byl mj. obří hladomor v letech 1931-1933, kdy v Kazachstánů zemřelo hlady 1,5 milionu lidí, z toho 1,3 milionu etnických Kazachů. Zemřelo tak v krátké době 38% kazašského etnika. Šlo o největší populační ztrátu jedné národnosti v celých dějinách Sovětského svazu. Násilná kolektivizace sovětského zemědělství vyvolala v letech 1932–33 hladomory také na Ukrajině a v Rusku. Někteří historici používají dokonce pojmu genocida a srovnávají událost s ukrajinským holodomorem, nebo vyhlazováním indiánského obyvatelstva v severní Americe. Navíc byly do Kazachstánu deportovány na rozkaz sovětského vůdce Josifa Stalina celé národy (Krymští Tataři, Povolžští Němci, Řekové). Etnické složení Kazachstánu je proto dnes velice pestré.\n\nV roce 1936 byla republika vyčleněna z Ruské SFSR a stala se samostatnou federální republikou Sovětského svazu (tehdy jedenáctou): Kazašskou sovětskou socialistickou republikou.\nBěhem druhé světové války vzniklo na území pět divizí, které byly poslány bojovat na východní frontu. Pro válečné potřeby byl také vybudován první významnější kazašský průmysl, byť země zůstala převážně zemědělskou.\n\nPo válce, v roce 1947, vznikl v oblasti u Semeje zkušební jaderný polygon. Právě zde byla v roce 1949 vyzkoušena první sovětská jaderná bomba. V této oblasti byly do roku 1989 provedeny stovky jaderných testů. V roce 1955 vznikla v Kazachstánu známá kosmická základna Bajkonur, ze které vystartovala první umělá družice světa Sputnik 1, první kosmonaut Jurij Gagarin i kosmická stanice Mir. V 50. a 60. letech byly z popudu sovětského vůdce Nikity Chruščova obrovské plochy neobdělávaných pastvin (celiny) přeměněny na ornou půdu. Tento projekt měl z Kazachstánu udělat obilnici SSSR. Dopad tohoto projektu na místní ekologickou rovnováhu byl katastrofální. Na konci 50. let se také zdálo, že rusifikační politika zvítězila: v roce 1959 se Kazaši stali menšinou, tvořili již jen 30% populace, zatímco etničtí Rusové 43%.\n\nNa konci 80. let se objevily první známky odporu proti sovětské nadvládě. Významným se stalo protijaderné hnutí zvané Nevada Semipalatinsk, které mělo, vzhledem k jaderným zkouškám prováděným sovětskou vládou na území Kazachstánu, i jistý nacionální sentiment. V prosinci 1986 se v Almaty uskutečnily masové demonstrace mladých Kazachů, které byly později nazvány Želtoksan (Prosinec). Šlo o protest proti nahrazení prvního tajemníka Komunistické strany Kazašské SSR Dinmuchameda Konajeva Genadijem Kolbinem. Protože Konajev byl Kazach a Kolbin Rus, který navíc v Kazachstánu nikdy nežil, měl protest rovněž jistý nacionální aspekt (jinak ovšem byl Konajev komunista brežněvovské linie a Michail Gorbačov ho odstranil v roce 1986 kvůli obviněním z korupce). Vládní jednotky nepokoje potlačily, několik lidí bylo zabito a mnoho demonstrantů uvězněno. \n\nKazachstán vyhlásil nezávislost 16. prosince 1991, když se SSSR v té době již de facto rozpadl na patnáct nástupnických států. Ze všech patnácti vyhlásil Kazachstán svou nezávislost jako poslední. Téhož roku se stal členem Společenství nezávislých států. Prezidentské volby v roce 1991 vyhrál bývalý vůdce místní komunistické strany Nursultan Nazarbajev. Hlavním městem se stala v roce 1997 Nur-Sultan, která vystřídala Almaty. Hlavním důvodem bylo položení Almaty v blízkosti hranic s Kyrgyzstánem, Tádžikistánem a Uzbekistánem, kde v té době probíhala občanská válka.\n\nVolby do parlamentu se konají každé čtyři roky – v roce 2004 vyhrála prezidentova strana a ostatní křesla parlamentu obsadili členové stran, kteří sympatizují s prezidentem. Opozice získala jen jedno křeslo a mezinárodní pozorovatelé z OBSE prohlásili volby za nesvobodné. V roce 2005 byl Nazarbajev opět zvolen prezidentem a v roce 2007 parlament schválil prezidentovi velké pravomoci. De facto se Nazarbajev stal prezidentem a vůdcem státu do konce svého života. Téhož roku se konaly volby do parlamentu a koalice podporující prezidenta získala 88 % křesel, zatímco opozice pouze 7 %. Opoziční kandidáti označili volby za zkorumpované a nesvobodné.\n\nV lednu 2012 se v Kazachstánu uskutečnily předčasné volby do Parlamentu (8 měsíců před řádným termínem). Voleb se zúčastnilo 72 % voličské základny. Hranici 7 % nutnou pro vstup do Parlamentu překonaly pouze tři strany: prezidentova Kazaši pro vlast (80,7 %), Demokratická strana (7,46 %) a Strana národních komunistů (7,2 %).\n\nKazachstán je největší vnitrozemskou zemí světa. Třebaže většinu území Kazachstánu zaujímají nízko položené plošiny a pahorkatiny, reliéf je i tak velmi rozmanitý; vcelku lze říct, že povrch Kazachstánu se zvedá směrem k východu. Na západě se v \"Kaspické proláklině\" (28 m pod hladinou světového oceánu) prostírá největší vnitrozemské jezero světa – Kaspické moře. Poblíž kaspického pobřeží leží v Karagijské proláklině nejnižší bod Kazachstánu (-132 m n. m.). Severní břehy Kaspického moře při dolním toku řeky Ural obklopuje Kaspická nížina, ohraničená na jihu plošinami \"Mangystau\" a \"Ustjurt\", na východě Mugodžarskými vrchy. Dále k východu se prostírá rozlehlá nížina Turanská s bezodtokým Aralským jezerem, do kterého ústí řeka Syrdarja. Zde, při uzbeckých hranicích, se nachází poušť Kyzylkum \"(Rudé písky)\". Nevýraznou Turgajskou plošinu na severozápadě země odděluje sníženina zvaná \"Turgajská brána\" od rozlehlé Kazašské plošiny, zaujímající střední část Kazachstánu. Z Kazašské plošiny vystupuje několik hornatin – \"Ulytau\" na západě, \"Kokčetau\" na severu a \"Karakaly\" s nejvyšším bodem \"Aksoran\" (1 565 m n. m.) na jihovýchodě. Severně od Kazašské plošiny se až za hranice Kazachstánu táhnou úrodné nížiny \"Išimské\" a \"Kulundské stepi\", náležející k Západosibiřské rovině. Tyto oblasti směrem k severu odvodňují řeky Išim a Irtyš. Od Kazašské plošiny směrem k jihu se táhne pustina Betpak-dala \"(Hladová step)\". Východně odtud, mezi Kazašskou plošinou a pohraničními horami leží bezodtoká Balchašsko-alakolská pánev.\n\nJejí západní část zaujímá velké protáhlé jezero Balchaš, celosvětový unikát, neboť je z poloviny plné sladké a z druhé poloviny slané vody; na východě se nacházejí dvě menší jezera Sasykkol a Alakol. Tato oblast závlahového zemědělství na jihovýchodě Kazachstánu je tradičně zvána Sedmiříčí \"(Džesysu)\". Východní a jihovýchodní hranice země představují skutečné velehory. Na samém severovýchodě dělí Kazachstán od Sibiře zalesněný Altaj (nejvyšší hora \"Belucha\" 4 506 m n. m.). Jižně od Altaje vytváří řeka Irtyš v kotlině jezero Zajsan, zvětšené ještě \"Buchtarminskou přehradní nádrží\". Dále k jihu se zvedá pás pohoří Tarbagataj s nejvyšší horou \"Tastau\" (2 992 m n. m.). I následující horstva se táhnou přibližně stejným směrem jako Tarbagataj, tedy od západu k východu. Nejprve je to Džungarský Alatau s nejvyšší horou \"Besbakan\" (4 463 m n. m.), poté následuje široké údolí, jímž z Číny přitéká řeka Ili, a na jihovýchodě ohraničuje Kazachstán pohoří Ťan-šan \"(Nebeské hory)\". Nejvyšší hora Kazachstánu (a druhá nejvyšší hora Ťan-šanu) Chan Tengri \"(Vládce duchů)\" dosahuje výše 7 010 m n. m.\n\nV \"Kazachstánu\" je přibližně 48 000 jezer o celkové ploše 45 000 km². 94 % z nich má rozlohu menší než 1 km². Jsou to většinou záplavová a deltová jezera. Jezer s rozlohou nad 100 km² je 21 (Balchaš, Zajsan – součást Buchtarminské vodní nádrže, Alakol, Tengiz, Seletyteniz, Sasykkol, Kušmurun, Markakol, Ulken-karoj – viz také Seznam kazašských jezer). \"Kazachstánu\" také patří severní a severovýchodní část Kaspického moře a severní část Aralského jezera (Severní Aralské jezero). Je zde více než 4 000 rybníků, přehrad a vodních nádrží. Většina jezer je bezodtokých. Úroveň jejich hladiny prudce kolísá podle sezóny i v průběhu let a obrysy i rozměry se periodicky mění. V suchých letech mnohá z nich vysychají nebo se proměňují na slaniska. Nejvíce jezer je v severní části \"Kazachstánu\", kde je mnoho uzavřených sníženin. Ve stepní zóně, v horách a v údolích velkých řek převládají sladkovodní jezera, zatímco v polopouštích, pouštích a mezihorských propadlinách slaná jezera. V mnohých jezerech se dobývají různé soli. Přibližně 30 jezer obsahuje léčivé bahno a solanku.\n\nNejvětšími přehradními nádržemi jsou Buchtarminská a Usť-Kamenogorská na Irtyši, Čardarinská na Syrdarji a Kapčagajská na Ili.\nŘíční síť země je velmi nepravidelná a hlavní toky se táhnou spíše okrajovými částmi země. Velkou část centrálního Kazachstánu zaujímají bezodtoké polopouště, v nichž se například ztrácejí řeky Sarysu a Ču. Naproti tomu lesostepní oblasti na severovýchodě jsou posety stovkami drobných jezer a protkány říčkami. Pro vodní toky, které stékají z velehor na jihovýchodě země je charakteristický maximální průtok v době letního tání horských ledovců, zatímco mnohé stepní řeky v této době vysychají. Velký význam má 500 km dlouhý kanál mezi Pavlodarem a Karagandou, spojující řeky Irtyš a Nura.\n\nNejvýznamnější řeky (viz také Řeky v Kazachstánu)\n\nPro Kazachstán jsou typické velké rozdíly teplot:\nna jihu je rozdíl teplot mezi nejteplejším a nejstudenějším měsícem až 30 °C a na severu až 40°-41 °C, nejstudenější měsíc je leden, jeho průměrná teplota na severu je -19°, na jihu -8 °C, nejteplejším měsícem je červenec.\n\nKazachstán je republikou, jeho politický systém je prezidentský a autoritářský. Od vyhlášení nezávislosti v roce 1991 je prezidentem opakovaně volen Nursultan Nazarbajev, který drží drtivou většinu moci. V současnosti je Nazarbajev v pátém funkčním období, mandát mu vyprší v roce 2020. V roce 2017 došlo k reformě a moc byla částečně přerozdělena. Na premiéra a vládu přešla odpovědnost za ekonomický a sociální rozvoj země. Prezident dále rozhoduje především o zahraniční politice, obraně a vnitřní bezpečnosti. Předsedou vlády je Askar Mamin.\n\nZákonodárným orgánem je parlament, který je dvoukomorový. Dolní komora se nazývá Mažilis. Má 107 poslanců, kteří jsou voleni na 5 let. Horní komora, Senát, má 47 členů, z toho osm jmenuje přímo prezident. Parlament na základě návrhu prezidenta schvaluje změny v Ústavě, státní rozpočet, musí potvrdit prezidentovu volby předsedy vlády a Národní banky. Parlament může rovněž vyhlásit referendum a vyjádřit nedůvěru vládě. Zcela dominantní silou v parlamentu i ve společnosti je prezidentská strana Nur Otan, v posledních volbách roku 2016 získala 82,15 % hlasů.\n\nÚzemí státu je rozděleno do 14 oblastí a 4 samosprávných měst\n\nKazachstán má vlastní měnu – tenge.\n\nKazachstán je průmyslově-zemědělskou zemí s obrovskými zdroji černého uhlí, železných a chromových rud, ropy a dalších nerostných surovin. Kazachstán disponuje zhruba 21 % světových zásob uranu a v těžbě uranové rudy je světovou jedničkou (na druhé příčce je Kanada, která předtím vedla žebříček 17 let). Ložiska spravuje státní společnost Kazatomprom, ale samotné doly si mezi sebou z velké části rozparcelovaly především Rusko a Kanada. Většinu území zabírají pouště a polopouště, jen malá část je zalesněna nebo je hospodářsky využívána. V Kazachstánu se mimo jiné nachází proslulý kosmodrom Bajkonur, který Kazachstán pronajímá Rusku za 115 mil. amerických dolarů ročně. Právě z Bajkonuru zahájil v roce 1961 Jurij Gagarin první let člověka do vesmíru.\n\nVýkonností je kazašská ekonomika podobná té ruské – má přibližně stejný HDP na hlavu, ale vyznačuje se rychlejším růstem poháněným těžbou nerostných surovin.\n\n\"The Wall Street Journal\" zařadil Kazachstán na 41. místo v celosvětovém žebříčku ekonomické svobody (2018).\n\nV Kazachstánu (podobně jako třeba v Číně) existuje deset speciálních ekonomických zón, kde mají investoři zvláštní podmínky (výjimky z daňových povinností, odpuštění cel apod). První zóna, Žajreb Atasujská, vznikla v roce 1991. Zdaleka nejvíce přímých zahraničních investic má na kontě Nizozemsko (42,7 %).\n\nKazachstán má celní unii s Ruskem a Běloruskem a je též člen Eurasijského ekonomického svazu. Přesto například v roce 2017 byla nejvýznamnějším obchodním partnerem Kazachstánu Evropská unie, s podílem 38,7 % na zahraničním obchodu. Následují Rusko (20,6 %), Čína (13,5 %), Uzbekistán (2,6 %), Turecko (2,4 %), Spojené státy (2,1 %) a Ukrajina (2,1 %). Ze zemí EU je nejvíce obchodní výměny s Itálií a Nizozemskem. Suroviny (hlavně ropa a plyn) se na exportu Kazachstánu podílí zcela zásadním způsobem (68,6 % exportu v roce 2017).\n\nK 1. červnu 2018 měl Kazachstán 18 253 300 obyvatel. Hustota osídlení je 6,68 obyvatel na km.\n\n66,01 % obyvatel jsou Kazaši, 21,05 % Rusové, 3,07 % Uzbekové, 1,7 % Ukrajinci a 1,04 % Němci. Ostatní jsou přistěhovalci z bývalých zemí SSSR. Etnické složení se ve 20. i 21. století prudce proměňovalo. Sovětský vůdce Josif Stalin nechal do Kazachstánu násilně přemísťovat příslušníky mnoha národností, zejména Němce, Poláky, Ujgury a Kurdy. V roce 1989 ještě tvořili Kazaši jen 39,7 % obyvatel Kazachstánu, Rusů bylo 37,8 %, Němců 5,8% a Ukrajinců 5,4 %. Mnoho Rusů, Ukrajinců a Němců opustilo Kazachstán po rozpadu Sovětského svazu, jejich procentuální poměr v populaci dále snižuje nižší porodnost oproti Kazachům, ale stále tvoří vysoké procento obyvatel ve velkých městech a na severu Kazachstánu u ruských hranic.\n\nZajímavostí je, že v zemi byla i malá česká komunita, která však s pomocí české vlády přesídlila do České republiky. Vláda ČR přijala 1. listopadu 2006 nařízení o „\"Postupu při dokončování přesídlení osob s prokázaným českým původem (krajanů) z Kazachstánu\"\". Celkem bylo přesídleno 157 krajanů, poslední tranzit se uskutečnil v říjnu 2007.\n\n69 % obyvatel Kazachstánu vyznává sunnitský islám, 28 % je pravoslavných křesťanů a 2 % obyvatel jsou evangelíci. Vzhledem k tomuto složení populace vláda vsází na mezináboženský dialog a Nursultan Nazarbajev každé tři roky hostí v Nur-Sultanu velké setkání všech světových náboženství. V zemi je 3 129 svatostánků, z toho 2 229 mešit, 258 pravoslavných chrámů, 93 katolických kostelů, 6 synagog a přes 500 protestantských kostelů a modliteben. Islámský Svátek oběti i pravoslavné vánoce jsou v Kazachstánu státním svátkem.\n\n57 % obyvatel žije ve městech.\n\nKazašská společnost je specifická v tom, že velkou roli v ní stále hraje tradiční klanová struktura, tedy rozdělení na kmenové svazy, tzv. Starší, Střední a Mladší žuzy. Uly žuz (Starší, nebo Největší) má kořeny v jižním Kazachstánu, Orta žuz (Střední) ve středním a východním a Kiši žuz (Mladší nebo Malý) se identifikuje se západní a severní částí Kazachstánu. Každý žuz se dělí na rody a plemena. Orta žuz má 12 rodů a plemen. Členové Uly žuzu se cítí být přímými potomky Čingischána.\n\nÚředním jazykem je kazaština. Státní instituce a samosprávné orgány však užívají i ruštinu, která je s kazaštinou rovnoprávná. V písmu se užívá vlivem ruštiny cyrilice a sporadicky i latinka, v současné době zejména pod vlivem turečtiny. Dne 12. dubna 2017 prezident Nazarbajev nařídil úřadům přejít postupně z azbuky na latinku. Od roku 2025 by se měla používat již jen latinka.\n\nKazaština patří do turkické jazykové skupiny, spolu s turečtinou, turkmenštinou, azerštinou, uzbečtinou či tatarštinou.\n\n\nArkalyk, Kostanaj, Taraz, Uralsk (Oral), Taldykorgan, Zyrjanovsk, Petropavlovsk, Šu.\n\nV seznamu světového dědictví UNESCO je zapsáno pět památek:\n\nUnikátním architektonickým celkem je nové hlavní město Nur-Sultan, které nechal vůdce Nursultan Nazarbajev postavit na konci 90. let 20. století, z menšího městečka Akmola (dříve Celinograd, Astana). Město bylo oficiálně otevřeno a hlavním městem prohlášeno v roce 1997. Architektonický plán hypermoderního města vytvořili známý japonský architekt Kišó Kurokawa a britský architekt Norman Foster, přičemž jejich spojení mělo symbolizovat spojení východu a západu, jímž kazašská kultura de facto je. K architektonickým unikátům patří Palác nezávislosti, Koncertní hala (dílo Manfredi Nicolettiho), Umělecká univerzita, prezidentský palác Ak Orda či Smaragdové věže. Věž Bajtěrek (jež je dokonce zobrazena na zadní straně všech kazašských bankovek), Palác míru a harmonie ve tvaru pyramidy a zábavní centrum Chan Šatyr ve tvaru jurty, jehož výstavba se vyšplhala ke 400 milionům dolarů, navrhl osobně Norman Foster. Výstavba podle Kurokawových urbanistických plánů má probíhat do roku 2030. Zajímavostí je, že na výstavbě Nur-Sultanu se podílela i česká firma VUCHZ Brno, která zde postavila moderní závod na výrobu biodieselu.\n\nZakladatelem kazašské literatury, jejím prvním klasikem a propagátorem sblížení s ruskou a evropskou kulturou na základě liberálního islámu byl v 19. století Abaj Kunanbajuly. Významným obrozencem byl i Ybyraj Altynsarin, který zavedl do kazaštiny cyrilici, jež je užívána dodnes (byť je postupně opouštěna). Prominentním kazašským autorem v sovětské éře byl Muchtar Auezov, jenž se dočkal mnoha veřejných poct. Naopak Saken Sejfullin byl v éře stalinismu mučen a popraven jako kazašský nacionalista. Stejný osud potkal i básníka a turkologa Achmeta Baitursynova. Objevem 60. let byl básník Mukagali Makatajev. V Kazachstánu se narodil i rusky píšící sci-fi spisovatel Sergej Lukjaněnko, autor slavné \"Noční hlídky\".\nHudební skladatel Kurmangazy Sagyrbajuly v 19. století využil folklórních zdrojů. Folklór později proslavil i zpěváka Žambyla Žabajeva. V populární hudbě se prosadila Roza Rymbajeva, , nebo skupina A’Studio. Ve folk-rockové hudbě skupina Ulytau.\n\nV Hollywoodu se prosadil filmový režisér Timur Bekmambetov, mj. díky zfilmování \"Noční hlídky\" krajana Lukjaněnka. V sovětském filmu se proslavila herečka Natalja Arinbasarova. Na scénografii a kostýmech historických filmů pracoval architekt Almas Ordabajev, jinak též autor vlastních projektů.\n\nJednou z největších vědeckých osobností Kazachstánu byl Šokan Valichanov, zakladatel moderní kazašské historiografie a etnografie. Založením vědecké databáze Sci-Hub na sebe nedávno upozornila Alexandra Elbakyanová. Na území Kazachstánu se v 9. století narodil významný filozof, logik, kosmolog a teoretik hudby Al-Fárábí, který je dnes vyobrazen na kazašské bankovce v hodnotě 200 tenge.\n\nKazachstánským sportovcům se od počátku samostatné účasti na olympijských hrách daří, mají na svém kontě již šestnáct zlatých olympijských medailí. Kazachstán má především silnou boxerskou školu, boxeři přivezli z olympiád už 22 medailí, z toho sedm zlatých. Na nejvyšší metu dosáhli v ringu Bachyt Sarsekbajev, Serik Sapijev, Bekzat Sattarchanov, Vasilij Žirov, Jermachan Ibraimov, Bachtijar Artajev a Danijar Jelusinov. K největším sportovním hvězdám patří cyklista Alexandr Vinokurov, olympijský vítěz v silniční cyklistice a manažer známého závodního týmu Astana Team. Olga Rypakovová získala olympijské zlato v trojskoku, Jurij Melničenko v zápase řecko-římském, Olga Šišiginová v běhu na 100 metrů překážek, Dmitrij Balandin v plavání, Nijat Rahimov a Alla Važenina ve vzpírání, Alexandr Parygin v moderním pětiboji, Vladimir Smirnov v běhu na lyžích na 50 km. Ještě v dresu SSSR získal olympijské zlato basketbalista Alžan Žarmuchamedov, v Mnichově roku 1972, krom toho si připsal tři tituly mistra Evropy.\n\nStále větší popularitě se těší lední hokej. Kazachstán vyslal několik klubů do Kontinentální hokejové ligy, nejlepší z jeho klubů je Barys Nur-Sultan(Barys Astana). V severoamerické NHL se prosadil Jevgenij Nabokov. Velmi úspěšní jsou Kazaši v bandy hokeji, kde získali šest bronzových medailí na mistrovství světa. V posledním desetiletí se ve světě prosadili také kazašští tenisté, dva turnaje v Nur-Sultanu byly zařazeny do seriálu ATP a WTA. Zarina Dijasová a Julia Putincevová pronikly do první padesátky žebříčku světových tenistek, v první stovce je i Michail Kukuškin.\n\n\n"}
{"id": "14380", "url": "https://cs.wikipedia.org/wiki?curid=14380", "title": "Banja Luka", "text": "Banja Luka\n\nBanja Luka (cyrilicí srbsky/bosensky Бања Лука, dříve také Banjaluka/Бањалука) je druhým největším městem Bosny a Hercegoviny. Dále je největším a \"de facto\" i hlavním městem jedné z autonomních entit – Republiky srbské (Rs) a geografického a historického regionu Bosenská krajina (Krajina).\n\nMěsto se nachází 90 km jižně od soutoku řek Sávy a Vrbasu, resp.od hranice Bosny a Hercegoviny s Chorvatskem, v severní části země. Rozkládá se na obou březích řeky Vrbas. Řeka protéká středem města, vlévají se do ní různé menší přítoky (Suturlija, Crkvena a Vrbanja). Centrum města se nachází v nadmořské výšce 163 m.\n\nPodnebí v Banja Luce je mírné kontinentální. Průměrná roční teplota činí 10,7 °C, průměrná lednová 0,8 °C a průměrná červencová pak 21,3 °C.\n\nBanja Luka je přirozeným politickým, ekonomickým, kulturním a dopravním centrem Republiky srbské. Počet obyvatel se pohybuje okolo 220 000. Po válce město zažívá mírný hospodářský růst, převážně díky zahraniční pomoci. Jedinou historickou památkou ve městě je středověká pevnost, nacházející se přímo v jeho centru, na břehu Vrbasu.\n\nVe městě se nachází mezinárodní letiště, využívané jak pro civilní tak vojenské lety.\n\nVývoj počtu obyvatel srezu/kotaru/okresu:\n\n\nPrvní zmínka o Banja Luce pochází z roku 1494 od Vladislava II, přesto nedaleko města již od 14. století sídlil klášter a celá oblast byla Slovany osídlena již od 6. století. Nedlouho po dobytí města Osmany se stalo sídlem nově ustaveného Sandžaku Bosny. Hlavním městem osmanské Bosny byla Banja Luka zhruba jedno staletí (před 1554–1639).\n\nZačaly se budovat lázně (\"hamami\"), obchody (\"dućani\"), zájezdní hostince (\"hanovi\") a mešity (\"džamije\"); město prosperovalo, a tudíž se i rozrůstalo. Přesto však do doby, než Banju Luku obsadilo Rakousko-Uhersko (1878) zde nedošlo k nějaké významnější modernizaci nebo industrializaci – existoval tu pouze telegraf (1866), pivovar, textilní závod a krátký úsek železnice do Dobrljinu (1873).\n\nPo Berlínském kongresu připadla správa nad násilnostmi zmítanou Bosnou a Hercegovinou Rakousko-Uhersku. V polovině července 1878 do města vstoupily první rakouští vojáci. Do té doby byla Banja Luka orientálním městem s deseti tisíci obyvateli. Během několika desetiletí rakouské správy bylo město rozsáhlým zpsůobem modernizováno. Byla postavena první nemocnice, tiskárna, vybudován vodovod, založeno první gymnázium a rozvíjel se průmysl. Využívány byly okolní hluboké lesy a v blízkosti města byla postavena pila. V roce 1888 zde byla otevřena továrna na zpracování tabáku. Původní železniční trať směřující do pohraničního města Dobrljin byla prodloužena až do Chorvatska. Ulice získaly zcela nový ráz; místní vojenský správce nařídil v polovině 80. let výsadbu stromů v ulicích, čímž město získalo početné aleje. Za několik let bylo vysázeno téměř 5000 stromů.\nPo první světové válce a vzniku Království SHS, později přejmenovaného Jugoslávii, se Banja Luka stala centrem Vrbaské bánoviny (1929). Díky tomu zde bylo postaveno \"Divadlo vrbaské bánoviny\" ( , dnes Národní divadlo Republiky srbské ( ), vznikla také ale i banka, sokolský dům a velkolepá správní budova bánoviny ( ), dnes sídlo prezidenta RS. Otevřeny byly i nové školy a Etnografické muzeum; vznikl i současný hlavní most přes řeku Vrbas.\n\nZa druhé světové války ji obsadili ustašovci, kteří všechny židy vyhnali do koncentračních táborů (nejvíce do Jasenovace). Luftwaffe město bombardovala 9. dubna 1941, to zanechalo velké škody (stejně jako sovětská bombardování v roce 1944). Za ustašovské vlády byli i masakrováni a utlačováni zdejší Srbové (7. února 1942 jedna četa ustašovců pod vedením Јosipa Mislova takto zabila kolem 2 500 Srbů), pravoslavné kostely byly zbořeny. Osvobození přišlo 22. dubna 1945. Od roku 1961 stojí obětem války památník.\n\nV noci z 26. října na 27. října 1969 bylo město těžce poničeno zemětřesením. Jeho epicentrum se nacházelo pod středem města, na Richterově stupnici dosáhly otřesy šestého stupně. Budova \"Titanik\" v centru města se zřítila k zemi a na jejím místě je dnes centrální náměstí s obchodním domem Boska. S opravou města pomohla celá Jugoslávie; školské, kulturní ale i jiné organizace.\n\nDaytonskou dohodou z roku 1995 bylo stanoveno, že Banja Luka připadne Republice srbské. Během války (1992–1995) muselo z města odejít na 30 000 Chorvatů a bosenských Muslimů, do Banja Luky se zas nastěhovali Srbové z území Federace Bosny a Hercegoviny a Chorvatska. Během války došlo ke zničení velkého počtu staveb z doby osmanské nadvlády, mimo jiné všech šestnáct mešit, mezi kterými vynikala Ferhadija, zapsaná do seznamu UNESCO. Na sever od města bylo zřízeno velitelství mezinárodních jednotek SFOR, MND SW (multinárodní divize jihozápad).\n\nBanja Luka je sídlem jedné ze dvou vysokých škol, které se nacházejí v Republice srbské, a to Banjalucké univerzity. V době vzniku v roce 1975 měla škola pět fakult: elektrotechnickou, technologickou, strojní, právnickou a ekonomickou, dále pak pod vysokou školu spadaly ještě další tři studijní ústavy. Později byla zřízena i lékařská fakulta (1978), během války v 90. letech díky zpřetrhání vztahů se zbytkem Bosny a Hercegoviny se pak škola rozšířila ještě o zemědělskou fakultu (1992), lesnickou (1993), filozofickou (1993), architektonicko-stavební (1992) a přírodně-matematickou. Poslední, akademie věd, byla zřízena v roce 1999.\n\nVysoké vzdělání pak doplňuje i střední školství, které v Banje Luce reprezentuje třináct středních škol. Nejstarší z nich je gymnázium, které v roce 1995 oslavilo sto let své existence. Další různé školy se specializují na obory ekonomikou počínaje a hudbou konče.\n\nZákladních škol se v Banje Luce nachází 29.\n\nZe všech sportovců, kteří působí v Banja Luce, či z ní pocházejí, jsou nejznámější házenkáři. Banjalucký házenkářský tým RK Borac získal dokonce jednou i titul šampionů Evropy. Úspěšní jsou rovněž i banjalučtí boxeři, střelci, šachisté, fotbalisté, cyklisté, kajakáři a další sportovci. Celkem sportovci z Banja Luky získali na Olympijských hrách ať už jako reprezentanté Jugoslávie, či Bosny a Hercegoviny celkem 12 medailí (z toho 8 zlatých). Na mistrovstvích světa získali celkem 15 medailí, 6 medailí z evropských mistrovství, 11 ze středomořských her, 4 z univerzád a 39 z různých balkánských sportovních soutěží.\n\nV současné době působí v Banja Luce více přes 100 sportovních organizací, svazů, sportovně-rekreačních družstev i spolků. Zastoupeno je celkem 22 sportů.\n\nNa území města se nachází 69 sportovních objektů. Nejznámějším z nich je Městský stadion FK Borac, sportovní hala Borik a Obilićevo.\n\n"}
{"id": "14383", "url": "https://cs.wikipedia.org/wiki?curid=14383", "title": "Fredrikshamnský mír", "text": "Fredrikshamnský mír\n\nFredrikshamnský mír (švédsky: \"Freden i Fredrikshamn\", finsky: \"Haminan rauha\") je označení pro mírovou smlouvu, uzavřenou 17. září 1809 mezi Švédskem a Ruskem v městě Fredrikshamn (dnes Hamina ve Finsku). Po porážce v rusko-švédské válce let 1808-1809 bylo \"Fredrikshamnským mírem\" Švédsko nuceno postoupit Rusku východní část svého území, jmenovitě Ålandské ostrovy, část provincií Lappland a Västerbotten východně od řeky Torne a všechny další provincie na východ od nich, tedy dnešní Finsko. Finsko se tak až do roku 1917 stalo jako autonomní velkoknížectví součástí ruské říše. \n"}
{"id": "14385", "url": "https://cs.wikipedia.org/wiki?curid=14385", "title": "Miroslav Florian", "text": "Miroslav Florian\n\nMiroslav Florian (10. května 1931 Kutná Hora – 10. května 1996 Praha) byl český básník a překladatel.\nByl také dlouholetým členem výboru Svazu československých spisovatelů.\n\nPocházel z Kutné Hory, kde roku 1950 maturoval, poté vystudoval knihovnictví na Karlově univerzitě, tomuto oboru se ale nikdy nevěnoval.\n\nV letech 1952–1954 absolvoval vojenskou službu, kde se dostal do časopisu \"Československý voják\", vojnu dokončil v redakci tohoto časopisu, to vedlo k přestěhování do Prahy, kde zůstal i po vojně.\n\nOd roku 1955 pracoval v Československém rozhlase a od roku 1958 až do roku 1977 v redakci nakladatelství Československý spisovatel.\n\nV roce 1964 se stal zakládajícím členem \"Odboru přátel a příznivců Slavie\", který měl za cíl zachránit a pozdvihnout fotbalovou Slavii, toho času živořící ve druhé fotbalové lize.\n\nRoku 1976 byl zvolen poslancem České národní rady.\n\nZemřel na jevišti pražského Národního domu při slavnostním předávání jeho poslední sbírky \"Vroubky\" při příležitosti jeho 65. narozenin.\n\nJaromír Nohavica jej zmiňuje ve své rozverné písni \"Maturitní písemná práce - Česká poezie\" alias \"Básníci, chlípníci\".\n\n\nV 50. letech byl vyznavač tzv. poezie všedního dne, kterou ozvláštnil citovým zaujetím. V pozdějším období zdůrazňoval občanskou angažovanost a úsilí postihnout základní etické normy tehdejší společnosti. \n\n\n"}
{"id": "14390", "url": "https://cs.wikipedia.org/wiki?curid=14390", "title": "Niské knížectví", "text": "Niské knížectví\n\nNiské knížectví ( \"Księstwo Nyskie\", \"Fürstenum Neisse\"), zkráceně Nisko, je historické území v Dolním Slezsku rozkládající se podél středního toku Kladské Nisy, původně zahrnující souvislé území kolem dnešních měst Nysa (dle něhož je knížectví pojmenováno), Otmuchów, Paczków, Głuchołazy, Vidnava a Jeseník, roce 1344 bylo ještě rozšířeno o Grodków. Dnes je Nisko rozděleno mezi Polsko (1231 km²) a Česko (900 km²).\n\nSamostatný úděl se tu formoval během 11.–12. století. Když se roku 1199 stal opolský kníže Jaroslav biskupem ve Vratislavi a daroval své území vratislavské diecézi, stává se Nisko světským panstvím biskupů. Biskup Přeclav z Pohořelé město Nisu opevnil a poté roku 1350 uznal lenní vztah k České koruně. Zároveň Nisko rozšířil koupěmi od Lehnicka o panství Grodkov (něm. Grottkau) a město Vidnavu (něm. Weidenau) s okolím.\n\nDíky těžbě drahých kovů a přílivu německých horníků a kolonistů se oblast už ve 13. století silně germanizovala. Za husitských válek spolu s ostatním Slezskem odpadlo Nisko od Zemí koruny České, ale už roku 1424 bylo husity dobyto. Naproti tomu za třicetileté války bylo třikrát marně obléháno. Později se součástí Niska stala malá část Opavska (město Cukmantl, obec Heřmanovice a katastrální území Mnichov a Železná).\n\nNiské knížectví jako jediné ze slezských knížectví nevzniklo postupným rozpadem původně jednotné piastovské knížecí domény, ale postupnou koncentrací pozemkového majetku vratislavského biskupství. Proces jeho vzniku byl pozvolný a vyznačoval se postupnou kumulací majetkových a mocenských práv, zejména ve druhé polovině 13. a první polovině 14. století, a byl prakticky završen roku 1344, kdy vratislavští biskupové, v rámci nové politické organizace Slezska v rámci zemí Koruny české za prvních Lucemburků na českém trůně, dosáhli plně rovnoprávného postavení s ostatními slezskými knížaty.\n\nPředpokladem vzniku knížectví byla koncentrace pozemkového majetku biskupství. Výchozím bodem se stal hrad Otmuchov s okolím. Je považován za jeden z nejstarších církevních majetků a patřil vratislavskému biskupství možná od jeho založení, jak se tvrdilo už v 13. století, pravděpodobněji však až od vlády Boleslava III. Křivoústého, tedy od počátku 12. století. V každém případě je hrad Otmuchov „se vším, co k němu náleží,“ jmenován jako majetek církve (vedle 241 dalších biskupských statků) v ochranné listině, kterou pro vratislavského biskupa Waltera z Malonne vydal papež Hadrián IV. 23. dubna 1155. V téže listině je při popisu diecéze jmenována otmuchovská kastelánie jako jedna z 15 kastelánií, na něž se dělilo Slezsko; listina přímo netvrdí, že celá kastelánie patřila církvi, ta ji však v tomto smyslu později vykládala.\n\nToto území bylo na přelomu 12. a 13. století rozšířeno o část území kolem středního toku řeky Nisy, které – podle Chronicon Polono-Silesiacum přibližně z let 1281–85– získal níže Jaroslav Opolský od svého otce, slezského knížete Boleslava I. Vysokého, jako odškodnění za to, že otec jmenoval jediným dědicem jeho bratra Jindřicha I. Bradatého. Již roku 1198 měl Jaroslav, podle pozdějšího podání, v Nise vysvětit kamenný kostel. Varianty kronikářského zápisu nasvědčují, že Jaroslav původně získal toto území jen pro svou osobu jakožto knížecího syna a biskupství si je přisvojilo až následně.\n\nV průběhu 13. století probíhal dlouhý zápas mezi církví a piastovskými knížaty o postavení církve. Biskupové pocházející často z vývojově pokročilejší západoněmecké oblasti usilovali o získání podobně nezávislého postavení vůči panovníkovi, jako o něco dříve vydobyli jejich protějšky v Říši, a k tomu patřila i snaha o získání souvislého území, nad kterým by měli svrchovanou vládu. Protože panovnické postavení nebylo ve středověku jednotným pojmem, ale skládalo se z komplexu různých práv (\"regalia\", ve slezském kontextu \"iura ducalia\"), bylo taktikou vratislavských biskupů získávat tato práva postupně, ať již dohodou, uzurpací nebo v různých sporech, které v případě, že rozhodčím byl zástupce papeže, pro ně dopadaly většinou výhodně.\n\nDůvody, pro něž o tato práva biskupové usilovali, nebyly jen prestižní a politické, ale také ekonomické. Od počátku 12. století usilovali o hospodářský rozvoj svého území okolo Otmuchova a Nisy, zejména kolonizací za přispění místního slovanského obyvatelstva i německých přistěhovalců, zakládáním nových vsí, měst a hradů na jejich obranu, rozvojem těžby nerostů apod. Tím však naráželi na knížecí výsady, mezi něž patřilo i právo stavět hrady a horní regál. Porušením knížecích výsad bylo i zakládání měst a vsí bez jeho svolení, ale v případě Niska kníže protestoval především proti zakládání nových a obracení stávajících vsí na emfyteutické (německé) právo, které s sebou neslo změnu peněžních a jiných povinností poddaných v neprospěch knížete, a také proti zakládání nových vsí v pohraničním hvozdu proti Moravě a Opolsku, tzv. presece, který plnil vojenskou obrannou úlohu a jehož údržba byla pravomocí i povinností knížete.\n\nV první třetině 13. století, za vlády mocného knížete Jindřicha Bradatého, ještě snahy biskupa Vavřince Dolivety (1207–1232) o získání pravomocí vyhražených knížeti nebyly příliš úspěšné, kníže se dokázal bránit i u papežské stolice. Dokládá to například spor o vyšší, tzv. hrdelní soudnictví vykonávané dědičným fojtem v Nise. Po dlouhých sporech uzavřeli kníže a biskup 5. ledna 1230 smír, podle kterého sice biskup fojta uváděl do funkce a mohl vybírat část z hrdelních pokut, ale výsada svěřit mu hrdelní pravomoc byla nadále vyhrazena knížeti. Moc knížat však vážně poklesla po zpustošení Slezska mongolským vpádem roku 1241, kdy navíc padl kníže Jindřich II. Pobožný a následovala nejprve regentská vláda vdovy po knížeti a pak rozbroje mezi jeho syny. Této situace dokázali biskupové využít: Tomáš I. (1232–1268) získal roku 1245 ochrannou papežskou bulu potvrzující církevní majetek a imunity a ve výkonu soudních pravomocí, výběru poddanských dávek a desátků a vysazování nových měst a vesnic se jen málokdy ohlížel na svolení vratislavského knížete Jindřicha III. Bílého, který se spokojoval s nominálním suverenitou nad biskupskými državami.\n\nZcela jinak však jednal energický a schopný syn Jindřicha III., Jindřich IV. Probus (1270–1290). Zásadně hodlal získat od církve zpět veškerá knížecí práva, která jí nebyla výslovně listinně přepuštěna. Zejména vznesl nárok na 65 vesnic, které biskup bez povolení založil na německém právu v knížecím pohraničním lese. Když papežský legát jako rozhodce 10. srpna 1282 rozhodl – byť s výhradami – ve prospěch biskupa Tomáše II. (1270–1292), kníže nález neuznal a roku 1284 obsadil nejen sporné vesnice, ale i zbytek biskupského území, a při pronásledování biskupa oblehl roku 1288 město Ratiboř, do nějž se biskup uchýlil pod ochranu knížete Měška. Biskup byl donucen ke smíru: uznal nárok knížete na dotčené vesnice a přijal je od knížete zpět darem. Výsledek jednoznačně potvrdil vrchní vládu knížete nad biskupskými državami.\n\nO dva roky později však došlo k neočekávanému obratu. Jindřich IV. dne 23. června 1290, jen několik hodin před svou smrtí, sepsal závěť, v níž vratislavskému biskupovi v „niské a otmuchovské zemi“ přenechával „plné a dokonalé panství“ (\"plenum dominium\") a „knížecí právo“ (\"ius ducale\"), Z knížecích práv listina závěť zmiňuje vyšší (hrdelní) soudnictví, právo razit mince a daňovou imunitu. Vzhledem k obsaženým výjimkám – kníže si vyhradil stavění vojska a stavbu vojenských opevnění – lze udělené výsady považovat za omezenou suverenitu. Biskup Tomáš si nechal listinu, jejíhož napadení se oprávněně obával, neprodleně potvrdit papežem Mikulášem IV.. Papežova listina, datovaná 9. září 1290, výsady udělené knížetem potvrzovala a ještě rozšiřovala: biskup teď měl mít na dotčeném území, označovaném jako „knížectví neboli panství“ (\"ducatus seu dominium\") mít „knížecí právo neboli právo knížete“ (\"ius ducale seu ducis\") nebo jinak řečeno „plné panství a dokonalé právo, které patřívalo onomu knížeti z důvodu jeho knížecího stavu“. I práva výslovně vyhrazená knížeti v jeho testamentu si biskupové v následujícím půl století uzurpovali. Tím biskup získal pro nisko-otmuchovskou zemi (ale nikoli pro jiný majetek církve ve Slezsku) plnou suverenitu. Teprve Jindřich I. z Vrbna (vratislavský biskup v letech 1302–1319) z toho vyvodil i změnu své titulatury a jako první se ihned po svém nástupu začal nazývat „knížetem (niským)“ (\"princeps\"). Volba titulu „kníže“ (lat. princeps, něm. Fürst) oproti titulu „vévoda“ (lat. dux, něm. Herzog), který užívala slezská piastovská knížata a jejich následníci, se opírala o úzus v Svaté říši římské, kde se církevní vladaři označovali za „duchovní knížata“.\n\nZásadní zvrat v dějinách knížectví měly Války o rakouské dědictví, které vedly k rozdělení Slezska, a současně k rozdělení Niského knížectví, mezi Prusko a habsburskou monarchii roku 1742.\n\nJiž na počátku první slezské války Prusko obsadilo většinu Slezska (3. ledna 1741 Vratislav, 23. ledna Opavu; obsazena byla i většina území Niského knížectví, ačkoli samotná Nisa zůstala v držení rakouské posádky a byla obléhána až do příměří v Klein-Schnellendorfu (Przydroże Małe) 9. října 1741, po kterém Rakousko Nisu vyklidilo. Podle podmínek příměří ve Vratislavi 11. června 1742 a Berlínského míru z 28. července 1742 bylo Slezsko rozděleno. Rozdělení se dotklo i konkrétně Niského knížectví, které bylo přeťato východozápadní linií vedenou po úpatí Rychlebských hor. Větší část Niska (1231 km²) s městy Nisa, Grodkov a Otmuchov připadla Prusku, menší část s městy Vidnavou, Jeseníkem a Zlatými Horami a zámkem Jánský Vrch zůstala Rakousku (694 km²). Nový průběh hranic byl potvrzen i Hubertusburským mírem 15. února 1763.\n\nFridrich II. ihned po obsazení Slezska upevňoval svou moc nad slezskými knížaty včetně vratislavského biskupa. Jako první byly zlikvidovány stavovské instituce, celoslezské i v jednotlivých knížectvích. 31. října 1741 byly zrušeny Slezský konvent i Generální berní úřad, hlavní slezské stavovské orgány, a stejně tak byly deaktivovány i zemské sněmy; tak i pokus o svolání zemského sněmu Niského knížectví byl potlačen. V letech 1741–1743 pak proběhly v rychlém sledu zásadní centralizační reformy v oblasti správy, vojenství, soudnictví i daní. Pravomoci jednotlivých knížat a majitelů stavovských panství jimi byly prakticky zlikvidovány.\n\nCenou za to bylo v případě šlechty nové tituly, postavení u dvora a zeměpanské úřady, v případě vztahu k biskupskému panství byla situace složitější. Pruská vláda zachovávala přísnou náboženskou svobodu, podporovala vzdělávací a sociální úlohu katolické církve a zprvu nezasahovala ani do jejích majetkových záležitostí, činila si však nárok na politickou, personální a ideologickou kontrolu, což bylo pramenem konfliktů. Fridrich II. dosadil biskupovi Filipovi Ludvíkovi ze Sinzendorfu roku 1743 za koadjutora Filipa Gottharda Schaffgotsche, který se stal roku 1747 biskupem, místo očekávané povolnosti se však nakonec dostal do sporů s králem a za sedmileté války přešel na stranu Rakouska, kam roku 1766 definitivně uprchl a zůstal do své smrti roku 1795. V důsledku toho převzal král přímo správu pruské části Niského knížectví i majetku biskupství. Teprve roku 1795 převzal správu majetku zpět nový biskup Josef Kristián Hohenlohe. Za napoleonských válek upadlo Prusko do finančních těžkostí a rozhodlo se je řešit sekularizací církevního majetku. Stalo se tak královským ediktem z 30. října 1810. Tím byl zestátněn majetek biskupství, katedrální kapituly a všech klášterů, kolegiátních kapitul a jiných církevních nadací, ale také zrušeno (pruské) Niské knížectví jako autonomní útvar. Nisko ještě několik let přetrvalo jako správní celek, ale v roce 1816 proběhla v Prusku správní reforma, která rozdělila Slezsko na 4 kraje a 43 okresů.\n\nVětšina Niského knížectví se stala součástí okresů Nisa a Grodkov opolského kraje. Ve svazku pruského Slezska pak zůstalo území bývalého Niského knížectví ro doku 1945, kdy připadlo Polsku.\n\nV té části Niského knížectví, která zůstala součástí habsburské monarchie, zůstal biskupský majetek nedotčen. Jednalo se nadále o rozsáhlý a téměř kompaktní majetek na Jesenicku, jemuž dominovaly statky v přímém držení biskupa s centry ve Vidnavě, na Jánském Vrchu, ve Frývaldově, ve Frýdberku a v Cukmantlu, vedle nichž zde existovala malá a nečetná biskupská léna. K roku 1848, při zrušení patrimoniální správy, se jednalo o statky Kobylá, Bílá Voda, Dolní Červená Voda, Hradec, Hamberk, Krutvald, Velké Kunětice, Kolnovice, Horní Heřmanice a několik lenních fojtství, jež však celkem zabíraly jen asi osminu rakouského Niska. Tato razantní majetková převaha biskupa vedla i k jeho naprosté dominanci politické, takže stavovské orgány se v rakouské části Niského knížectví již nevytvořily.\n\nVratislavský biskup v české či rakouské části Niska, zejména pak ve své rezidenci na zámku Jánský Vrch, často pobýval, zejména v dobách, kdy v Prusku byla jeho přítomnost nemožná nebo obtížná – za vlády Fridricha Velikého, v době Kulturkampfu a nakonec i v době nacismu.\n\nCentralizace veřejné moci však v rakouské části knížectví postupovala jen o málo pomaleji než v Prusku. Vedle niské zemské vlády podléhající biskupovi (jejím sídlem se roku 1742 stala Vidnava, roku 1767 se však přesunula na Jánský Vrch) vznikl roku 1744 pro toto území královský úřad zemského staršího se sídlem ve Vidnavě, který zastupoval zájmy panovníka a jehož pravomoci odpovídaly krajským hejtmanům v jiných částech monarchie. Když po roce 1777 zmizely naděje na znovuzískání Slezska Rakouskem, byla správní struktura zbylé části této země redukována. K 1. červenci 1782 zanikl úřad zemského staršího pro Niské knížectví a jeho pravomoci převzaly orgány Opavského kraje. Tím prakticky zaniklo Niské knížectví jako jednotka státní správy.\n\nBiskupská zemská vláda pro Niské knížectví fakticky klesla na orgán běžné vrchnostenské správy, která navíc od josefinských reforem podléhala značnému státnímu dohledu. Zvláštní postavení biskupa – stejně jako dalších knížat ve zbylém rakouském Slezsku, totiž knížete krnovsko-opavského, těšínského a od roku 1754 bílského – zajišťovala jejich účast ve Slezském veřejném konventu, pětičlenném orgánu stavovské samosprávy; pravomoci stavovských orgánů v Rakousku 2. poloviny 18. a 1. poloviny 19. století však byly značně omezené.\n\nZrušením patrimoniální správy – a tedy i knížebiskupské zemské vlády – k 1. lednu 1850 Niské knížectví zaniklo jako správní jednotka (ačkoliv nově vzniklý politický okres Frývaldov mu až do roku 1869 územně odpovídal). Existovalo pak jako titulární a jeho držení zaručovalo vratislavskému biskupovi, aby si podržel virilní hlas v rozšířeném Slezském veřejném konventu (od roku 1861 zvaném Slezský zemský sněm). Pozůstatkem zvláštního postavení vratislavských biskupů byla po nějakou dobu existence zbývajících pěti biskupských lén – podlén Českého království – a to až do jejich vyvázání podle zákona č. 103 říš. zák. ze 17. prosince 1862 a prováděcího zákona pro Slezsko č. 107 říš. zák. ze dne 12. května 1869.\n\nPosledním knížetem niským byl kardinál Adolf Bertram, který se stal biskupem vratislavským 1914. Knížectví samo o sobě zaniklo vznikem Československa, kterému rakouská část Niska po první světové válce připadla, a užívání knížecího titulu, alespoň na československém území, biskupovi zakazoval zákon o zrušení šlechtictví. Se vznikem Československa zanikl i Slezský zemský sněm, a tudíž i biskupova práva v něm svázaná s niským knížecím titulem. Biskupství však zůstaly nadále značné pozemkové majetky na Jesenicku, a to i přesto, že se jich výrazně dotkla pozemková reforma v Československu. Kardinál Bertram ostatně na Jesenicku, zejména na Jánském Vrchu, často pobýval a zde roku 1945 i zemřel. Pozemky vratislavského arcibiskupství byly posléze dále zestátněny ve druhé pozemkové reformě v letech 1947–48, konečného zániku práv vratislavského biskupství k majetku na Jesenicku však bylo dosaženo až majetkovým vyrovnáním české a polské římskokatolické církve roku 1984.\n\nČeská část Niska je v současnosti rozdělena mezi kraje Olomoucký (území v moderním okrese Jeseník) a Moravskoslezský (obec Heřmanovice a katastrální území Mnichov a Železná). Polská část Niska je v současnosti součástí Opolského vojvodství.\n\n"}
{"id": "14391", "url": "https://cs.wikipedia.org/wiki?curid=14391", "title": "Matice", "text": "Matice\n\nMatice je v matematice obdélníkové či čtvercové schéma čísel nebo nějakých matematických objektů – \"prvků matice\" (též \"elementů matice\"). Obsahuje obecně \"m\" řádků a \"n\" sloupců. Hovoříme pak o matici typu formula_1.\n\nČást matematiky, která využívá matice, je označována jako \"maticový počet\".\n\nMatice se často využívají pro vyjádření obecné rotace vektorů, transformace vektorů od jedné báze k bázi jiné, k výpočtu soustav lineárních rovnic, či k vyjádření operátorů v kvantové mechanice.\n\nPrvky matice jsou označeny indexy udávajícími řádek a sloupec, v nichž se prvek nalézá.\nPrvek v \"i\"-tém řádku a \"j\"-tém sloupci matice A se obvykle značí formula_2. Potom formula_3-tý \"řádek matice\" obsahuje vodorovnou formula_4-tici prvků formula_5, kde formula_6 a formula_7-tý \"sloupec matice\" obsahuje svislou formula_8-tici čísel formula_9, kde formula_10.\n\nNapř. \"a\" leží v pátém řádku a třetím sloupci. Indexy se píší buďto oba dole jako \"a\", nebo první nahoře a druhý dole jako \"a\", což má význam, jakmile je potřeba rozlišovat kovariantní a kontravariantní indexy, zejména operujeme-li s maticemi jako s tenzory. Tedy matici \"m\" krát \"n\" zapíšeme jako:\n\nPro zjednodušení se také používá zápisu\nPotřebujeme-li zdůraznit počet řádků a sloupců, lze také použít zápis\nPokud nehrozí chyba (např. indexy jsou jednociferné), lze vynechat čárku oddělující oba indexy, tj. formula_14.\n\nMatice\n\nje obdélníková matice velikosti 4x3. Prvek matice \"a\" nebo \"a\" je 7.\n\nMatice představují nejjednodušší nástroj, jak popsat v souřadnicích lineární zobrazení z prostorů \"V\" do prostoru \"W\", pokud máme na prostoru \"V\" zvolenou bázi formula_16\na na prostoru \"W\" bázi formula_17. Matice zobrazení vytvoříme tak, že její i-tý sloupec bude zápis souřadnic obrazu vektoru formula_18 zapsaného v bázi formula_19.\n\nMatice jsou užitečný nástroj na spočtení souřadnic vektoru v nějaké bázi, pokud známe jeho souřadnice v jiné bázi. Pokud formula_20 a formula_21 jsou dvě báze, pro které platí formula_22, neboli\npak matice formula_24 se nazývá matice přechodu od báze formula_25 k bázi formula_26. Pro souřadnice pak platí\nkde formula_28 jsou souřadnice libovolného vektoru v bázi formula_25 a formula_30 jsou jeho souřadnice v bázi formula_26 a formula_32 je inverzní matice k matici formula_33.\n\nDuální báze k formula_34 a formula_35 (pokud je píšeme do sloupců) se transformují stejně jako souřadnice a souřadnice duálních vektorů v duálních bázích (pokud je píšeme do řádků) stejně jako původní bázové vektory.\n\nMatice představují jednoduchý nástroj, jak popsat v souřadnicích bilineární zobrazení (například skalární součin) formula_36 (obvykle formula_37 nebo formula_38), pokud máme na prostoru \"V\" zvolenou bázi formula_16 a na prostoru \"W\" bázi formula_17. Matice zobrazení \"A\" vytvoříme tak, že\nformula_41, kde (.) je příslušná bilineární forma.\nPak v souřadnicích platí formula_42.\n\nSystém \"m\" rovnic o \"n\" neznámých formula_43 se dá zapsat elegantně do matice jako\n\nformula_44\n\nŘešení se nezmění, pokud budeme provádět následující úpravy:\n\nTakovými operacemi je možno systém značně zjednodušit (viz Gaussova eliminace).\n\nPokud mám nějakou sadu vektorů zapsanou v souřadnicích, můžu tyto vektory (resp. jejich souřadnicové vyjádření) zapsat jako řádky pod sebe a vznikne matice. Lineární obal řádků matice se nezmění, pokud budu dělat následující úpravy:\n\n\nPokud vhodnými úpravami dokážu udělat někde nulový řádek, původní vektory jsou lineárně závislé (viz též Gaussova eliminace).\n\nObyčejná homogenní diferenciální rovnice s konstantními koeficienty, anebo systém rovnic s konstantními koeficienty, se dá přepsat na maticovou rovnici\nformula_45, kde formula_46 je vektor neznámých a A je matice. Řešení je pak vektorový prostor generovaný sloupci matice dané maticovou funkcí formula_47.\n\nV matematice a fyzice:\n\n\nVe statistice:\n\n\nV kvantové mechanice:\n\n\nV populační biologii:\n\n\nOperace s maticemi se v některých bodech odlišují od operací s čísly.\n\nVýsledná matice formula_52 je tedy stejného typu jako původní matice formula_33.\nPrvky matice formula_65 jsou určeny vztahem\nSoučet matic má smysl pouze pro matice stejného typu.\nPrvky matice formula_72 jsou určeny vztahem\nRozdíl matic formula_33 a formula_52 lze také chápat jako součet matice A a matice B vynásobené číslem -1. Rozdíl má tedy opět smysl pouze pro matice stejného typu.\nkde prvky matice formula_81 určuje výraz\npřičemž prvky matice C jsou určeny jako\nnebo\nNásobení matic je také označováno jako maticové násobení.\n\nObvykle se předpokládá, že prvky matice jsou z nějakého okruhu nebo tělesa. Označme jej formula_89 (obvykle formula_37 nebo formula_38).\nMnožina všech čtvercových matic formula_92 tvoří asociativní algebru, která se nazývá \"maticová algebra\", značí se formula_93, formula_94, nebo formula_95 apod. Pro formula_96 je nekomutativní a její centrum je izomorfní formula_89 (je tvořeno násobky jedničkové matice). Je \"jednoduchá\", t.j. nemá žádné netriviální oboustranné ideály. Navíc každá konečně rozměrná jednoduchá asociativní algebra (nad nějakým tělesem) je izomorfní maticové algebře. Každá volba báze formula_4-dimenzionálního prostoru formula_99 nám dává izomorfizmus formula_100. Jediná ireducibilní reprezentace této asociativní algebry je její definující reprezentace na formula_99.\n\nMatice je invertovatelná, právě když její determinant je nenulový (toto má smysl, i kdyby byly prvky matice z obecného komutativního okruhu, a analogické tvrzení lze zformulovat i v kvaternionových maticích).\n\nMnožina všech regulárních (t.j. invertovatelných) matic tvoří grupu, která se označuje formula_102. Pro formula_103 je reduktivní. Její jednoduchá podgrupa je grupa matic s jedničkovým determinantem formula_104.\n\nHodnost matice se dá definovat jako počet lineárně nezávislých řádků (předpokládáme, že prvky matice jsou prvky nějakého tělesa). Platí, že počet lineárně nezávislých sloupců matice je stejný jako počet lineárně nezávislých řádků.\n\nPrvky formula_105, leží na tzv. hlavní diagonále matice. Hlavní diagonála je tedy tvořena všemi prvky formula_2, kde formula_107.\n\nPrvky formula_108, leží na tzv. vedlejší diagonále. Vedlejší diagonála je tedy tvořena všemi prvky formula_2, kde formula_110.\n\nPokud se hovoří o diagonále matice, je tím obvykle myšlena hlavní diagonála.\n\nMatice se obvykle používají k zápisu lineárních zobrazení mezi vektorovými prostory. Předpokládejme, že matice formula_111 přiřadí vektoru v, který má souřadnice (v nějaké bázi) formula_112 vektor, který má (v nějaké bázi cílového prostoru) souřadnice formula_113 (symbolicky Av=w).\n\nUžíváme-li matice k operaci s vektory v Euklidovském prostoru, nebo kdykoliv se příslušný skalární součin chová stejně jako v Euklidovském prostoru a předpokládáme, že jediné změny souřadnicových systémů, které uvažujeme, jsou rotace a zrcadlení, pak není potřeba rozlišovat polohu indexů a řádkové a sloupcové vektory lze mezi sebou libovolně zaměňovat. Jakmile se však skalární součin chová jinak (např. Diracova notace v kvantové mechanice), anebo uvažujeme i jiné transformace souřadnic než rotace a zrcadlení, pak se při přechodu do jiných souřadnic typicky jinak transformují vektory jako duální vektory. Sloupce matice se chovají jako vektory, kdežto řádky matice jako duální vektory, neboli lineární formy. Ve fyzice se pak obvykle souřadnice vektorů píšou nahoru a souřadnice duálních vektorů dolů.\n\nTento koncept lze matematicky formalizovat, pokud řekneme, že matice je prvek prostoru formula_114 zapsán v nějakých bázích formula_115 prostorů formula_116. Protože ale formula_117, můžeme chápat matici jako tenzor typu (1,1)\na u tenzorů se píšou kovariantní složky dolů a kontravariantní nahoru. Pak se matice bude při přechodu k novým souřadnicím v prostorech V a W transformovat „správně“.\n\nMatice ale nereprezentují jen lineární zobrazení mezi vektorovými prostory. Do matice se taky dá zapsat bilineární forma, která dvěma vektorům přiřadí číslo. Pak to odpovídá tenzoru typu (0,2) a při přechodu do jiných souřadnic se transformuje jako tenzor typu (0,2). V tomto případě bychom prvky matice značili (formula_118) (oba indexy dolů).\n\nPokud však matice reprezentuje něco jiného (třeba systém lineárních rovnic, na který se nemusíme dívat jako na maticovou rovnici a nepotřebujeme vědět, jak se transformuje při změně souřadnic), pak nemá smysl horní a dolní indexy rozlišovat.\n\nkde formula_132 jsou diagonální prvky matice. Pokud pro všechny diagonální prvky formula_133 diagonální matice platí formula_134, jedná se o jednotkovou matici formula_135, pro jejíž prvky platí\nPodobně označujeme jako \"dolní trojúhelníkovou matici\" takovou matici, která má všechny prvky nad diagonálou nulové.\n(poslední z možných zápisů se může snadno plést s tzv. Moore-Penroseovou pseudoinverzí matice)\nkde formula_161 je jednotková matice.\n\n\n\n"}
{"id": "14395", "url": "https://cs.wikipedia.org/wiki?curid=14395", "title": "Topologický prostor", "text": "Topologický prostor\n\nTopologický prostor je matematická struktura, která formalizuje pojem \"tvar\". Umožňuje také definovat na prostoru takové pojmy, jako jsou konvergence, kompaktnost a spojitost. Topologickými prostory se zabývá topologie. Vyskytuje se prakticky ve všech odvětvích moderní matematiky.\n\nPojmy uzavřená množina, kompaktní množina, spojité zobrazení, konvergence posloupnosti a mnohé další byly původně zavedeny pro podmnožiny reálných čísel. Lze je však definovat podobně na libovolné množině, na které je dána metrika, tzv. metrický prostor. Metrika je funkce, která splňuje několik axiomů, které zobecňují klasickou euklidovskou vzdálenost.\n\nPojem „topologický prostor“ vznikl proto, aby bylo možné mnoho metrických pojmů rozšířit na ještě širší skupinu množin, včetně některých, na nichž nemá smysl zavádět strukturu metrického prostoru. Příkladem takových množin jsou ordinální čísla.\n\nTopologie stanoví, které množiny pokládáme za otevřené, a všechny ostatní pojmy definujeme pomocí otevřených množin. Topologickým prostorem je tedy každá množina (tzv. nosná množina) spolu se systémem jejích podmnožin (tzv. otevřené množiny), pokud splňují axiomy topologického prostoru.\n\nKaždý metrický prostor je topologickým prostorem, protože sjednocení otevřených koulí přirozeně definují systém otevřených množin. Pojmy definované topologicky splývají s pojmy zavedenými pomocí metriky - například zobrazení mezi dvěma metrickými prostory je spojité v metrickém smyslu právě tehdy, pokud je spojité v topologickém smyslu.\n\nJiný přístup k topologii je matematické uchopení pojmu \"tvar\". Pro běžná geometrická tělesa platí, že se dají na sebe vzájemně spojitě zobrazit, pokud mají stejnou topologii.\n\nTopologickým prostorem nazveme množinu formula_1 společně s kolekcí formula_2 podmnožin formula_1, splňující následující axiomy:\n\n\nKolekci formula_2 říkáme topologie na formula_1 (pojem topologie se také používá pro matematickou disciplínu). Množiny v formula_2 pak nazveme otevřené množiny, jejich doplňky v formula_1 uzavřené množiny.\n\nKonkrétní topologický prostor bývá často označován jako formula_14.\n\nŘíkáme, že dva topologické prostory jsou homeomorfní, pokud mezi nimi existuje homeomorfismus, tzn. zobrazení které je prosté a na, je spojité a jeho inverze je spojitá. Z pohledu topologie jsou takové prostory identické (mají stejné topologické vlastnosti).\n\nTopologie zkoumá tvar objektů bez přihlédnutí ke vzdálenostem. Například písmena K a I jsou topologicky shodná (homeomorfní), pokud je chápeme jako dvojrozměrné útvary (tužka kreslí čáru o nenulové tloušťce), protože písmeno I vyrobené z velmi pružné gumy lze vytvarovat v K (a také v C,E,F,G,J,L atd.). Písmeno O je topologicky shodné s A,D,P, zatímco písmeno B je topologicky shodné s číslicí 8.\n\nPokud písmena chápeme jako křivku ve dvourozměrném prostoru (jako tužka kreslící úsečky o nulové tloušťce), pak písmena E a T (bez patiček) jsou topologicky shodná navzájem, ale liší se od K, neboť K má bod, ze kterého „vyhýbají“ čtyři křivky (je jedno, zda jsou to úsečky nebo křivé čáry), zatímco E takový bod nemá.\n\nKaždé dvě křivky, které neprotínají samy sebe jsou homeomorfní (například písmena I a L - nezáleží na tom, že L má ostrý zlom).\n\nO dvou topologiích J, H na téže množině řekneme, že J je jemnější než H (neboli H je hrubší, než J), pokud Hformula_15J, tedy každá množina otevřená v topologii H je otevřená i podle J.\n\nNejhrubší topologie na libovolné množině formula_1 je tzv. triviální topologie, která je tvořena pouze množinou formula_1 a prázdnou množinou formula_18, tzn. formula_19.\n\nNaopak nejjemnější topologie na jakékoli množině je diskrétní topologie, která obsahuje všechny podmnožiny X. Každá podmnožina X je tak zároveň otevřená i uzavřená.\n\n\n\n"}
{"id": "14399", "url": "https://cs.wikipedia.org/wiki?curid=14399", "title": "Rakouské Slezsko", "text": "Rakouské Slezsko\n\nRakouské Slezsko ( \"Österreichisch-Schlesien\"), oficiálně Vévodství Horní a Dolní Slezsko ( \"Herzogtum Ober- und Niederschlesien\"), je označení části historického Slezska, které zůstalo součástí habsburské monarchie po Vratislavském míru uzavřeném roku 1742. Území Rakouského Slezska je z větší části shodné s územím dnešního Českého Slezska, k Rakouskému Slezsku však patřila i dnešní polská část Těšínska a naopak k němu nepatřilo Hlučínsko.\n\nPrvní slezská válka znamenala pro habsburskou monarchii ztrátu většiny Slezska. Po uzavření Vratislavského míru roku 1742 zbylo pod vládou Habsburků pouze Těšínské knížectví (léno Františka Štěpána Lotrinského), část Krnovského a Nisského knížectví, část Opavského knížectví a drobnější stavovská panství Albrechtice, Bílsko, Bohumín, Bruntál, Frýdek, Fryštát, Německá Lutyně, Ráj, Petrovice, Rychvald a město Opava.\n\nKe správě Rakouského Slezska byl vzápětí vytvořen Královský úřad (\"Königliches Amt\") v Opavě, který však při spojení slezské a moravské správy roku 1782 ukončil svou činnost a zemi nadále spravovalo Moravskoslezské gubernium. Samostatná politická správa byla obnovena až roku 1850.\n\n1. července 1782 bylo císařským dekretem rakouské Slezsko spojeno s Moravou do jednoho správního celku, v jehož čele stálo Moravskoslezské gubernium se sídlem v Brně.\n\nCísařským rozhodnutím z 26. června 1849 bylo rakouské Slezsko (včetně moravských enkláv ve Slezsku) k 1. lednu 1850 od Moravy opět odděleno a stává se jednou z korunních zemí, vévodstvím \"Horní a Dolní Slezsko\" s hlavním městem Opavou. V té době mělo i s územím moravských enkláv 5 147 km². Od 5. listopadu 1860 do 29. března 1861) opětovně spojeno s Moravou.\n\nV roce 1850 zároveň dochází ke zrušení obou slezských krajů (t.j. Opavského a Těšínského) a k jejich rozdělení mezi 22 nově vzniklých tzv \"smíšených\" okresů a 1 statutární město (Opava). Toto členění pak bylo roku 1868 nahrazeno členěním na 7 politických okresů (Bílsko, Bruntál, Fryštát, Frývaldov, Krnov, Opava, Těšín) a 3 statutární města, která k těmto okresům nenáležela (Bílsko, Frýdek a Opava). V roce 1896 vzniká z části území politického okresu Opava nový politický okres Bílovec, a 1. října 1901 také politický okres Frýdek, patřící původně do politického okresu Těšín). Tím se počet politických okresů do roku 1918 zvýšil na 9.\n\nÚzemí politických okresů se dále členilo na soudní okresy, což byly územní jednotky, podle kterých bylo organizováno soudnictví. Správu smíšených a později politických okresů řídilo okresní hejtmanství v čele s hejtmanem.\nNa zemské úrovni byl od zavedení ústavního systému vlády a zemské samosprávy roku 1861 nejvyšším zákonodárným sborem Slezský zemský sněm se sídlem v Opavě, sestávající z 31 poslanců volených ve třech kuriích. V jeho čele stál zemský hejtman a zemský výbor. Státní správu ve Slezsku představoval zemský prezident (v jiných zemích Rakouska-Uherska většinou nazýván místodržící) a zemská vláda (v jiných zemích místodržitelství).\n\nSčítání lidu 1910 v Rakousku-Uhersku vykázalo následující údaje o obcovací řeči:\n\nSe vznikem Československa se celé Rakouské Slezsko stalo jeho součástí jako Země Slezská, území Těšínska se však stalo předmětem sporu s Polskem (viz Československo-polský spor o Těšínsko).\n\n\n\n"}
{"id": "14400", "url": "https://cs.wikipedia.org/wiki?curid=14400", "title": "Moravskoslezsko", "text": "Moravskoslezsko\n\nJméno Moravskoslezsko může označovat různá území:\n"}
{"id": "14418", "url": "https://cs.wikipedia.org/wiki?curid=14418", "title": "Dvanáct opic", "text": "Dvanáct opic\n\n12 opic nebo Dvanáct opic (anglicky \"12 Monkeys\" nebo \"Twelve Monkeys\") je sci-fi film USA z roku 1995 o cestování v čase, který natočil Terry Gilliam (bývalý člen komediální skupiny Monty Python). Na začátku filmu je uvedeno, že je inspirován jiným kinematografickým počinem – krátkým sci-fi filmem Chrise Markera z roku 1962 s názvem \"Rampa\" (francouzsky \"La jetée\").\n\nVězeň James Cole (Bruce Willis) je poslán z postapokalyptického roku 2025 do minulosti, aby prozkoumal okolnosti vzniku virové epidemie. V letech 1996–1997 na Zemi vypukne virová epidemie, za kterou má stát organizace „Armáda dvanácti opic“. Zahyne pět miliard lidí, přežije pouze 1 % populace, které se musí uchýlit pod zem. Cole má v minulosti zjistit, kde epidemie vznikla, a najít nějaké stopy, aby vědci z budoucnosti mohli vypracovat protilátku. Výměnou za dobré služby je mu slíbeno prominutí zbytku trestu. Omylem se ale dostane do roku 1990, je dezorientovaný a okamžitě je převezen do psychiatrické léčebny, kde se seznámí s psychiatričkou Kathryn Raillyovou (Madeleine Stowe) a pacientem Jeffreym Goinesem (Brad Pitt), synem slavného virologa dr. Goinese. Často se mu zdává sen o letišti, v němž figuruje světlovlasá žena. Dr. Raillyové je Cole povědomý, ale nemůže si vzpomenout, odkud jej zná.\n\nI když v první misi Cole selhal (nic nezjistil), dostane druhou šanci a je poslán do roku 1996. Omylem se opět ocitá jinde, v roce 1917 na bojišti první světové války (kde je vyfocen). Poté už je konečně správně v roce 1996, kde se opět setkává s Kathryn. Když se situace začíná vyvíjet přesně tak, jak je podle budoucnosti očekáváno, Cole si začíná myslet, že je duševně nemocný a že se mu to celé zdá. V roce 1996 je nadšen z čerstvého vzduchu a volnosti, věcí, kterých se v roce 2035 nedostává.\n\nJames s sebou vezme Kathryn jako rukojmí a společně pátrají po „Armádě dvanácti opic“, radikálním ekologickém hnutí. Kathryn se s Colem postupně sbližuje a i když mu zpočátku nevěří (jeho výpovědi jsou tak fantaskní), podle skutečných důkazů zjistí, že mluví pravdu (je na fotografii z roku 1917, v noze má kulku z první světové války, když byl postřelen a pak se přenesl do roku 1996). \nZa „Armádou dvanácti opic“ ve skutečnosti stojí Jeffrey, který dokonce unese vlastního otce, pracujícího ve výzkumném ústavu ve virové laboratoři. James neví, zda tuto shodu nezpůsobil sám, když vlivem uklidňujících prostředků v roce 1990 mluvil před Jefreym o virech.\n\n„Armáda dvanácti opic“ se ale ukáže jako neškodná, vypustí pouze z klecí zoologické zahrady zvířata. Skutečným šiřitelem viru je dr. Peters, asistent dr. Goinese. Ten v průběhu týdne plánuje rozšířit virus po celém světě, má letenky do těchto měst: San Francisco (USA), New Orleans (USA), Rio de Janeiro (Brazílie), Řím (Itálie), Kinshasa (Demokratická republika Kongo), Karáčí (Pákistán), Bangkok (Thajsko) a Peking (Čína). James Cole se ho na popud Kathryn snaží zastavit (Kathryn si uvědomila, že on je původcem nebezpečí), přičemž je těžce postřelen letištní ochrankou. Umírá v náručí Kathryn s vědomím, že světlovlasá žena v jeho snech byla ona. Kathryn se rozhlédne a spatří malého chlapce, jak celou scénu upřeně pozoruje. Pozná, že je to malý James Cole. Peters nasedá do letadla a už mu nic nebrání v jeho úmyslu rozšířit smrtelný virus v lidnatých městech většiny kontinentů. V letadle si sedne vedle Jonesové, která sem byla vyslána z budoucnosti, aby získala vzorek originálního viru a mohla tak být vyvinuta účinná protilátka.\n\nFilm, který na konci filmu \"Dvanáct opic\" James s Kathryn zhlédnou v kině, je \"Vertigo\" od Alfreda Hitchcocka. Je vidět scéna, ve které Scottie a Madeleine stojí v parku, Madeleine se dívá na letokruhy padlého stromu a rozpomíná se na události z minulého života: „Tady jsem se narodila… A tady jsem zemřela.“\n\nVe filmu je (na rozdíl od mnoha jiných sci-fi) použitý model cestování v čase, podle kterého není možné změnit cestou zpět v čase budoucnost (vše už se jednou stalo a změna není možná) – ti, kdo se o to pokusí, se jen složitě zapletou do okolností příběhu a nakonec zpravidla zjistí, že tím, že chtěli budoucnost změnit, vlastně mají podíl na jejím vzniku. Vše se nakonec stane právě takovým způsobem, jakým se to stalo.\n\nCole v Dvanácti opicích pronese větu: „Zabil jsem 5 miliard lidí.“ Tak tedy nese svoji vinu za rozšíření smrtícího viru tím, že tento nápad sdělil vůdci teroristické skupiny. Podobný model cestování v čase je použit např. také ve filmu \"Kate a Leopold\" nebo \"Minority Report\", kde dojde k vraždě přesně podle předpovědi tzv. tušitelů.\n\n"}
{"id": "14419", "url": "https://cs.wikipedia.org/wiki?curid=14419", "title": "Přeslička zimní", "text": "Přeslička zimní\n\nPřeslička zimní neboli cídivka zimní (\"Equisetum hyemale\", syn.: \"Hippochaete hyemalis\"), nebo také cídivka přezimující je v ČR silně ohrožená rostlina z čeledi přesličkovitých (\"Equisetaceae\"), což je jediná recentní čeleď oddělení přesličky (\"Equisetophyta\").\nNěkteří autoři zastávají pojetí 1 recentního rodu přeslička (\"Equisetum\"), dělícího se do podrodů \"Equisetum\" a \"Hippochaete\", toto pojetí zastává např. Kubát et al. (2002). Jiní autoři rozlišují 2 rody: přeslička (\"Equisetum\") a cídivka (\"Hippochaete\"), např. Květena ČR. O rozdílech mezi těmito podrody či rody viz přeslička. Přeslička zimní je řazena do podrodu \"Hippochaete\", pokud autor uznává \"Hippochaete\" jako rod, pak se tato rostlina jmenuje česky cídivka zimní.\n\nPřeslička zimní je vytrvalá, cca 30-100 cm vysoká rostlina. Stonek je relativně mohutný, přezimující a tmavě zelený, na rozdíl od většiny přesliček se nevětví, jen výjimečně se trochu naspodu větví. Stonek je žebrovaný, žebra na hřbetě mají mělkou karinální rýhu, která je lemovaná 2 řadami křemičitých hrbolků. Střední dutina stonku zabírá asi 2/3 – 9/10 průměru lodyhy. V uzlinách jsou pochvy, což je vlastně bočně srostlý přeslen listů. U přesličky zimní jsou pochvy téměř bez vrcholových zubů, neboť zuby velice brzy opadávají, pochvy jsou zelenavé až hnědavé, na dolním a horním okraji mají černý pruh. Spodní mohou být někdy celé černé a ve stáří se hvězdnicovitě štěpí. Na vrcholu lodyhy je solitérní, hrotitý výtrusnicový klas. O životním cyklu recentních přesliček viz článek přeslička.\n\nPřeslička zimní roste v Evropě, Asii a v Severní Americe.\n\nV ČR roste poměrně vzácně, zpravidla v kaňonovitých údolích řek, na březích vodních toků a zastíněných vlhkých písčitých půdách.\nPříklady lokalit:\n\nPřeslička zimní se kříží s přesličkou větevnatou (\"Equisetum ramosissimum\"). Kříženec se jmenuje přeslička Mooreova (\"Equisetum × moorei\"), může se vyskytovat i nezávisle na rodičích a bývá někdy s přesličkou zimní zaměňován.\n\n\n"}
{"id": "14423", "url": "https://cs.wikipedia.org/wiki?curid=14423", "title": "Spojité zobrazení", "text": "Spojité zobrazení\n\nSpojité zobrazení je pojem z topologie a matematické analýzy.\nJe to takové zobrazení, které zobrazuje dostatečně blízké body blízko sebe. Tato vlastnost zobrazení se nazývá spojitost. Spojité zobrazení je zobecněním pojmu spojitá funkce na množinách čísel.\n\nSpojitost je přirozená a očekávatelná vlastnost zobrazení. Pro reálné funkce spojitost znamená, že graf funkce neobsahuje ostré skoky a vypadá jako souvislá křivka. Pojem lze definovat na metrických prostorech, tedy na množinách, na kterých je možné měřit \"vzdálenosti\". Jedná se tedy například o množiny bodů v rovině, anebo také nějakou množinu funkcí. V metrických prostorech spojitost znamená, že pokud se nějaký bod blíží jinému bodu, blíží se k sobě i obrazy.\n\nMetrickou definici lze zobecnit na topologické prostory, tj. na ještě širší skupinu množin, než jsou metrické prostory. V topologii je spojitost definována tak, že množiny zachovávají některé své topologické vlastnosti. Spojité zobrazení například převádí souvislé množiny na souvislé, kompaktní na kompaktní a vzor otevřené množiny je otevřená množina. Tyto různé definice spojitosti jsou vzájemně kompatibilní.\n\nZobrazení formula_1 mezi topologickými prostory formula_2 a formula_3 nazveme spojité, pokud vzor každé otevřené množiny v formula_3 je otevřená množina v formula_2.\n\nEkvivalentní definice říká, že zobrazení formula_1 je spojité v bodě formula_7, jestliže pro každé okolí formula_8 bodu formula_9 existuje okolí formula_10 bodu formula_11 takové, že formula_12. Zobrazení formula_1 je spojité, pokud je formula_1 spojité v každém formula_7.\n\nZobrazení formula_1 z metrického prostoru prostoru formula_17 do formula_18 je spojité, právě když pro každé formula_19 a kladné reálné číslo formula_20 existuje kladné reálné formula_21 takové, že pro každý bod formula_22 splňující formula_23 platí formula_24. Jinými slovy, vzdálenost obrazů dvou bodů může být libovolně blízká, pokud zvolíme vzdálenost vzorů dostatečně blízko.\n\nEkvivalentně, zobrazení formula_25 je spojité v bodě formula_22, jestliže platí implikace\n\nZobrazením mezi množinami čísel se častěji říká funkce. Funkce \"f\" je spojitá v bodě \"x\", pokud pro každé formula_28 existuje formula_29 takové, že formula_30 implikuje formula_31.\n\nMnožina reálných a komplexních čísel je však také topologický prostor, generován otevřenými intervaly. Podobně metrický prostor a normovaný lineární prostor jsou topologické prostory a různé definice spojitosti zobrazení mezi těmito prostory jsou ekvivalentní.\n\n\n\n"}
{"id": "14425", "url": "https://cs.wikipedia.org/wiki?curid=14425", "title": "Mana (pokrm)", "text": "Mana (pokrm)\n\nMana (hebrejsky \"man\") je pokrm, kterým Bůh živil na čtyřicetileté cestě pouští Izraelský lid. Její první seslání se popisuje v starozákonní knize Exodus, 16. kapitola. Pravděpodobně se jedná o pryskyřici nebo mízu tamaryšku.\n\nPodle tohoto vyprávění Izraelité měli námitky proti Bohu a Mojžíšovi, který je vedl, že nemají co jíst a že zemřou hlady. Mojžíš se proto modlil k Bohu a ten seslal lidu manu. Mana je jakousi náhradou za chléb. V Exodu se píše: \"A ráno padala kolem tábora rosa. Když rosa přestala padat, hle, na povrchu pouště leželo po zemi cosi jemně šupinatého, jemného jako jíní\".\n\nEtymologie názvu je vysvětlována v Exodu z otázky, kterou si Izraelité při pohledu na manu kladli: מנ הוא (\"man hú\" Co je to?). Hebrejské slovo ve skutečnosti asi pochází z aramejštiny a jeho původní význam není znám.\n\nMana je symbolem Boží starostlivosti a prozřetelnosti vůči svému lidu, je symbolem pokrmu a síly, kterou Bůh dává člověku na jeho cestu. V tomto ohledu evangelium podle Jana srovnává manu a eucharistii a představuje eucharistii jako pravou, skutečnou manu, jejímž předobrazem byla právě mana seslaná Izraelitům na poušti.\n\nV lidových rčeních je mana symbolem něčeho vynikajícího, nesmírně chutného, lahodného (srov. „je to mana nebeská“).\nIdentifikace many s konkrétní rostlinou zajímala lidi a badatele od pradávna. Rozšířený byl názor, že jde o ztuhlou mízu Tamaryšku mannodárného (\"Tamarix mannifera\") anebo Mannovce mouřenínského (\"Alhagi maurorum\"). Ke konci 19. století došli bibličtí historici k názoru, že se jednalo o jedlý lišejník. František Polívka ve svém popisu rostlin cizích zemí uvádí: \"\"Co týká se tak zv. manny biblické, o níž se vypravuje ve Starém zákoně, že pršela s nebe, když byli Israelité na poušti, nelze ji považovati za mannu ani z mannovce ani z tamaryšku, nýbrž za jedlý lišejník zvaný Sphaerothallia seu Lecanora esculenta Evers., který se dosud ve stepích severní Afriky, Arábie, Malé Asie a Persie hojně vyskytuje a po větších deštích úžasně rychle se množí, tak že pokryje půdu až 15 cm vysoko. Nastane-li pak počasí suché a větrné, odtrhují větry tento lišejník od jeho podkladu a zanášejí jej často i do vzdálených krajin, tak že se v těch krajinách potom zdá, jako by byl lišejník „spadl s nebe“.\" Dnešní archeologie popírá výskyt velké skupiny lidí po několik desetiletí na Sinajské poušti v předpokládané době Exodu, což pátrání po maně poskytující v poušti stravu rozsáhlé společnosti posouvá do oblasti mýtů. Tím ovšem není dotčeno běžné užití výše uvedených rostlin.\n\n"}
{"id": "14431", "url": "https://cs.wikipedia.org/wiki?curid=14431", "title": "Gustav Nezval", "text": "Gustav Nezval\n\nGustav Nezval (18. listopadu 1907 Řečkovice, nyní součást Brna – 17. září 1998 Praha) byl český divadelní, filmový a televizní herec.\n\nVe filmech působil ze začátku především v rolích milovníků, po válce pak účinkoval především v různých vedlejších rolích. Jeho nejvýznamnější rolí byla postava Jana Cimbury ve stejnojmenném filmu, natočeném podle oblíbeného románu Jindřicha Šimona Baara. Za tuto roli získal v roce 1942 Národní cenu. Co se týče divadelní kariéry, hrál krátce v Národním divadle, pak u několika venkovských společností, v Divadle Vlasty Buriana a od roku 1942 až do konce své divadelní kariéry působil ve Vinohradském divadle. Byl ženatý s tanečnicí Trudi Nortenovou (vlastním jménem \"Gertruda Nettlová\"), s níž měl dva syny, Petra a Jiřího.\n\nNarodil se v rodině zámečníka Františka Nezvala a jeho ženy Aloisie. Ačkoliv si maminka přála, aby se stal knězem, vystudoval průmyslovku, odešel do Prahy a začal zde pracovat jako stavební kreslič. V roce 1926 uspěl v konkurzu do Národního divadla a dva roky tam působil jako elév. Poté vystřídal několik angažmá u různých divadelních společností, působil mimo jiné v Českých Budějovicích (1931–1932), Ostravě (1935–1938), Brně (1938–1941) a také v Praze. V roce 1942 přišel do Divadla na Vinohradech, kde zůstal až do svého odchodu do důchodu v roce 1976. V osmdesátých letech v tomto divadle občas hostoval, své poslední divadelní představení tam odehrál v listopadu 1997, kdy Vinohradské divadlo (podobně jako Nezval) slavilo své devadesáté výročí.\nKromě filmu úspěšně spolupracoval s rozhlasem, od počátku dramatického vysílání Československé televize ho diváci vídávali na obrazovce v mnoha inscenacích a seriálech.\nV roce 2005 vydala Pavlína Vajčnerová o Nezvalovi profilovou knížku \"Gustav Nezval: Oči spíše sympatické\".\n\nV červenci 1937 se oženil s Trudi Nortenovou, s níž prožil šťastné manželství, které ukončila až její smrt v roce 1994. Byl jedním z mála herců, který se zastal své kolegyně Jiřiny Štěpničkové, když byla obviněna z kolaborace.\n\n\n\n"}
{"id": "14432", "url": "https://cs.wikipedia.org/wiki?curid=14432", "title": "Kniha smlouvy", "text": "Kniha smlouvy\n\nTermínem Kniha smlouvy se v biblistice označuje zákoník v Exodu 20,22–23,33. Je součástí celku zákonů, které podle biblického vyprávění Izrael dostal při svém pobytu pod horou Sinaj. Na místě, kde se dnes nachází Kniha smlouvy, se dříve nacházelo desatero, které bylo přeloženo o něco dříve do Ex 20.\n\nKniha smlouvy je jeden z nejstarších zákonických celků Pentateuchu. Je nesnadné určit dobu jeho vzniku, jen krajní termíny. Zákoník vznikl po usazení Izraele, neboť předpokládá plně usazenou, zemědělskou společnost, tedy přibližně někdy po roce 1000. Naopak musí být starší než druhý zákoník v Pentateuchu, Deuteronomium, které bylo napsáno pravděpodobně v druhé polovině 7. stol. př. n. l. Zákony obsažené v Knize smlouvy se neobjevují nikde jinde, snad s výjimkou jednoho verše z knihy proroka Ámose (Am 2,8a).\n\nZákoník se skládá ze dvou druhů zákonů - ze zákonů kazuistických a zákonů apodiktických.\n\nKazuistické zákony jsou psány stejným stylem, jako ostatní známé předovýchodní zákoníky, tj. začínají formulí „Jestliže“ (starobabylónsky „Šumma“), následuje popsání vzorové situace a její soudní řešení. Jako v případě ostatních známých zákoníků z oblasti není ani Kniha smlouvy uceleným právním systémem, ale sbírkou precedentů a vzorových případů, ke kterým dochází nejčastěji. Současně tyto zákoníky nejsou vyhlášením nových zákonů, nýbrž písemnou kodifikací zákonů již existujících a platných, ale ústně tradovaných.\n\nApodiktické zákony, nacházející s především v druhé části Knihy smlouvy, se vyznačují svou „absolutní“ formou. Nevypočítávají jednotlivé konkrétní případy a jejich řešení, ale vyjadřují obecně platné zásady. Mohou mít více forem:\n\nApodiktické, především imperativní zákony se nacházejí často ve sbírkách podle tématu. Například Ex 23,1-3.6-9 je sbírka apodiktických zákonů imperativní formy týkající se soudních procesů. Nejznámější sbírkou apodiktických zákonů, i když mimo Knihu smlouvy, je desatero (Ex 20).\n\nKniha smlouvy je podobná okolním (a starším) zákoníkům z oblasti nejen svou (kazuistickou) formou, ale i obsahem. Zabývá se typickými krizovými situacemi a zločiny, které mohou nastat ve společnosti. Podoba všech těchto zákonů a zákoníků je daná podobným způsobem života a fungování společnosti. Řešené případy jsou především vraždy, krádeže, nebezpečná zvířata, znásilnění, svatební smlouvy, zacházení s otroky apod.\n\nV druhé části zákoníku, kde převažují apodiktické zákony, se nacházejí i zákony náboženské a kultovní. Jsou zde trestány např. čarodějnice, ale i všichni, kdo by obětoval někomu jinému než izraelskému Bohu.\n\nStejně jako ostatní zákoníky, i kniha smlouvy staví na základním právním principu své doby, tj. na zákonu odplaty (latinsky \"lex talionis\", tzv. zákon „oko za oko, zub za zub“). Tento právní princip je velmi cenný a významný, neboť velmi jasně a zřetelně upravuje a omezuje mstu, která často šla dál než „oko za oko“ a žádala někdy za jednu smrt vyvraždění celé rodiny. Vůči starším zákoníkům (např. Chammurapiho) navíc přiznává právní subjektivitu každému svobodnému člověku, tedy nejen hlavě rodiny. Proto zatímco v (o cca 1000 let starším) Chammurapiho zákoníku najdeme zákon „zabije-li někdo někomu dceru, bude zabita za trest jeho vlastní dcera“, v Knize smlouvy najdeme přísnou aplikaci „život za život“, kde je trestán přímo samotný provinilec. V některých případech se můžeme setkat i s možnou finanční náhradou.\n\nSamotný výraz „oko za oko, zub za zub“ pochází právě z Knihy smlouvy (Ex 21,24).\n"}
{"id": "14433", "url": "https://cs.wikipedia.org/wiki?curid=14433", "title": "Prorok", "text": "Prorok\n\nVe starověku byl prorok člověk, považovaný za Bohem inspirovaného, aby svou řečí poskytoval lidem vhled do budoucích událostí a do skrytých stránek přítomnosti. V tomto smyslu \"prorokoval\" či vyslovoval \"proroctví\".\n\nV Bibli (především ve Starém zákoně) je prorok jedním z klíčových slov. Používá se pro něj nejčastěji hebrejského termínu נָבִיא \"NAVI\" („prorok“), někdy však אִישׁ־אֱלֹהִים \"IŠ ELOHIM\" („muž Boží“) či חֹזֶה \"CHOZE\" nebo רֹאֶה \"RO'E\" (obojí „vidoucí“), řečtina používá termínu προφητης \"PROFÉTÉS\". Hebrejské NAVI však nemusí znamenat pouze „prorok“, ale může též znamenat „zpěvák“ – to proto, že prorocké slovo bylo buď přednášeno melodicky nebo i za hudebního doprovodu. Na rozdíl od dnešního pojetí se nejedná o člověka, jenž by předvídal budoucnost, ale o Božího prostředníka, o člověka (muže nebo v starších textech i ženu), který zprostředkovává komunikaci mezi Bohem a lidmi. To má dva aspekty: 1) Prorok zprostředkovává Boží slovo a jeho vůli lidem; 2) přednáší Bohu prosby lidí a přimlouvá se za ně.\n\nNejvětším prorokem podle biblického podání a vzorem všech ostatních proroků je Mojžíš, který mluvil s Bohem tváří v tvář a skrze nějž dal Bůh svému lidu Tóru neboli Zákon. Dalším významným prorokem je Elijáš, který nezemřel, ale byl vzat přímo k Bohu v ohnivém voze.\n\nZ hebrejských proroků rozlišujeme dvě skupiny proroků: proroci „nepísemní“ a proroci „písemní“, podle toho, zda se nám zachovaly knihy s jejich výroky nebo nikoli. Podle židovské tradice prorokovalo pro Izrael 48 proroků a 7 prorokyň a nikdo z nich nepředával poselství, jež by bylo v rozporu s učením Tóry.\n\nJe to starší skupina proroků. Řadí se sem např. Samuel, Nátan, Gád, Eliáš, Elíša, Achijáš, Míkajáš, Jehú a další. O těchto mužích se nám zachovaly zprávy v různých knihách, především v knihách Samuelových a knihách královských. Jejich zprostředkovatelská činnost se projevuje především v boji a v politice a jejich funkce více odpovídá pojmu proroctví v Kenaánu na přelomu 2. a 1. tisíciletí př. n. l. Kromě těchto proroků najdeme i zmínky o prorockých školách a o dvorních prorocích, kteří bývají často kritizováni jako falešní, neboť prorokovali (tj. mluvili jménem Božím a zvěstovali to, co prohlašovali za Boží vůli) podle svých osobních nebo stranických zájmů.\n\nOd těchto proroků se nám dochovaly spisy a výroky. Některé pocházejí přímo od nich, jiné jim byly připsány o něco později. Jedná se o následující proroky (podle biblického pořadí): Izajáš, Jeremjáš, Ezechiel, Ozeáš, Jóel, Ámos, Abdijáš, Jonáš, Micheáš, Nahum, Abakuk, Sofonjáš, Ageus, Zacharjáš, Malachiáš. Křesťané řadí mezi proroky ještě Daniela. Ti se dále dělí na velké a malé (Izajáš, Jeremiáš a Ezechiel (Daniel) velcí, zbytek malí) nebo na předexilní, exilní a poexilní (podle doby působení; exilem se myslí babylonské zajetí).\n\nHlavním zájmem předexilních proroků, ať už působili v Izraeli nebo v Judsku, bylo většinou napomínat lid a vytýkat mu Božím jménem jeho viny. Ty se týkaly především dvou oblastí, především sociální sféry (nespravedlnost, úplatné soudy, útisk, vydírání apod.) a sféry náboženské (odpadlictví od kultu jediného Boha, obětování jiným bohům, nekromancie apod. Obě sféry jsou však pro proroky neoddělitelné. V případě, že se lid neobrátí a setrvá ve své zatvrzelosti a zlobě, hrozí Božím trestem, v případě obrácení naopak slibují, že se Bůh o svůj lid postará, jak slíbil jejich předkům. Někteří proroci přidávají i politická témata. Např. Jeremjáš a Izajáš se snaží přimět Judsko, aby v době velkých politických zvratů na světové scéně složilo svou důvěru v Boha, a nikoli v cizí mocnosti.\n\nExilní a poexilní proroci kladou většinou důraz na pokání, Boží věrnost a později na očistu kultu. Začínají se objevovat a silněji projevovat apokalyptické a eschatologické tendence.\n\nPodle tradičního křesťanského pojetí jednou z hlavních funkcí starozákonních proroků bylo i předpovědět příchod Mesiáše (tj. Krista).\n\nV běžné řeči se prorokem chápe člověk jasnozřivý, anebo se prorok ztotožňuje s věštcem. To je však značně nepřesné, zejména z toho důvodu, že věštění je Biblí zakázáno. Prorok vystupuje jako Bohem inspirovaný jedinec, kdežto věštec používá k dosažení svých cílů nečistých (zakázaných) praktik. Přímý zákaz věštění se objevuje v Bibli na několika místech:\n\nBible také popisuje, co se může stát, pokud se člověk zaplete s těmito silami. Výstižný je příběh prvního izraelského krále Saula, který přes slibný začátek své vlády přišel o Boží přízeň poté, co neuposlechl Boží příkaz, nevyčkal na proroka Samuela a sám obětoval Bohu. Když později král bojoval s Filištínskými, dotazoval se Boha, ten mu však neodpovídal. Proto se obrátil na čarodějnici v Endoru, která vyvolala Samuela z mrtvých. Ten se na Saula rozhněval a předpověděl mu smrt jeho vlastní i jeho synů:\n\nRabín Jonathan Sacks poukazuje na to, že věštby náležejí k typu civilizací, jež se pohybují v myšlenkovém uskupení: osud, hybris, nemésis. Takovéto uvažování plodí tragédii v tradičním, řeckém pojetí, kde je výsledek předem ohlášen, a čím více se mu postavy vzpírají, tím více jsou do něho vtahovány. Naproti tomu proroctví v biblickém slova smyslu náležejí k pojetí otevřeného a nepředurčeného dějinného času, kdy podobu zítřka tvarují naše současná rozhodnutí. Prorok proto nepředpovídá, ale popisuje skutečný stav věcí a varuje. Tím ty, k nímž promlouvá, nevtahuje do neodvratné podoby osudu, ale dává jim příležitost, aby reagovali na Boží volání a ovlivnili výslednou podobu dějin.\n\nKorán (a islám) má podobné pojetí proroka jako židovství a křesťanství. Prorok je ten, komu Bůh svěřil hlásání a obnovu pravé víry v jediného Boha. Avšak snad častěji než o prorocích (arabsky „nabí“) hovoří Korán o poslech (arabsky رسول „rasúl“), což umožňuje správnější pochopení poslání těchto osob.\nKorán zná mnoho proroků, ať už jsou to biblické postavy jako Noe, Mojžíš, Jonáš, Ježíš či jiní, nebo i nebiblické. Každá doba a každý národ má svého proroka, který k němu byl poslán a kterého mají poslouchat. Tak Židé mají v prvé řadě Mojžíše a křesťané Ježíše. Ti, pokud jejich učení není překrucováno (jak se stalo v křesťanství nebo židovství), jsou pravými Božími posly. Proto křesťané i Židé jsou z hlediska Koránu vyznavači pravých Božích poslů, jen si Boží poselství překroutili a pozměnili. Existují však výroky Koránu, které praví, že křesťané a Židé nejsou vázáni Koránem, ale svými spisy od svých proroků, které za nimi Bůh svého času poslal.\n\nIslámský Prorok \"par excellence\" je však Mohamed, který byl poslán mezi Araby, aby celému lidstvu v pravý čas zvěstoval pravou abrahámovskou víru. Islám je podle muslimů na rozdíl od křesťanství a židovství jediným velkým náboženstvím, které si uchovalo původní pravé Boží poselství.\n\n\n\n"}
{"id": "14434", "url": "https://cs.wikipedia.org/wiki?curid=14434", "title": "Eucharistie", "text": "Eucharistie\n\nEucharistie (řec. díkuvzdání) je jedna ze základních součástí křesťanského kultu. Připomíná se při ní Poslední večeře Ježíše Krista. Křesťané věří, že chléb a víno mají po proměnění podstatu Těla a Krve Kristovy, které potom přijímají (zůstává však vzhled chleba a vína). Pojmem eucharistie se také označuje tento chléb a víno proměněné v tělo a krev Kristovu.\n\nV katolické církvi se slaví svatým přijímáním během mše, v protestantském prostředí se používá označení \"vysluhování večeře Páně\". Vyskytují se i další označení jako \"lámání chleba\", \"božská liturgie\". Eucharistie spolu se křtem jsou svátosti, které uznávají téměř všechny křesťanské církve.\n\nPojem eucharistie pochází z řeckého εὐχαρίστειν \"eucharistein\" děkovat – ústředním bodem celého slavení eucharistie je děkovná modlitba. Historicky se eucharistie vyvíjela, jednotlivé církve mají rity přizpůsobené vlastní tradici. Teologické chápání eucharistie se v jednotlivých církvích různí, avšak existuje také významná shoda o některých, základních otázkách.\n\nV Novém zákoně je označována jako \"lámání chleba\" (Sk 2,42) nebo \"večeře Páně\" (1 Kor 11,20).\nByla ustavena na Zelený čtvrtek při tzv. Poslední večeři Páně. Ježíš pozdvihuje chléb a říká: \"Vezměte a jezte z toho všichni. Toto je moje tělo, které se za vás vydává. \"\nPoté bere do rukou kalich vína a praví: \" Vezměte a pijte z něho všichni. Toto je kalich mé krve, která se vydává za vás a za všechny na odpuštění hříchů. Toto je smlouva nová a věčná, to konejte na mou památku.\" Jednotlivé zprávy o večeři Páně vyzdvihují rozdílné teologické důrazy.\n\nVe středu Markova pojednání stojí slova nad kalichem a spásná moc Kristovy krve („nová smlouva v mé krvi“). Matouš vyzdvihuje, že Ježíšova krev se prolévá „na odpuštění vašich hříchů“. Lukáš klade těžiště svého vyprávění do eschatologického významu poslední Ježíšovy večeře a zdůrazňuje Ježíšova slova o tom, že učedníci nejsou v bezpečí před zradou, klamy a vlastní vinou. V Lukášově podání stojí za zmínku i dva kalichy – jeden na začátku, druhý na konci společného jídla. Jan vyprávění o poslední večeři vůbec míjí, namísto toho se u něj vyskytuje pasáž o mytí nohou. V Pavlově úryvku o poslední večeři je zdůrazněn zvěstovatelský rozměr eucharistie, na konci pak varuje před nehodnou účastí na večeři Páně.\n\nSpolečné stolování hrálo v prvotní církvi důležitou součást společného života. Skutky apoštolů uvádějí lámání chleba mezi čtyřmi pilíři křesťanského společenství. Dnes se rozlišuje mezi večeří Páně a tzv. \"hostinou agapé\". Pavel hovoří o večeři Páně jako o běžné součásti života církve. Původními místy slavení eucharistie byly domy členů církve. Dnem, kdy se církev k eucharistii scházela, byla neděle, tzv. \"den Páně\". Při večeři Páně, podobně jako při židovské pesachové hostině, se připomínaly a zároveň zvěstovaly dějiny spásy, tedy dějiny lidské zkušenosti s Bohem. Vrchol těchto dějin spásy, připomínaných při slavení eucharistie, pak pro křesťany představovalo Ježíšovo utrpení, smrt a vzkříšení. Na žádném z míst Nového zákona není přímo dosvědčena úloha kněží při lámání chleba. Toto mlčení však zároveň může být známkou toho, že se v prvotní církvi považovalo za samozřejmé, že slavení eucharistie předsedá někdo z apoštolů nebo jejich nástupců.\n\nJe pravděpodobné, že se první křesťané scházeli k slavení eucharistie (památky poslední večeře Páně) ne pouze jeden den v týdnu, nýbrž každý den (viz Skutky 2,46)\na skutky 20,7 pouze poukazují na jeden takový den ( zrovna den „Páně“), po kterém se nesešli, neboť někteří odcestovali.\nDále pouze z bible není patrno, že „den Páně“ je neděle. Naopak Ježíš, učil v synagoze v sobotu (Marek 1,21)(Lukáš 13,10) a o sobě prohlásil, že je Pánem i nad sobotou (Matouš 12,8; Marek 2,28 a Lukáš 6,5). Z toho je možné se domnívat, že „den Páně“ je sobota.\n\nJiž na začátku 2. století se z původní křesťanské bohoslužby vyvíjí ustálená svátost. Historicky o tom svědčí především listy Ignáce z Antiochie († asi 107), který se o slavení eucharistie vyjadřuje na několika místech:\nStarokřesťanský spis \"Didaché\" vybízí křesťany k účasti na společném slavení eucharistie:\nJustin Mučedník (asi 110–165) chápe chléb a víno při večeři Páně jako tělo a krev Kristovu. Jeho \"První apologie\" je zároveň nejstarším svědectvím (kromě zmiňovaného úryvku v \"Didaché\") úvahy nad obětním charakterem slavení eucharistie, kterému již předsedá kněz (tedy nikoli laik).\n\nV průběhu středověku se změnila eucharistická praxe: u laiků snížila frekvence přijímání, takže se muselo nařizovat povinné přijímání jednou ročně. Zaniklo též laické přijímání pod obojí. Oproti tomu vznikly nové formy eucharistické úcty jako je adorace a vystavování svátosti. Tyto změny nelze vysvětlit strachem laiků z nehodného přijímání ale spíše z neochoty kněží je udělovat. Stejně tak přijímání pod jednou není možné odůvodnit pouze praktickými okolnostmi, vzhledem k tomu, že např. v Německu přetrvala do 15. století praxe podávat laikům současně s Tělem Krista též neproměněné víno.\n\nČeská reformace obnovila důraz na časté přijímání (Matěj z Janova) a posléze obnovila i přijímání pod obojí – utrakvismus (Jakoubek ze Stříbra, Mikuláš z Drážďan).\nOdvolávala se přitom na učení církevních Otců a na dekret papeže Gelasia I. (5. stol.), který přijímání pod jednou prohlásil za svatokrádež.\n\nCírkve vzešlé z reformace se v chápání eucharistie drží pouze novozákonních svědectví, katolická církev a pravoslaví přejímají pro svou nauku i pohledy raných křesťanských autorů. V chápání eucharistie lze rozlišit dva hlavní názory:\n\n\nV dnešní církvi je Eucharistie jednou ze sedmi svátostí a je vnímána jako svátost díkůčinění. Může ji udílet biskup nebo kněz.\n\nObecně platí, že tuto svátost může přijmout pokřtěný člověk, který nemá na svědomí těžký hřích a splňuje další pomínky danou církví uložené.\n\nPravoslaví a utrakvismus přiznávají právo přijímat všem pokřtěným (tedy i malým dětem) vzhledem k tomu, že plného rozumového pochopení nejsou schopni ani dospělí.\n\nV římsko-katolické církvi se uznává tradice prvního sv. přijímání, kde všechny děti z farnosti, které jsou starší 6 let, společně po přípravě poprvé přijmou Tělo Kristovo. Do začátku 20. století byla věková hranice vyšší.\n\nSvaté přijímání může přijmout pokřtěný člověk, který již byl u prvního svatého přijímání, nemá na svědomí těžký hřích a není stižen církevními tresty, které mu přístup k přijímání zakazují.\n\nV římsko-katolické církvi může být v mimořádných případech uděleno svaté přijímání nekatolíkům, liberální duchovní však razí výklad, podle kterého je možno přijímání udělit každému, kdo věří v přítomnost Krista v této svátosti, a zákaz podávat přijímání nekatolíkům v praxi často ignorují.\n\nNavzdory rozdílům v různých církvích a ritech si existuje v eucharistické liturgii mnoho společných prvků. Některé z nich jsou dosvědčeny historickými prameny již ve 2. a 3. století.\n\n\nPořadí jednotlivých úkonů se může lišit mezi různými liturgickými tradicemi.\n\nV římskokatolické církvi se eucharistie neboli Nejsvětější svátost také uchovává v kostelích (z praktických důvodů se uchovává pouze Tělo Kristovo), a to ve svatostánku (též tabernákulum, či řidčeji sanktuárium) v liturgických nádobách. Tyto nádoby mají podle tvaru a funkce rozdílné názvy: ciborium – v něm se uchovávají malé hostie, které přijímají věřící účastníci bohoslužby, dále pyxida (je buď celokovová, neprůhledná, nebo se skleněným průhledem, pak se jí říká též custodia) – v ní se přechovává tzv. „velká hostie“ umístěna do zvláštního úchytu nazývaného lunula, která se vkládá do monstrance. Také se někdy do svatostánku dává přímo monstrance. V té je vystavována při tzv. (eucharistickém) výstavu, neboli věřící jsou vyzváni k adoraci (klanění). Zprvu se totiž eucharistie uchovávala, jen kvůli nemocným křesťanům, aby ti, kteří se nemohli zúčastnit mše svaté, mohli být posilněni Kristovým tělem, a to buď k uzdravení nebo k přechodu ze smrti do věčného života (toto poslední svaté přijímání se nazývá viatikum, tzv. pokrm na cestu z latinského \"via\" – cesta). Teprve později (za sv. Františka z Assisi) se začíná šířit úcta klanění se Tělu Kristovu a s tím související snaha o čistotu liturgických pláten a vytvoření všech pravidel jak uchovávat tuto svátost.\n\nJedním z těchto pravidel je tzv. věčné světlo svítící poblíž svatostánku, které svým svitem má upozornit – \"pokloň se před Pánem, jenž se dal uvěznit…\"\n\nJak šla staletí, úcta v katolické církvi se prohlubovala, bylo složeno mnoho písní k oslavě Nejsvětější svátosti (nejznámější z nich pochází od sv. Tomáše Akvinského: „Adoro Te Devote“ – Klaním se Ti vroucně…), byly zavedeny adorace a procesí a dokonce vznikl svátek Těla a Krve Páně neboli lidově Boží tělo.\n\nPřehled eucharistických zázraků, tedy zázraků souvisejících s proměněnou hostií, podává časopis \"Milujte se!\".\n\n\n"}
{"id": "14437", "url": "https://cs.wikipedia.org/wiki?curid=14437", "title": "Devětsil", "text": "Devětsil\n\nSlovo devětsil má více významů:\n\n"}
{"id": "14440", "url": "https://cs.wikipedia.org/wiki?curid=14440", "title": "Šachová partie", "text": "Šachová partie\n\nŠachová partie je jednotlivé střetnutí dvou šachistů. Ve výjimečných případech se může stát, že se partie přímo účastní hráčů více, když se vedení jedněch nebo obou kamenů účastní týmy hráčů – tzv. konzultantů, viz partie Kasparov versus Svět (1999) či partie Morphy versus vévoda z Brunšviku a hrabě Isouard (1858).\n\nRozlišují se přátelské partie hrané mimo nějakou oficiální soutěž, v níž se hráči mohou řídit pravidly víceméně volně (např. dotknuto-hráno, nemluvení na soupeře během hry atp.), a partii soutěžní (sportovní), která je součástí nějakého oficiálního střetnutí, u níž jsou veškerá pravidla jasně definována. Nad jejich striktním dodržováním pak bdí rozhodčí turnaje, resp. zápasu.\n\nPraktický šach (praktická partie) – klasické střetnutí dvou hráčů u šachovnice, hráči nesmějí své tahy konzultovat s nikým a ničím.\n\nKorespondenční šach (teoretický šach, korespondenční partie) – soupeři si na dálku sdělují tahy a mohou využívat při hře výpočetní techniku, literaturu i rady jiných hráčů.\n\nPartie simultánní (simultánka) – partie je součástí většího střetnutí, kdy jeden hráč hraje na více šachovnicích proti více soupeřům současně.\n\nPartie naslepo – jeden nebo oba hráči hrají bez pohledu na šachovnici.\n\n„Advanced“ šach, kyborg šach (schválený český ekvivalent prozatím neexistuje) – oba hráči mají během partie k dispozici šachový počítačový program a mohou s ním libovolně konzultovat své tahy. Tento druh šachu přináší oběma hráčům zajímavé možnosti, jelikož konzultace s počítačem brání vzniku hrubých chyb a hráči se tak mohou více soustředit na ostatní aspekty partie.\n\nŠachové střetnutí může mít celkem tři fáze: zahájení (fáze vývinu figur), střední hru (fáze boje o získání rozhodující výhody) a koncovku (fáze uplatňování získané výhody při několika málo zbývajících figurách). Známý je ovšem jeden z nesmrtelných aforismů velkého polského velmistra a glosátora Tartakowera, který charakterizuje tyto tři části v poněkud psychologičtější rovině: \"Šachové střetnutí má tři části: Zahájení, ve kterém se snažíme získat výhodu, střední hru, ve které se nám zdá, že stojíme lépe, a koncovku, ve které poznáme, že vše je nenávratně ztraceno.\"\n\nVýsledkem šachové partie může být vítězství jednoho z hráčů nebo remíza. Partie se hraje buď až do úplného rozhodnutí, nebo po pečetění tahu.\n\n\n\n\n"}
{"id": "14441", "url": "https://cs.wikipedia.org/wiki?curid=14441", "title": "Šachové zahájení", "text": "Šachové zahájení\n\nZahájení představuje počáteční fázi šachové partie, během níž se obě strany snaží co nejlépe vyvinout figury a připravit se na následný boj ve střední hře. Obvykle se o zahájení mluví jako o prvních 15–20 tazích partie.\n\nNa počátku zmíněná obecná definice však nemusí být příliš přesná, neboť existují „superostré“ varianty zahájení (jako je například Traxlerův protiútok), kde boj propuká prakticky bezprostředně, bez větších příprav. Mnoho z nich patří mezi tzv. gambity – zahájení, v nichž jedna ze stran obětuje materiál, aby urychlila svůj vývin a získala poziční převahu.\n\nPodrobné znalosti úvodních tahů partie dnes představují nutnou výzbroj každého šachového profesionála, bez nichž se v silném turnaji nelze obejít. Čím lépe má hráč svá zahájení zažitá, tím větší má šanci získat v úvodní fázi partie nad svým soupeřem převahu. Soubor zahájení, která pak šachista používá, se nazývá jeho repertoár zahájení.\n\nV turnajových partiích se obvykle zahájení odtahá rychle. Výjimku představují případy, kde je jeden ze soupeřů nepřipraven, nebo pokud jeden ze soupeřů přijde s novým, dosud nepoužitým pokračováním (tzv. teoretická novinka).\n\nŠachová zahájení se dělí na otevřená (1. e4 e5), polootevřená (1. e4 ne e5) a zavřená (ne 1. e4). Každá z těchto třech základních skupin pak obsahuje množství jednotlivých zahajovacích systémů, které se dále dělí na jednotlivé varianty a subvarianty, z nichž řada nese své jméno.\n\nTáhne-li bílý 1.e2-e4 a černý odpoví rovněž královským pěšcem o dvě pole (1...e7-e5), nabude hra otevřený charakter. Boj se pak často a někdy i hodně dlouho vede o pole e5, na něž může bílý vyvíjet tlak např. tahy 2. Jg1-f3, 2. d2-d4.\n\nOdpoví-li černý na tah 1. e2-e4 jinak než 1...e7-e5, vzniknou polozavřené hry. V nich dochází k asymetrickým pozicím, což umožňuje a většinou i vynucuje, že protivníci jsou aktivní na různých úsecích šachovnice. Důsledkem toho bývá převážně ostrý a komplikovaný průběh hry, při němž oboustranné šance závisí na tom, kdo pracuje důrazněji a rychleji.\n\nVšechna zahájení s jiným prvním tahem než 1. e2-e4 jsou zahrnuta do skupiny zavřených her. Patří sem zejména dámský gambit, královská a Nimcovičova indická obrana, anglická hra a řada dalších. Hra zpravidla nabývá zavřený charakter, soupeři musí prokázat především své technické znalosti a poziční cit.\n\nPojmenování zahájení nebo zahajovacích systémů vznikala v průběhu mnoha let vývoje různými způsoby. Některá zahájení nebo varianty byly například pojmenovány po významných šachistech, kteří je objevili, používali ve svých partiích, případně je nějakým způsobem zpopularizovali. Mezi ty můžeme zahrnout například Opočenského hru, Sokolského hru, Aljechinovu hru, Marshallův gambit atd. Někdy bylo jedno zahájení pojmenováno dokonce po více hráčích najednou (např. Caro-Kannova obrana nesoucí své jméno po dvou šachistech Carovi a Kannovi, kteří se jí v minulosti hlouběji zabývali).\n\nVelmi často pak nese zahájení pojmenování po nějaké zemi, území, nebo městě jehož šachisté ho používali (španělská hra, lotyšský gambit, sicilská hra, londýnská varianta, berlínská obrana, ruská hra, holandská hra, italská hra, anglická hra …).\n\nDalším častým případem je, že zahájení získalo své jméno podle jeho čistě šachového obsahu, např. hra dvou jezdců v obraně, střelcova hra, hra čtyř jezdců, dámské fiancheto.\n\nNěkdy však šachové systémy získávají svá jména i dosti kuriózním způsobem. Systém Orangutan získal své označení na základě žertu velmistra Tartakowera, který prohlásil, že v tomto zahájení mu postupující \"b\" pěšec připomíná šplhajícího orangutana. Varianta smažená játra je pojmenovaná podle italského rčení „mrtvý jako smažená játra“, kdy je při hře dvou jezdců v obraně král brzy vyštván ke středu šachovnice a je těžké ho pak zachraňovat.\n\nProtože používání slovních názvů je z mnoha důvodů dost nepřehledné, protože řada zahájení má vícero jmen a i názvy dílčích variant jsou někdy víceznačné, neboť byly např. po daném šachistovi pojmenovány varianty v různých zahájeních, takže by je bylo třeba rozepisovat mnoha slovy. Proto existuje v oblasti šachových zahájení ještě mezinárodní kód označovaný ECO, který zařazuje jednotlivé varianty pod mezinárodní kombinaci písmene a čísel. Sdělí-li například jeden znalý šachista svému protějšku z druhé strany zeměkoule kód B33, ten ví nebo si vyhledá, že jeho protějšek má na mysli Svěšnikovovu variantu v sicilské hře a již nezáleží na tom, jak oba hráči tuto variantu slovně nazývají ve svých zemích.\n\n\n\n"}
{"id": "14442", "url": "https://cs.wikipedia.org/wiki?curid=14442", "title": "Sovětská okupační zóna Německa", "text": "Sovětská okupační zóna Německa\n\nSovětská okupační zóna Německa – o rozloze 107 765 km², spravovaná Sovětským svazem – byla jedním ze čtyř okupačních útvarů zřízenými spojenci v květnu 1945 na základě výsledků jednání jaltské konference na území dnešních německých spolkových zemí:\nNa západě a severozápadě sousedila s britskou okupační zónou Německa, na jihozápadě a jihu s americkou okupační zónou Německa, na jihovýchodě s Československem na východě s Polskem, na severu s Baltským mořem; uvnitř se pak ještě nacházelo území Berlína (respektive Západní Berlín a Východní Berlín), které součástí této zóny nebylo.\n\nSovětská vojenská vláda ve své okupační zóně vytvořila správní jednotky (země) na území historických zemí a pruských provincií:\n\n7. října 1949 je na území sovětské okupační zóny Německa a Východního Berlína vyhlášena Německá demokratická republika (NDR), jeden ze satelitů SSSR, přičemž až do 22. července 1952 se jednalo o federaci šesti zemí (5 výše uvedených zemí; šestou zemí byl Berlín, hlavní město NDR - Berlin, Hauptstadt der DDR). 23. července 1952 pak byly země zrušeny a NDR se stává centralistickým státem.\n\n"}
{"id": "14443", "url": "https://cs.wikipedia.org/wiki?curid=14443", "title": "Lhenice", "text": "Lhenice\n\nLhenice jsou městys na jihu Čech v Šumavském podhůří, 7 km jihojihozápadně od Netolic v okrese Prachatice pod vrchem Stráže (742 m) ve výšce 559 m nad mořem.\n\nLhenice mají  obyvatel a rozlohu 39,13 km. Je zde základní škola, mateřská škola, základní umělecká škola, kino, zdravotní středisko, zubní ordinace, benzínová pumpa a pošta.\n\nV okolí jsou známé svými rozsáhlými třešňovými sady. Odedávna se zde pěstuje ovoce a pro Lhenice a okolí se vžilo označení \"zahrada jižních Čech\". V obci je vyhlášená moštárna a pěstitelská pálenice. Zde lisovaná ovocná šťáva / jablečný mošt / získala v roce 2009 1. místo v soutěži chutná hezky Jihočesky.\n\n\nPrvní písemná zmínka pochází z roku 1283, kdy Lhenice patřily klášteru Zlatá Koruna. Roku 1420 uchvátil pro sebe Lhenice Oldřich II. z Rožmberka. Císař Zikmund Lhenice roku 1437 zastavil obci Táborské. V roce 1544 povýšil Lhenice císař Ferdinand I. na městečko. Táborské obci byly Lhenice královskou komorou zabrány a prodány opět Rožmberkům, kteří potvrdili městečku svobody. Roku 1600 daroval Lhenice Petr Vok z Rožmberka Martinovi Grejnarovi z Veveří. Ten zde vystavěl zámeček a po krátkém držení odevzdal Lhenice opět Petrovi. Po bělohorské bitvě dostaly se Lhenice v roce 1622 pánům z Eggenberka a roku 1719 Schwarzenberkům.\n\nV roce 1890 čítaly Lhenice 198 domů, 1422 obyvatel, farní kostel, 5 třídní školu, radnici, četnickou stanici, poštu, občanskou záložnu, 2 mlýny a pořádaly 2 výroční trhy.\n\nZákladem půdorysu Lhenic je nevelké obdélné náměstí, přes které procházela cesta z Českého Krumlova do Netolic. Severní stranu tvoří kostel. Postupně se začalo sídliště rozrůstat a před třicetiletou válkou čítalo na 70 domů. Válka zničila městečko takřka z celé třetiny. Od roku 1713 se dostavil opět růst a další rozvoj nastal ve 20. a 30. letech 20. století. Bohužel, stavební úpravy 50. let 20. století dosavadní urbanistický vývoj Lhenic poškodily a městečko z části přišlo o svou tehdejší malebnost. Památkový výraz si zachovaly zejména jednotlivé domy, především okolo náměstí a podél cesty do Krumlova.\n\nDominantou je kostel Sv. Jakuba, který má raně gotický původ. Zachována je spodní část věže z 1. třetiny 13. století, později byl goticky přestavěn. K další změně došlo v roce 1560 a v letech 1734-40. Byla prodloužena loď a zaklenut presbytář. V roce 1783 zvýšili stavebníci věž a roku 1904 prodloužili presbytář a zakončili jej půlkruhovou apsidou. Pod kostelem je zemanská tvrz, které se říká „Na zámku“. Na začátku 20. století zde byla objevena jáma, kterou tehdy považovali za propadlé sklepy a údajně kolem roku 1920 zde byly nalezeny i jakési tesané kvádry. Sklepení prý vede pod celými Lhenicemi až na Hradce, nebo až na Grejnarov. Veškeré památky však byly v roce 1950 zničeny. Starší historická literatura se domnívá, že zde stálo Grejnarovo renesanční sídlo. Podle dnešních názorů však šlo o objekt daleko starší. Panský dům (čp.156), vznikl v 16. století na vyvýšené terase severozápadně pod kostelem. Počátečním stavitelem byl zřejmě Martin Grejnar, ale dále pokračoval Petr Vok. Později byla stavba přebudována a z 1. patra byl roku 1909 přenesen kazetový strop na zámek Hluboká nad Vltavou.\n\nO původu znaku - štěpu s jablky - existují různé pověsti. Jedna vypráví, že v Budějovicích vypukla morová epidemie a Lheničtí neohroženě zásobovali město ovocem. Proto dostali znak, kde je jabloň a budějovické hradby. Jiná pověst vypráví, že městečkem projížděl kdysi vzácný cizinec a místní lidé mu podali míšeňská jablka. Ať už je pravda jakákoliv, vypadá dnes znak takto: „Na modrém štítě je stříbrná hradební zeď s cimbuřím na obloučkovém podklenutí. Ve stínkách jsou střílny. Nad hradbou vyrůstá jabloňový štěp v přirozených barvách se žlutočervenými jablky“.\n\nOd 10. října 2006 byl obci vrácen status městyse.\n\nNa začátku 90. let 20. století navozila firma Enviro Technology Today s.r.o. z Prahy do areálu bývalého Agreochemického podniku ve Lhenicích několik tisíc tun hlíny kontaminované polychlorovanými bifenyly (PCB) a další jedy, zanikla (r. 2009) a nebezpečný odpad odmítl kdokoliv převzít. Firma Enviro Technology Today za své chování dostala několik pokut od České inspekce životního prostředí, ale nikdy je neplatila. Likvidace nebezpečných látek bude podle odhadů krajského úřadu stát 50 až 70 milionů korun. Od roku 2009 vlastnila areál společnost Panství Bechyně s.r.o., které jedy údajně nepatřily a neměla tak důvod je likvidovat.\n\nV roce 2017 odkoupil areál včetně ekologické zátěže městys Lhenice a začal s likvidací odpadu. Městys získal dotaci téměř dvacet milionů korun z Národního programu Životního prostředí, dále dotací ve výši dvou a půl milionu korun přispěl Jihočeský kraj a zbytek nákladů pak zaplatil městys Lhenice, který získal na likvidaci ekologické zátěže bezúročnou půjčku. Do listopadu 2017 bylo firmou AVE CZ odpadové hospodářství s.r.o. ze Lhenic vyvezeno a zlikvidováno 204,7 tun olejů, 440,5 tun kondenzátorů, 53,5 tun kontaminovaných vod a dalších asi 50 tun jiných nebezpečných odpadů.\n\nSanace bude pokračovat druhou etapou která zahrnuje likvidací dalších cca 5 500 tun kontaminované zeminy, sedimentů v požární nádrži a zbylých agrochemických chemikálií, jakmile se podaří městysi získat další vhodný dotační titul. \n\n\nV Brabcích u studánky, jižně od obce, se nachází kaple a Křížová cesta, opravená roku 2001.\n\n\n"}
{"id": "14445", "url": "https://cs.wikipedia.org/wiki?curid=14445", "title": "Bahrám I.", "text": "Bahrám I.\n\nBahrám I., perský velkokrál v letech 273–276, byl nejstarším synem Šápúra I. a bratrem Hormizda I. Před svým nástupem na trůn působil jako král v Gílánu, provincii táhnoucí se podél jižních břehů Kaspického moře, severozápadně od dnešního Teheránu. Jeho investitura na krále králů je zobrazena na reliéfu v Bíšápúru, který si později nechal pro své potřeby adaptovat král Narsé, další Bahrámův bratr.\n\nNejvýznamnější událostí krátké Bahrámovy vlády je poprava náboženského myslitele Máního, k níž došlo na popud nejvlivnějšího z dvorských mágů, kněze Kartíra. Podle manicheiských pramenů byl šedesátiletý prorok pozván ke dvoru, dostal se do konfliktu s králem a ještě během audience mu nasadili okovy. V březnu 276, na samém sklonku Bahrámovy vlády, byl pak Mání popraven v Gundéšápúru, městě založeném jeho někdejším ochráncem Šápúrem I. Křesťanské zprávy o hrozných mukách, jimž byl před smrtí vystaven, se nedají doložit a jsou patrně tendenční (je ovšem možné, že Peršané později zhanobili jeho mrtvolu).\n\nO Bahrámově vládě toho jinak nelze mnoho říci, snad až na to, že si zvolil ikonograficky pozoruhodnou panovnickou korunu (každý sásánovský král měl jinou, což velmi pomáhá jejich identifikaci na reliéfech a mincích). Bahrámovým nástupcem na perském trůně se stal jeho syn Bahrám II.\n\n\n"}
{"id": "14450", "url": "https://cs.wikipedia.org/wiki?curid=14450", "title": "Nová Evropa: Stanovisko slovanské", "text": "Nová Evropa: Stanovisko slovanské\n\nNová Evropa: Stanovisko slovanské je dílo Tomáše Garrigua Masaryka, prvního prezidenta ČSR, v němž otevírá otázku postavení československého národa v Evropě. Dílo vyšlo anglicky () v roce 1918 a německy () v Berlíně 1922.\n\nV díle \"Nová Evropa\" T. G. Masaryk předestírá, že vyvrcholením světové války musí být osamostatnění těch národů, které si přejí existovat v samostatném, národním státě a jsou utiskovány ve stávajících státech. To bude platit v první řadě o těch národech, které již dosáhly určitého minimálního stupně národněobrozeneckého procesu. Za naprosto nevyhnutelné pokládá vydělení těch národů, které jsou coby minorita utiskovány majoritami ve státních útvarech vzešlých ze středověkého feudalismu a církevní nadvlády. Masaryk interpretuje první světovou válku jako střet dvou společenských zřízení – teokracie a demokracie. Světová válka tak proti sobě staví svět vzešlý ze středověkého feudálního zřízení a nadvlády církve a svět demokratický, iniciovaný procesy náboženské reformace, sekularismu, emancipace obyvatelstva a obrození utlačovaných národů.\n\nBudoucnost evropského uspořádání vidí ve federaci demokratických států. \"„Skutečná federace národů nastane teprve, až národové budou volní a sami se spojí. K tomu směřuje vývoj Evropy… Vzniknou-li federace menších států, budou to federace svobodně založené, založené z opravdové potřeby národů, nikoli z cílů dynastických a imperialistických.“\"\n\n"}
{"id": "14452", "url": "https://cs.wikipedia.org/wiki?curid=14452", "title": "Česká otázka", "text": "Česká otázka\n\nČeská otázka je jedno z hlavních děl Tomáše Garrigua Masaryka, poprvé vydané roku 1895. Dotýká se pozice Čechů a Slováků (v Masarykově podání Čechoslováků) v rámci Rakouska-Uherska.\n\nAutorovi jde především o analýzu dosavadního národně obrozeneckého úsilí. Česká otázka měla být v jistém slova smyslu apelem k hojnější kulturní a vzdělávací činnosti, která dle Masaryka často ustupovala nacionalistickým vášním a nevzdělanosti. Masaryk podal svůj pohled na smysl českých dějin, jenž spatřuje v humanistickém (humanitním) odkazu, zejména v ideálech inspirovaných myšlenkami českých bratří. Tento Masarykův názor na historii byl brzy poté ostře kritizován předními českými historiky (zejm. Josefem Pekařem) a přerostl v dlouhý spor o smysl českých dějin.\n\nV knize se pak Masaryk věnuje vnitropolitickým sporům mezi staročechy a mladočechy a později i mladočechy a realisty – pokrokáři, jejichž mluvčím byl.\n\n\"Českou otázku\" v této době zasazuje Masaryk do kontextu širších evropských politických vztahů jen minimálně. Obrací-li se k celé Evropě, pak jenom na úrovni otázek kulturních, když odmítá bezhlavé mladočeské slavjanofilství; Masaryk a jeho stoupenci mnohem více hledí ke kultuře západu, ačkoliv slovanský rozměr české kultury nijak nezpochybňují.\n\nNa \"Českou otázku\" navazuje Masarykova práce \"Naše nynější krize\".\n\n\n\n"}
{"id": "14457", "url": "https://cs.wikipedia.org/wiki?curid=14457", "title": "Akční plán z Lagosu", "text": "Akční plán z Lagosu\n\nAkční plán z Lagosu (oficiálně ) z roku 1982 byl výstupem setkání Organizace africké jednoty v Monrovii v roce 1979, na kterém představitelé afrických států diskutovali o problematice chudoby tohoto světadílu. \n\nAkční plán byl vytvořen v roce 1980 a stal se tak vůbec prvním vážnějším krokem v boji s chudobou v Africe. Jeho hlavní myšlenkou bylo ukončit závislost hospodářského vývoje v Africe na vývoji celosvětového hospodářství, resp. vývoji v bývalých metropolích, zejména EHS, se kterými měly tyto země vazby institucionalizované smlouvami z Yaoundé a Lomé.\n\nAkční plán z Lagosu si vytyčil smělé cíle: uskutečnit výrazné zemědělské reformy, které by vedly k hospodářskému růstu 4 %, a následnou industrializaci, jejímž důsledkem by byl roční hospodářský růst ve výši 9,5 %. Vedlejšími cíli byla ekonomická a sociální integrace afrického kontinentu.\n\nMezinárodní měnový fond a Světová banka nebyly těmto plánům nakloněny.\n"}
{"id": "14462", "url": "https://cs.wikipedia.org/wiki?curid=14462", "title": "Habsbursko-lotrinská dynastie", "text": "Habsbursko-lotrinská dynastie\n\nHabsbursko-lotrinská dynastie je panovnická dynastie pocházející ze svazku Marie Terezie z rodu Habsburků a císaře Františka I. Štěpána Lotrinského z rodu lotrinských vévodů. Vládla v dědičných habsburských zemích v letech 1780–1918.\n\nNástupnictví \"po přeslici\" (v ženské linii) v případě vymření rodu \"po meči\" (v mužské linii) zajišťovala Pragmatická sankce vydaná Karlem VI. roku 1713. Když Karel VI. 1740 zemřel, musela si jeho dcera Marie Terezie toto právo obhájit ve válkách o rakouské dědictví.\n\nPotomci Marie Terezie vládli v letech 1780–1804 habsburské monarchii a zároveň byli císaři Svaté říše římské. Od roku 1804 používali titul rakouských císařů, který přetrval i po rozdělení země na Rakousko-Uhersko roku 1867. Užívali i další panovnické tituly, zejména titul krále českého a uherského, ale také například v letech 1765–1860 velkovévody toskánského, resp. ve vévody modenského.\n\nVzhledem k dějinnému významu Habsburků a velikosti jejich rodových držav, dalece přesahujícím lotrinskou dynastii, jež do té doby sehrávala v evropských dějinách úlohu spíše marginální, bývá označení \"habsbursko-lotrinská dynastie\" často zkracováno jako Habsburkové.\n\n\nHabsbursko-lotrinská dynastie byla v letech 1780–1918 v podstatě rodinným společenstvím všech legitimních příbuzných vládnoucího panovníka. Do roku 1918 všichni členové dynastie dostávali s narozením titul arcivévoda a arcivévodkyně, a to již od doby císaře Maxmiliána I.\n\nVládnoucí panovník byl náčelníkem či hlavou domu (dynastie), což mu dávalo ve všech rodinných i dalších otázkách výjimečné autoritativní postavení. Vzhledem ke svému společenskému postavení byla dynastie víceméně uzavřenou společenskou skupinou, jež se řídila vlastními pravidly. Rodinný statut z roku 1839 nepovoloval členům dynastie jiné než rovnorodé manželské sňatky, tzn. sňatky se členy jiných vládnoucích (či dříve vládnoucích) dynastii římskokatolického vyznání. Manželský svazek jakéhokoli člena nebo členky rodiny podléhal schválení hlavy domu a měl vždy také politickou dimenzi. Hlava domu také rozhodovala o finančních příjmech jednotlivých členů dynastie, volbě zaměstnání, stejně jako o místě jejich pobytu, a to včetně cest do ciziny. Byl-li některý z členů císařského domu žalován, rozhodoval ve většině civilních sporů zvláštní soud nejvyššího dvorního maršálka. V trestních věcech mohl provádět jejich výslechy, pokud toho bylo ovšem zapotřebí.\n\nV případě odmítnutí poslušnosti a pravidel daných rodinným statutem (například uzavřením nerovnorodého sňatku) mohl být člen dynastie z dynastie vyloučen, což automaticky znamenalo ztrátu titulu, příjmů, a především jakéhokoli nástupnického nároku pro něj a jeho potomky. K takové situaci došlo během 19. století několikrát. Arcivévoda Ferdinand se v roce 1827 oženil s dcerou poštmistra a byl z domu vyloučen. Arcivévoda Jan Nepomuk Salvátor, syn Leopolda II. Toskánského se v roce 1890 pod jménem Johann Roth vydal v doprovodu tanečnice Ludmily (Milly) Stubelové (s níž se v Londýně oženil) na plavbu do Jižní Ameriky, odkud se nikdy nevrátil. Leopold Ferdinand, syn Ferdinanda IV. Toskánského odešel z rodiny dobrovolně v roce 1902 a žil pod jménem Ferdinand Wölfling. Synovec Františka Josefa I. arcivévoda Ferdinand Karel uzavřel nerovnorodý sňatek s dcerou vídeňského profesora Bertou Czuberovou, byl z domu vyloučen a pod jménem Ferdinand Burg musel žít mimo území habsburské dynastie.\n\nV tomto kontextu potom tvrdohlavý výběr životního partnera následníka trůnu arcivévody Františka Ferdinanda d'Este znamenal porušení rodinného statutu. František Ferdinand trval na sňatku s hraběnkou Žofií Chotkovou, která nepocházela z vládnoucího rodu. V roce 1900 František Josef I. sňatek nakonec povolil, ale jen jako sňatek morganatický, což znamenalo, že se František Ferdinand musel oficiálně vzdát nástupnického nároku svých (budoucích) dětí a ani jeho manželka, ani děti nikdy nebyly členy habsbursko-lotrinské dynastie, nýbrž obdržely titul vévodů z Hohenbergu.\n\nHabsbursko-lotrinská dynastie tak byla do roku 1918 striktně oddělena od ostatní společnosti a vnitřně se řídila domácími pravidly rodinného statutu, který zůstával až do roku 1918 před veřejností skryt.\n\nErb habsbursko-lotrinské dynastie vznikl spojením rodových znaků Habsburků a Lotrinských. Štít je rozdělen do tří polí. V prvním poli je červený lev s modrou zbrojí na zlatém pozadí (erb Habsburků). Ve druhém prostředním poli je červeno-bílo-červený znak Rakous a konečně v posledním třetím poli je úhlopříčné červené břevno se stříbrnými orlicemi na zlatém pozadí. Tento dynastický erb byl od roku 1804 umístěn do středu císařského dvouhlavého orla a stal se oficiálním znakem Rakouského císařství.\n\nCísař Karel I. se pod tlakem hrozících nepokojů a krveprolití ve vídeňských ulicích na radu svého okolí den před vyhlášením republiky v tzv. Německém Rakousku vzdal výkonu panovnické moci na jeho území, s tím že bude respektovat rozhodnutí německo-rakouského obyvatelstva o své státní formě. Podle znění textu a výkladu samotného císaře Karla se rozhodně nejednalo o abdikaci jako takovou. Poté, co pod tlakem vlády Německého Rakouska byl nucen vycestovat do Švýcar, dne 24. března 1919 ve Feldkirchském manifestu své prohlášení s vysvětlením odvolal.\n\nRakouská a československá republika nárok příslušníků dynastie neuznaly a svými zákony jim zabránily v protirepublikánském působení na svých územích. Dynastii byl zkonfiskován téměř veškerý majetek: jak rodové dědictví, tak soukromé vlastnictví jednotlivých členů rodu, kteří se tak dostali do značných finančních nesnází. Podle usnesení mezinárodní konference dohodových mocností měly nástupnické státy (Polsko, Československo, Rumunsko a Jugoslávie) vyplácet rodině jako náhradu alespoň roční příspěvek, každý z nich 5 tisíc liber. Všechny čtyři státy však usnesení ignorovaly a nezaplatily ani libru.\nRakousko vydalo 3. dubna 1919 Zákon upravující vyhoštění a převzetí majetky rodu habsbursko-lotrinského (Habsburský zákon). Bývalý císař byl tímto zákonem vyhoštěn natrvalo, u ostatních příslušníků rodu bylo setrvání podmíněno tím, že se vzdají panovnického nároku a přihlásí se k občanství republiky. Téhož dne byl přijat Zákon o zrušení šlechty v Rakousku, který v Německém Rakousku zrušil statut šlechtictví. V druhé polovině třicátých let, kdy byl rakouským kancléřem konzervativec a monarchista Kurt von Schuschnigg, byly protihabsburské zákony postupně zrušeny a otevřeně se mluvilo o možnosti obnovení rakouské monarchie, na trůně s Ottou von Habsburg, jako prostředku obrany národní identity Rakouska proti nacionálně socialistickému hitlerovskému Německu. Adolf Hitler bral tuto možnost vážně a netajil se svým úmyslem Rakousko okamžitě vojensky napadnout, pokud by došlo k obnově monarchie. V únoru 1938, kdy se zcela zřetelně schylovalo k anšlusu a rakouská politická reprezentace byla v bezvýchodné situaci, nabídl Otto von Habsburg v otevřeném dopise kancléři von Schuschniggovi alespoň převzetí politické odpovědnosti ve funkci kancléře a vedení obrany Rakouska před Německou říší. Von Schuschnigg ale tuto možnost pokládal za předem odsouzenou k neúspěchu, a proto ji odmítl.\nPo obsazení Rakouska bylo jedním z prvních opatření nacionálně socialistické vlády obnovení Habsburského zákona v plném rozsahu z roku 1919. Po osvobození Rakouska roku 1945 se sice několik členů habsbursko-lotrinské dynastie do Rakouska vrátilo, ale rakouská vláda uvedla znovu v platnost ústavu z roku 1920, tedy opět včetně předtím zrušeného Habsburského zákona; roku 1946 tak museli členové rodu Rakousko opět opustit.\nOd roku 1960 mnoho členů rodiny podepsalo prohlášení, jímž se zřekli rakouského trůnu, roku 1961 tak učinila i hlava rodu Otto von Habsburg, rodina však nadále usiluje o zrušení diskriminačního Habsburského zákona.\n\nČlánek 60 odst. 3 spolkové ústavy vyloučil členy rodu Habsburků a dalších dříve vládnoucích rodů z možnosti zastávat úřad spolkového prezidenta. Ulrich Habsburg-Lothringen, člen strany Zelených, v roce 2009 spolu se svou snachou ustanovení napadl u rakouského ústavního soudu, ústavní soud ale konstatoval, že nemůže rozhodnout dříve, než se volby uskuteční. V dubnu 2010 se Ulrich Habsburg-Lothringen pokoušel kandidovat v rakouských prezidentských volbách, avšak nezískal potřebný počet podpisů pro podporu své kandidatury. Cílem kandidatury údajně byla snaha ustanovení zdiskredidovat a umožnit ho soudně napadnout. Lidová strana podala již na jaře 2010 návrh na zrušení tohoto ustanovení. Po vyčkávání, zda rakouští politici nezruší ustanovení sami, těsně před uplynutím šestiměsíční lhůty pro volební stížnosti v říjnu 2010 Ulrich Habsburg ustanovení skutečně napadl u Evropského soudu pro lidská práva, přičemž do roku či do dvou očekával pozitivní rozhodnutí. V červnu 2011 Rakouská republika na základě kritiky Organizací pro bezpečnost a spolupráci v Evropě zrušila paragraf volebního zákona, který omezoval kandidaturu členů rodu na funkci prezidenta republiky, a to i s podporou sociální demokracie, která dosud byla hlavním zastáncem tohoto omezení.\n\nPoté, co Otto von Habsburg 4. července ve věku 98 let zemřel, mu byl 17. července ve Vídni uspořádán pohřeb podle tradic habsbursko-lotrinského rodu ve Svatoštěpánském dómu a Kapucínské kryptě, který (ač nebyl oficiálně státní událostí) dosahoval okázalosti srovnatelné s pohřbem vládnoucího panovníka. Kromě tisíce pozvaných hostů (mezi nimi rakouských politiků i panovníků Švédska, Lucemburska a Lichtenštejnska) se jej na ulicích účastnilo až 100 000 lidí.\n\nČeskoslovenské Národní shromáždění se od habsbursko-lotrinské dynastie a jejího následnictví distancovalo tím, že v těsné návaznosti na konstatování zániku těchto vztahů aklamací zvolilo do funkce prezidenta republiky T. G. Masaryka. § 7 a § 13 československé prozatímní ústavy (zákon č. 37/1918 Sb.) ustanovily orgány a působnost republiky, k existenci české monarchie a jejích orgánů se však zákon nevyjadřuje. § 2 Ústavní listiny ČSR vyhlásily československý stát demokratickou republikou, v jejímž čele stojí volený prezident. § 17 ústavního zákona č. 236/1920 Sb. členy habsbursko-lotrinského rodu zbavil československého občanství a znemožnil jim ho získat, zákon č. 354/1921 Sb. stanovil propadnutí jejich majetku, který vlastnili z titulu vládnoucího rodu. Zákon 61/1918 Sb. zrušil obecně šlechtictví a jeho řády a tituly. § 19 zákona č. 50/1923 Sb., na ochranu republiky, stanovil trestnost návratu členů bývalé panovnické rodiny nebo jejich pobytu na území Československa bez souhlasu republiky a podpory takového návratu.\n\nČeská republika československý právní řád přejala, ale k těmto záležitostem se od svého vzniku výslovně nevyjádřila. Zákon zakazující používání šlechtických titulů není vymáhán a ty jsou tak i ve veřejné diskusi občas používány. Navíc dle názoru některých současných historiků by tento zákon i při přesném uplatnění znamenal pouze zákaz šlechtických titulů (např. \"královská výsost\") a nikoli šlechtických hodností (např. \"arcivévoda\"). Po pádu komunistického režimu začali také členové bývalé panovnické rodiny navštěvovat Českou republiku, aniž by byl vymáhán zákon zakazující jejich pobyt – naopak vystoupili v rámci různých oficiálních událostí, jako například Audience u císaře Karla I., a setkali se s mnoha veřejnými činiteli. Ottovi Habsburskému bylo uděleno čestné občanství některých měst (Františkovy Lázně, Brandýs nad Labem) a při určitých příležitostech byl veřejně oslovován plným titulem a byla mu vzdávána čest i důstojníky současné Armády České republiky.\n\nNejsou známy případy, že by se členové rodu ucházeli o trůn nebo o funkci demokratické hlavy státu v některé z republik na území bývalého Rakouska-Uherska kromě Rakouské republiky. Otázkou následnictví českého trůnu se teoreticky zabývá Petr Nohel a Josef Pejřimovský, jejichž texty zveřejnil zpravodaj a web Koruny České (monarchistické strany Čech, Moravy a Slezska) a převzal nezávislý portál českých monarchistů. o nichž však není známo, že by se v nich angažoval někdo s nárokem na následnictví, a volební úspěchy strany v parlamentních volbách se pohybovaly v desetinách procenta. Zastánci monarchie, kteří mají k habsbursko-lotrinskému rodu blízko, jsou však i v jiných politických stranách, například Nina Nováková a Daniel Herman.\n\nPo smrti Otty von Habsburg připomněl český ministr zahraničí Karel Schwarzenberg, že zemřel poslední ústavní činitel starého mocnářství, a že bychom neměli zapomínat, že Otto von Habsburg byl mimo jiné princem českým.\n\nV Maďarsku byla po období politické nestability a bojů o moc 1. března 1920 hlasováním národního shromáždění obnovena monarchie, v níž měl panovníka dočasně zastoupit admirál Miklós Horthy jako říšský správce. Nárok habsbursko-lotrinského rodu na maďarský trůn nebyl oficiálně zpochybněn, ale zároveň ani nebyl král oficiálně povolán z exilu, aby se ujal maďarského trůnu. Horthy Karla I. (jenž byl roku 1916 korunován jako maďarský král Karel IV.) zpočátku v korespondenci ujišťoval o své loajalitě a o tom, že co nejdříve připraví Maďarsko na panovníkův návrat, ale když upevnil svou politickou pozici v zemi, jeho vstřícnost značně ochladla. Proto se Karel dvakrát neúspěšně pokusil o návrat do Maďarska (měl v tom dokonce i ústní podporu francouzského ministerského předsedy Aristida Brianda, po nezdaru však dementovanou). Při prvním pokusu o restauraci přicestoval na jaře 1921 do Budapešti inkognito – Horthy krále opět ujistil o tom, že brzy připraví zem k jeho oficiálnímu návratu, ale slib nedodržel. Podruhé se pokusil Karel převzít moc v Maďarsku vojensky za pomoci loajálního vojska pod vedením plukovníka Antonína Lehára. Tažení na Budapešť se změnilo v triumfální pochod, při kterém většina obyvatelstva ukazovala loajalitu svému králi. Neúspěch tažení byl způsoben několika nedorozuměními a zradou jednoho z Karlových velících důstojníků (generála Hegedüse). Šanci na úspěšnou restauraci habsbursko-lotrinské dynastie v Maďarsku však také snižovala nepříznivá mezinárodněpolitická situace (Československo, Jugoslávie a Rumunsko mobilizovaly svá vojska na hranicích Maďarska a hrozily opětovným vpádem do země v případě restaurace habsbursko-lotrinské dynastie).\n\nKrál byl následně deportován na ostrov Madeira a národní shromáždění přijalo na nátlak západních mocností 6. listopadu 1921 zákon o detronizaci habsbursko-lotrinské dynastie. Karel však odmítl abdikovat a svého nároku na trůn se nikdy nevzdal, stejně tak ani jeho potomci, ačkoli o restauraci monarchie v Maďarsku se již nepokusili. Maďarsko bylo monarchií až do roku 1946, ale přes několik pokusů o vybrání nového panovníka zůstalo královstvím bez krále.\n\nOd roku 1993 v maďarském Šoškútu žije Jiří Habsbursko-Lotrinský, syn korunního prince Otty. V roce 1997 se jeho svatby s vévodkyní Eilikou Oldenburskou ve svatoštěpánské bazilice v Budapešti zúčastnily vrcholní představitelé Maďarska i evropských zemí. Jiří Habsbursko-Lotrinský hovoří plynně maďarsky a je předsedou maďarské pobočky Červeného kříže, působí v politice jako zvláštní vyslanec Evropské unie v Maďarsku a zasadil se o přijetí země do EU.\n\nV září 2011 zemřel nejstarší žijící člen habsbursko-lotrinské rodiny Felix (1916–2011), syn posledního českého krále blahoslaveného Karla I. (Jako český král Karel III., jako rakousko-uherský císař Karel I.). Historicky jsou členové habsbursko-lotrinské rodiny přímými potomky nepřerušené linie českých králů od přemyslovských knížat. V současné době žije většina členů rodiny v Bavorsku, Rakousku a Maďarsku, někteří členové žijí ve Švédsku (Valpurga). Hlavou rodiny je od roku 2007 nejstarší syn Otty von Habsburga Karel. Karlova sestra Gabriela je v současnosti velvyslankyní Německa v Gruzii. Její sestra Walburga (Valpurga) je členkou švédského parlamentu.\n\n\nTitulární císaři Rakouska:\n\n\nHabsburští vévodové z Parmy:\n\n\nHabsburští vévodové z Modeny:\n\n\nTitulární modenští vévodové:\n\n\nHabsburští vévodové z Toskánska:\n\n\nTitulární toskánští vévodové:\n\n\nHabsburští císaři z Mexika:\n\n\n\n\n\n"}
{"id": "14463", "url": "https://cs.wikipedia.org/wiki?curid=14463", "title": "Askar Akajev", "text": "Askar Akajev\n\nAskar Akajevič Akajev (* 10. listopadu 1944 v obci Voroncovka, nyní Kyzyl-Bajrak, v Keminském okrese Čujské oblasti) byl prezidentem Kyrgyzstánu od vyhlášení jeho nezávislosti až do roku 2005. Původním povoláním byl fyzik, absolvent Leningradského institutu přesné mechaniky a optiky, vědec a vysokoškolský profesor. Od roku 1984 byl členem kyrgyzské akademie a v letech 1989 až 1990 prezidentem Akademie věd Kyrgyzské SSR. Publikoval kolem 150 vědeckých prací a zaregistroval sedm vynálezů.\n\nPo SSSR v roce 1991 prohlásil Kyrgyzskou republiku za nezávislou. Při prvních prezidentských volbách 12. října 1991 byl zvolen prezidentem a v následujících 24. prosince 1995 byl zvolen opětovně. Relativně liberální a přesto velmi kontroverzní politik. V roce 2005 byla během tzv. Tulipánové revoluce jeho vláda svržena a on nucen odstoupit ze své funkce. Po převratu našel Askar Akajev azyl v Ruské federaci, od roku 2006 je zahraničním členem Ruské akademie věd a působí jako pedagog na Moskevské státní univerzitě a v dalších vědeckých institucích.\n"}
{"id": "14474", "url": "https://cs.wikipedia.org/wiki?curid=14474", "title": "Stříbro (okres Tachov)", "text": "Stříbro (okres Tachov)\n\nStříbro ( ) je město v okrese Tachov v Plzeňském kraji, 27 km západně od Plzně, na řece Mži v nadmořské výšce 399 m. Žije zde  obyvatel. Rozloha města činí 18,78 km².\n\nKronikář Václav Hájek z Libočan v Kronice české uvádí, že město Stříbro založil roku 1131 český kníže Soběslav I. Jedná se o zprávu nepodloženou, i když ve sgrafitu na průčelí radnice je tato událost zobrazena. Stříbro je poprvé připomínáno jako hornická osada roku 1183. Základy k budoucímu městu položil roku 1240 Václav I. v místě starší osady na strmé skále nad řekou Mží. Na základě polohy na ostrožně a nálezů keramiky ze střední a mladší doby hradištní se předpokládá, že v místech historického jádra stávalo raně středověké hradiště.\n\nRoku 1253 byl ve městě založen minoritský klášter pány ze Švamberka. Těžba stříbra vedla k rychlému rozvoji sídla, které Přemysl Otakar II. v roce 1263 povýšil na město a opatřil je značnými privilegii, která městu potvrdili i další panovníci.\n\nPřed husitskými válkami patřilo Stříbro ke čtyřem největším městům v Plzeňském kraji. Město mělo tři kostely a tři kláštery. Roku 1421 se Jan Žižka neúspěšně pokoušel město dobýt. Město bylo dobyto roku 1426 Přibíkem z Klenové. V roce 1427 neúspěšně obléhali město křižáci, kteří byli poraženi v bitvě u Tachova.\n\nPo roce 1520 došlo k rozkvětu řemesel a města. Roku 1555 byl přes řeku Mži postaven kamenný most. Roku 1565 byla dokončena přestavba kostela Všech svatých v pozdně gotickém slohu. Roku 1710 vypukl ve městě mor, který připomíná morový sloup na náměstí z roku 1740.\n\nDne 22. května 1892 se konala konstituční valná hromada okresního spolku na ochranu honby „Jagdschutzverein Mies”. Do spolkového výboru byli zvoleni: baron Reinhard von Berlichingen (Mies/Stříbro), Franz Loidl (Mies/Stříbro), nadlesní Karl Richter (Sollislaul/Sulislav), Hans rytíř von Streeruwitz (Mies/Stříbro), Ferdinand Rohrer (Mies/Stříbro), stavitel Andreas Deimling (Mies/Stříbro), ředitel Franz Leonard (Hermannshütte/Heřmanova Huť), Wilhelm Cruppi (Trpist/Trpísty) a Johann Dürr (Piwana/Pňovany), náhradníci: hajný Kohout (Mies) a učitel Strobach (Mies). Do spolku se přihlásilo 47 členů.\n\nMěsto, kde tradičně převládalo německé obyvatelstvo, bylo v roce 1938 připojené k Nacistickému Německu. Po druhé světové válce byli původní starousedlíci vysídleni a ve městě došlo k úplné výměně obyvatelstva.\n\n\nGymnázium Stříbro je osmileté gymnázium a obchodní akademie. Tato škola byla založena v roce 1870 tehdejším starostou města Adolfem rytířem von Streeruwitzem a sídlila v budově na Masarykově náměstí, kde se dnes nachází Dům dětí a mládeže. V roce 1996 se škola přestěhovala do nové budovy v Soběslavově ulici, kde sídlí dodnes.\n\nKdysi jeden sedlák oral pole a vyoral zvon, který věnoval místnímu kostelu. Zvon dostal jméno Bauer (tj. sedlák) a muži, který jej našel, i všem z jeho statku, se navždy zvonilo zdarma.\n\nMístní doly hlídá skřet Duchmaus, strážce bohatství Země.\n\n\n\n\n\n\n\n"}
{"id": "14481", "url": "https://cs.wikipedia.org/wiki?curid=14481", "title": "Kompaktní množina", "text": "Kompaktní množina\n\nKompaktní množina, nebo také kompaktní prostor, je taková množina bodů topologického prostoru, že z každého jejího pokrytí otevřenými množinami lze vybrat pokrytí konečné. Tato definice v topologii zobecňuje a formalizuje intuitivní představu konečného objemu.\n\nV Euklidovských prostorech jsou kompaktní množiny právě omezené a uzavřené podmnožiny. Například v množině reálných čísel R je uzavřený interval [0, 1] kompaktní množinou, ale množina celých čísel Z nikoliv (není omezená). Stejně tak polouzavřený interval [0, 1) není kompaktní množinou, protože to není uzavřená množina.\n\nNa metrických prostorech lze ekvivalentně definovat kompaktní množinu pomocí posloupností: kompaktní množina je taková množina, že z každé posloupnosti v této množině lze vybrat posloupnost konvergentní (v této množině), tuto vlastnost nazýváme sekvenciální kompaktnost. Kompaktní množina je na těchto prostorech uzavřená a omezená, (ovšem pozor, opačná implikace obecně neplatí). \n\nV konečnědimenzionálních normovaných vektorových prostorech je množina kompaktní pravě tehdy, když je uzavřená a omezená.\n\nProstor se označuje jako \"lokálně kompaktní\", existuje-li ke každému jeho bodu kompaktní okolí.\n\n\n\n\nObzvlášť důležitá je kompaktnost ve studiu Lieových grup a jejich reprezentací. Platí pro ně řada důležitých vlastností a reprezentace obecných Lieových grup se často konstruují pomocí reprezentací kompaktních podgrup. \n\nKlasifikace obecných souvislých kompaktních variet není známa. Kompaktní varieta v dimenzi \"1\" je pouze kružnice. V dimenzi 2 jsou to orientovatelné anebo neorientovatelné plochy charakterizovány navíc jedním přirozeným číslem (genus). V dimenzi \"3\" byla v roce 2002 dokázána tzv. Poincarého hypotéza: každá kompaktní souvislá jednoduše souvislá \"3\"-varieta je homeomorfní 3-sféře.\n\n\n"}
{"id": "14482", "url": "https://cs.wikipedia.org/wiki?curid=14482", "title": "Kompaktní zobrazení", "text": "Kompaktní zobrazení\n\nKompaktní zobrazení je zobrazení mezi metrickými prostory, které zobrazuje omezené množiny na množiny relativně kompaktní. \n\nIdentita (identické zobrazení) je kompaktní na konečnědimenzionálních normovaných vektorových prostorech.\n\n"}
{"id": "14483", "url": "https://cs.wikipedia.org/wiki?curid=14483", "title": "Homeomorfismus", "text": "Homeomorfismus\n\nHomeomorfismus (z řeckého \"homeos\" = stejný, \"morphe\" = tvar) je vzájemně jednoznačné zobrazení mezi topologickými prostory, které zachovává topologické vlastnosti. Homeomorfismus je tedy jiný název pro izomorfismus topologických prostorů. Dva prostory, mezi kterými je homeomorfismus se nazývají homeomorfní. Z pohledu topologie jsou stejné (mají stejné vlastnosti).\n\nZobrazení formula_1 se nazývá homeomorfismus, pokud\n\n\nPokud existuje homeomorfismus formula_3 na formula_4, jsou prostory formula_3 a formula_4 homeomorfní. Homeomorfismy jsou ekvivalence na třídách topologických prostorů.\n\n"}
{"id": "14485", "url": "https://cs.wikipedia.org/wiki?curid=14485", "title": "Sasko (rozcestník)", "text": "Sasko (rozcestník)\n\nSasko je:\n\n\nRůzná saská a durynská knížectví, vévodství a velkovévodství – tzv. ernestinská vévodství – v abecedním pořadí:\n"}
{"id": "14486", "url": "https://cs.wikipedia.org/wiki?curid=14486", "title": "Eratosthenovo síto", "text": "Eratosthenovo síto\n\nEratosthenovo síto je jednoduchý algoritmus pro nalezení všech prvočísel menších než zadaná horní mez. Je pojmenován po řeckém matematikovi Eratosthenovi z Kyrény, který žil v letech 276–194 př. n. l.\n\nAlgoritmus funguje „prosíváním“ seznamu čísel – na počátku seznam obsahuje všechna čísla v daném rozsahu (2, 3, 4, …, zadané maximum). Poté se opakovaně první číslo ze seznamu vyjme, toto číslo je prvočíslem; ze seznamu se pak odstraní všechny násobky tohoto čísla (což jsou čísla složená). Tak se pokračuje do doby, než je ze seznamu odstraněno poslední číslo (nebo ve chvíli, kdy je jako prvočíslo označeno číslo vyšší než odmocnina nejvyššího čísla – v takové chvíli už všechna zbývající čísla jsou nutně prvočísly). Časová složitost tohoto algoritmu je O(N*log(log N)), kde N je horní mez rozsahu.\n\nPro nalezení prvočísel mezi prvními 30 čísly:\n\nKrok 1: Seznam obsahuje všechna čísla v rozsahu 2–30:\n\nKrok 2: Odebereme první číslo ze seznamu (2) a označíme ho jako prvočíslo:\n\nKrok 3: Odebereme ze seznamu všechny násobky právě odebraného prvočísla (4, 6, 8, 10, …):\n\nKrok 4: Pokračujeme opět krokem 2, dokud zbývají nějaká čísla (první číslo v seznamu a také prvočíslo je tentokrát 3):\n\nKrok 5: Nyní zopakujeme krok 3, avšak pro právě odebrané číslo (3):\n\nKrok 6 a 7: Po dalším opakování pro číslo 5 a po odebrání jeho násobků:\n\nNásledující prvočíslo 7 je vyšší než √29, takže zbývají už jen prvočísla. (Kdyby ještě existovalo v seznamu číslo \"X\", které je součinem dvou celých čísel \"A·B\", musel by např. činitel \"A\" být menší než (nebo roven) √\"X\" a druhý činitel \"B\" pak větší než (nebo roven) √\"X\". Všechny násobky celých čísel menších než √30 jsou již ale ze seznamu odebrány, včetně \"X\". Tím pádem se již v seznamu nenachází žádné číslo, které lze rozložit na součin.)\n\nVýsledný seznam prvočísel v rozsahu 2–30: 2, 3, 5, 7, 11, 13, 17, 19, 23, 29.\n\nNásledující kód je v jazyce Python.\n\nNásledující kód je v jazyce PHP.\n\n"}
{"id": "14488", "url": "https://cs.wikipedia.org/wiki?curid=14488", "title": "Saské vévodství", "text": "Saské vévodství\n\nSaské vévodství bylo středověké kmenové vévodství existující do roku 1180 a rozkládající se především na území současné německé spolkové země Dolní Sasko, ale zasahovalo i na území Saska-Anhaltska a Severního Porýní-Vestfálska, Šlesvicka-Holštýnska a okrajových oblastí severního Durynska a Hesenska (viz mapa).\n\nV polovině 9. století zde zároveň vzniklo silné kmenové vévodství, jehož prvním známým vévodou byl Liudolf, zmiňovaný v pramenech k roku 850. Za vlády jeho syna Oty Osvíceného pak Sasové ovládli Durynsko. Jeho syn, Jindřich I. Ptáčník, se stal roku 919 králem Východofranské říše a Sasko jádrem vznikajícího císařství.\n\nPo nástupu Oty I. (936–973) na německý trůn bylo Saské vévodství v roce 960 uděleno lénem Heřmanu Billungovi (odtud také další název Saska = \"Země Billungů\"), přičemž nejdůležitější opěrné body zůstaly v držení krále. Zároveň výboji na východ vznikla Billunžská marka. Od konce 10 století a v 11. století postupně zanikla jednota vévodství, které se rozpadlo na řadu hrabství. V roce 1106 vymřel rod Billungů smrtí vévody Magnuse Saského, a Sasko získal Lothar Supplinburský, zvolený v roce 1125 římským králem jako Lothar III. Ten Sasko v roce 1137 převedl na svého zetě, vévodu Jindřicha Pyšného (Heinricha der Stolze) z Bavorska, za jehož života byla Míšeňská marka nakrátko opanována Welfy (1137–1138).\n\nPo sesazení Jindřicha Pyšného obdržel Saské vévodství Albrecht I. Medvěd z rodu Askánců, který je zpětně převedl v roce 1142 na Jindřichova syna, proslulého Jindřicha Lva, za což obdržel Braniborské markrabství. Jindřich Lev z rodu Welfů rozšířil území Saska především vítěznými boji s polabskými Slovany na východním a severovýchodním pomezí (zde získal roku 1160 Meklenbursko, které se pak roku 1170 zase plně osamostatnilo jako říšské knížectví) a získal i Bavorské vévodství.\n\nRoku 1180 poráží Jindřicha Lva císař Fridrich I. Barbarossa, který mu většinu držav zabavil a vévodství bylo rozděleno, čímž také de facto zaniklo. Bernhard, hrabě askánský, získal titul vévody a rodové državy, k nimž si ještě vydobyl Wittenbersko a Lauenbursko; arcibiskup kolínský pak Vestfálsko (jako vévodství); pomořanská knížata byla v roce 1181 povýšena na vévody; lankrabě durynský Herman I. obdržel Saskou Falc (Saské falckrabství, založené Jindřichem I. Ptáčníkem); Lübeck byl v roce 1182 povýšen na říšské město; a Jindřichu Lvu zůstaly pouze část Engern a Ostfálsko (z těchto zemí pak vzniklo roku 1235 Brunšvicko)\n\nV roce 1260 si Bernhardovi vnuci rozdělili jeho území mezi sebe a to tak, že Johann získal Sasko-Lauenbursko a\nAlbrecht Sasko-Wittenbersko. Obě linie spolu soupeřili o zisk kurfiřtského hlasu, který byl v roce 1356 přiřčen císařem Karlem IV. Rudolfu I. (1297–1356), vévodovi sasko-wittenberskému společně s úřadem říšského vikariátu.\n\nKdyž v roce 1423 vymřela wittenberská linie sasko-askánského domu, obdržel kurfiřtský titul a zároveň přeneseně i titul vévodů saských míšeňský markrabě Fridrich IV. (I.) Bojovný z rodu Wettinů. Wittenberg se pak stal hlavním městem Saského kurfiřtství.\n\n\n"}
{"id": "14493", "url": "https://cs.wikipedia.org/wiki?curid=14493", "title": "Prosté zobrazení", "text": "Prosté zobrazení\n\nProsté zobrazení, nebo také injektivní zobrazení, injekce, monomorfismus, je druh zobrazení mezi množinami, které různým vzorům (prvkům) přiřazuje různé obrazy. Nestane se tedy, že by jeden obraz měl několik různých vzorů a jeden vzor více obrazů. K prostému zobrazení existuje inverzní zobrazení.\n\n\nZobrazení formula_1 nazýváme prosté (injektivní), jestliže platí implikace:\n\nMůžeme tedy vytvořit inverzní zobrazení.\n\nV anglické literatuře je prosté zobrazení často označováno \"one to one\" (jeden ku jednomu), proto se občas setkáme jen s označeným 1-1.\n\nTaké se využívá rozlišení pomocí úpravy grafického symbolu šipky mezi množinami: formula_3 nebo formula_4 namísto zápisu dále nespecifikovaného zobrazení:formula_1 .\n\n\n\n"}
{"id": "14503", "url": "https://cs.wikipedia.org/wiki?curid=14503", "title": "Karel Šiktanc", "text": "Karel Šiktanc\n\nKarel Šiktanc (* 10. července 1928 Hřebeč u Kladna) je český básník, textař a scenárista. Působil také jako novinář a překladatel.\n\nVystudoval učitelský ústav. Následné studium Vysoké školy pedagogické nedokončil, jelikož dal přednost žurnalistické praxi. Novinářskou práci začal v \"Mladé frontě\". V jeho tvorbě se silně projevil zážitek z vyhlazení Lidic - sousední vesnice, kde měl mnoho kamarádů. Jeho počátky byly velmi ovlivněny komunistickou ideologií. Od roku 1950 byl redaktorem Československého rozhlasu, kde pracoval až do roku 1960. Působil v časopise \"Květen\", spoluredigoval \"Almanach Květen\" a \"Hlubší než smrt\". V letech 1961–1971 byl šéfredaktorem nakladatelství Mladá fronta. \n\nZa normalizace upadl v nemilost a musel opustit své zaměstnání. Publikoval v samizdatu a v cizině, vystřídal několik zaměstnání (např. údržbář dvorců na Štvanici). V roce 1989 obdržel cenu Jaroslava Seiferta (sbírka \"Srdce svého nejez\") a v roce 2000 cenu Českého literárního fondu. Za sbírku \"Šarlat\" (1999) získal Státní cenu za literaturu. Společná kniha s Oldřichem Králem \"Tři nadání\" se stala knihou roku 1999 dle ankety Lidových novin. Sbírka \"Zimoviště\" získala cenu Magnesia Litera pro nejlepší básnickou knihu roku 2004. V roce 2010 jej prezident vyznamenal medailí Za zásluhy.\n\n\nBásnickou tvorbu Karla Šiktance souborně vydalo nakladatelství Karolinum v letech 2001–2004:\n\n\n\n\nPřeklady ruské poezie: J. A. Jevtušenka, B. L. Pasternaka, B. Sluckého\n\n\n\n"}
{"id": "14505", "url": "https://cs.wikipedia.org/wiki?curid=14505", "title": "Zeměpisná délka", "text": "Zeměpisná délka\n\nZeměpisná délka je jedna ze zeměpisných souřadnic, určuje polohu na povrchu Země směrem k východu nebo západu od Greenwichského poledníku. Je to úhel, který svírá rovina místního poledníku, procházejícího určovaným bodem, a rovina Greenwichského (nultého) poledníku.\n\nZnačí se řeckým písmenem lambda (formula_1), měří se ve stupních. Body ležící na východ od nultého poledníku tj. na \"východní polokouli\" až do hodnoty 180° mají zeměpisnou délku východní (kladnou) – zkratka \"v. d.\" Body ležící na západ od nultého poledníku tj. na \"západní polokouli\" až do hodnoty 180° mají zeměpisnou délku západní (zápornou) – zkratka \"z. d.\"\n\nVe starších evropských mapách až do roku 1884 byl jako nultý označován poledník procházející ostrovem El Hierro (také nazývaný Ferro) na Kanárských ostrovech, který se nachází na 17°39'51\" západně od greenwichského poledníku; psalo se pak „východně (západně) od Ferra“.\n\n\n"}
{"id": "14506", "url": "https://cs.wikipedia.org/wiki?curid=14506", "title": "Okupační zóna", "text": "Okupační zóna\n\nOkupační zóna může být:\n\n"}
{"id": "14507", "url": "https://cs.wikipedia.org/wiki?curid=14507", "title": "Okupační zóny Německa", "text": "Okupační zóny Německa\n\nPo skončení druhé světové války bylo území Německa (bez území, která připadla Polsku, resp. Sovětskému svazu) rozděleno do čtyř částí, tak zvaných okupačních zón, spravovaných USA, Velkou Británií, Sovětským svazem a Francií. Toto rozdělení bylo smluvně potvrzeno Konferencí čtyř mocností v Londýně (26. června – 8. srpna 1945). Hranice okupačních zón v zásadě respektovaly dosavadní hranice pruských provincií i (s výjimkou dosavadního Pruska) hranice stávajících zemí - někdejších spolkových zemí Výmarské republiky.\nNěkolik stávajících pruských provincií, země Bavorsko a Brunšvicko však přesto byly rozděleny mezi více okupačních zón. Došlo i k několika dodatečným korekcím hranic jednotlivých okupačních zón.\n\nNa území svých okupačních zón jednotlivé okupační mocnosti postupně přetvořily dosavadní německý správní systém vytvořením následujících zemí, které více či méně odpovídaly původním zemím Výmarské republiky a pruským provinciím:\n\nVšechny tyto země získaly autonomii, zemskou ústavu, zemský sněm (z počátku byli jeho poslanci jmenováni a až později voleni ve volbách), zemskou vládu, vlajky a znak.\nZemě Brunšvicko, Hannoversko, Oldenbursko a Schaumburg-Lippe byly roku 1946 spojeny v novou zemi Dolní Sasko. Země Lippe byla roku 1948 připojena k Severnímu Porýní-Vestfálsku.\n\nVzrůstající neshody mezi velmocemi o budoucnosti Německa vedly roku 1947 k vytvoření tak zvané bizónie (dvouzóna, \"Bizone\"), tedy ke sdružení americké a britské okupační zóny. Příslušnou smlouvu podepsali 2. prosince 1946 v New Yorku britský ministr zahraničí Ernest Bevin a jeho americký kolega James F. Byrnes, v platnost vstoupila 1. ledna 1947.\n\nJedním z hlavních cílů bylo vytvoření předpokladů pro hospodářskou obnovu válkou zničeného Německa. Za tímto účelem byla 5. až 11. září 1946 vytvořena Hospodářská rada (\"Wirtschaftsrat\") se sídlem v Mindenu a 10. června 1947 Správa sjednoceného hospodářského území (\"Verwaltung des Vereinigten Wirtschaftsgebiets\") se sídlem ve Frankfurtu nad Mohanem.\n\nK tomuto území se 17. dubna 1948 přidružila i Francie, čímž došlo k vytvoření tak zvané trizónie (trojzóna, \"Trizone\") – s výjimkou Sárska, které se ke Spolkové republice Německo připojilo až 1. ledna 1957 (po referendu v roce 1955).\n\nTrizónie se stala 23. května 1949 základem nově vzniklé Spolkové republiky Německo, ze Sovětské okupační zóny vznikla 7. října 1949 Německá demokratická republika.\n\nBerlín, hlavní město poraženého Německa, zcela obklopený sovětskou okupační zónou, byl z tohoto členění vyjmut. Město bylo rozděleno do čtyř sektorů, které měly být spravovány jako celek společnou tzv. Komandaturou.\n\nTento stav trval v důsledku vzrůstajícího napětí mezi mocnostmi jen krátkou dobu, 1. července 1948 se zástupci Sovětského svazu z práce Komandatury stáhli. Roku 1948/1949 situace eskalovala a v důsledku Berlínské blokády pak došlo k faktickému politickému rozdělení Berlína.\n\n\n\n\n\n\n\n\n\n\n\n\n\n"}
{"id": "14508", "url": "https://cs.wikipedia.org/wiki?curid=14508", "title": "Okupační zóny Rakouska", "text": "Okupační zóny Rakouska\n\nPo skončení druhé světové války bylo území Rakouska (které bylo od roku 1938 součástí Německa) rozděleno do čtyř částí, tak zvaných okupačních zón, spravovaných obdobně jako i okupační zóny v Německu společně vítěznými mocnostmi USA, Velkou Británií, Sovětským svazem a Francií. Vídeň byla (stejně jako i Berlín) také rozdělena do čtyř sektorů. Toto rozdělení trvalo až do roku 1955.\n\nPodkladem toho rozdělení byla Dohoda o spojenecké kontrole (z 4. července 1945) a Dohoda spojenců o okupačních zónách (z 9. července 1945). Dne 11. září 1945 se konstituovala Spojenecká rada, pozůstávající z čtyř vrchních velitelů, později pak ze čtyř vysokých komisařů. Výdaje, spojené s obsazením Rakouska (na počátku 700 000 členů ozbrojených sil, později 60 000), nesl rakouský stát.\n\nRozdělení Rakouska v jeho hranicích z roku 1938 do okupačních zón bylo provedeno takto:\n\nPři rozdělení hlavního města Vídně bylo dohodnuto, že centrum (obvod 1) bude spravováno společně; ostatní obvody byly rozděleny na americký sektor (obvody 7, 8, 9, 17, 18, 19), anglický sektor (3, 5, 11, 12, 13), francouzský sektor (6, 14, 15, 16) a sovětský sektor (2, 4, 10, 20, 21).\n\nK rozštěpení Rakouska do dvou státních celků (jak se stalo v Německu) nedošlo, protože Rakousko se přihlásilo k principu neutrality. Dne 15. května 1955 byla pak podepsána rakouská Státní smlouva, vedoucí k odchodu okupačních jednotek z Rakouska (odchod ukončen 25. října 1955) a k získání státní suverenity .\n\n"}
{"id": "14512", "url": "https://cs.wikipedia.org/wiki?curid=14512", "title": "Monopol", "text": "Monopol\n\nMonopol je obvykle chápán jako jedna z forem nedokonalé konkurence, kdy existuje jen jedna firma na straně nabídky. Může ale také jít o obecné privilegium, výhradní možnost rozhodovat.\n\nV obecném smyslu monopol znamená výsadu či privilegium. Tím lze rozumět:\n\n\nKaždé uplatnění (užití) monopolu předpokládá, že monopolista má reálně jako jediný možnost / moc v dané věci rozhodnout a jednat. Má-li současně výhradní právo rozhodnout, uplatňuje tzv. přirozený monopol.\n\nPříkladem monopolu může být vlastnictví: Vlastník má monopol na svůj majetek, tzn. jako jediný má moc o něm rozhodovat a nakládat s ním. Pokud je mu současně jako jedinému uznáno právo / oprávněnost o majetku rozhodovat, tzn. jeho vlastnictví je pokládáno za legitimní (není neoprávněné, např. kradené), tak jde o přirozený monopol.\n\nExistence monopolů je důsledkem vzácnosti, uplatňujeme je v nějaké formě všichni, už třeba tím, že jako jediní máme moc ovládát vlastní tělo. Monopol, jehož oprávněnost není uznána (tzn. není přirozeným monopolem), lze uplatnit donucením silou (útokem / hrozbou útoku). Například násilnou likvidací / potlačováním konkurence na trhu.\n\nMonopol je jedna z forem nedokonalé konkurence, při které na straně nabídky existuje pouze jedna nabízející firma. Další formy nedokonalé konkurence pak jsou oligopol (duopol jako speciální případ) a monopolistická konkurence.\n\nHlavními teoretiky nedokonalé konkurence byli Angličan Eduard Hastings Chamberlin (1899–1967) s prací \"The Theory of Monopolistic Competition\" (1933) a Angličanka Joan Violet Robinson (1903–1983) s prací \"Economist of Imperfect Competition\" (1933). Oba přitom stvořili tuto teorii nezávisle na sobě.\n\nVstup jiných firem na daný trh je omezen bariérami, které se stávají zdrojem monopolní síly:\n\n\nStáty, resp. úřadníci či politici, občas dají vzniknout i státnímu monopolu (govopol), tedy takové činnosti či dokonce podnikání, které nejen že provozuje Stát jako jediná, navíc v tom brání ostatním.\n\nVe většině zemí světa jsou monopoly nějakým způsobem regulovány ze strany státu. Impuls pro jakýkoli regulační zásah proti konkrétnímu monopolu nebývá brána samotná existence monopolu, ale tzv. zneužití monopolního postavení. Nástroje regulace monopolu jsou:\n\nNeefektivnost monopolu spočívá v tom, že ve svém optimu vyrábí menší množství zboží, které prodá za vyšší cenu, než odpovídá efektivnímu stavu. Sílu monopolu lze vyjádřit pomocí Lernerova indexu (L):\n\nkde formula_2 je cena a formula_3 jsou mezní náklady.\n\nLernerův index může nabývat hodnot od 0 do 1, přičemž vyšší hodnoty značí vyšší tržní sílu. Pokud formula_4, jedná se o stav odpovídající dokonalé konkurenci (formula_5).\n"}
{"id": "14513", "url": "https://cs.wikipedia.org/wiki?curid=14513", "title": "Jeff Buckley", "text": "Jeff Buckley\n\nJeffrey Scott \"Jeff\" Buckley (17. listopadu 1966 – 29. května 1997) byl americký zpěvák a kytarista, jehož proslavil jedinečný hlas, dosahující rozsahem čtyř oktáv.\n\nNejprve hrál s kytaristou Gary Lucasem v jeho kapele Gods and Monsters. V roce 1994 vydal Buckley své první sólové album \"Grace\", které se skládalo z deseti skladeb. Nejprve se album příliš neprodávalo, ale velmi rychle se objevily pochvalné ohlasy a četná ocenění od renomovaných muzikantů (mezi které patřili například Jimmy Page, Robert Plant, Bob Dylan a Paul McCartney).\n\nBuckleyho naivní představy o hudebním průmyslu mu přinesly velké problémy. Po vydání svého prvního a velmi dobře přijatého alba strávil více než dva roky na turné po celém světě. Zdál se to být náročný, nicméně efektivní způsob, jak si udržet nezávislost od své nahrávací společnosti. V roce 1995 odehrál koncert v proslulé pařížské Olympii, která byla proslavena Buckleyho velkým idolem, francouzskou šansoniérkou Édith Piaf. Tento koncert Buckley vždy poté označoval za nejlepší vystoupení své kariéry.\n\nTěsně před tím, než měla být započata práce na jeho druhém albu, které mělo nést název \"My sweetheart the drunk\", se Jeff Buckley utopil v řece Wolf River. Bylo mu třicet let.\n\nPo jeho smrti byly některé demonahrávky k chystanému albu vydány pod názvem \"Sketches for My sweetheart the drunk\". Dále vyšla tři alba s živými nahrávkami a jedno DVD se záznamem koncertu z Chicaga.\n\nOtec Jeffa Buckleyho Tim byl také hudebník. Vydal několik vysoce ceněných jazzových a folkových alb. Zemřel v roce 1975.\n\n\n"}
{"id": "14516", "url": "https://cs.wikipedia.org/wiki?curid=14516", "title": "Kléméns Alexandrijský", "text": "Kléméns Alexandrijský\n\nKléméns Alexandrijský (či Klement), vlastním jménem Titus Flavius Clemens, (asi 150 v Athénách – asi 211–216 v Kappadokii) je raný církevní spisovatel, jenž se řadí mezi církevní Otce, a první člen církve v Alexandrii, jehož známe jménem. Zároveň patří mezi nejvýznamnější řecky píšící křesťanské učitele starověku.\n\nKléméns měl ve svém mládí nejprve blízko k platónismu, ale poté, co přijal křesťanství, odešel z Athén a vzdělával se u různých křesťanských učitelů v Řecku, Itálii a Egyptě. Nakonec se usadil v Alexandrii, kde se stal žákem Pantaina Alexandrijského. Kolem roku 175 se stal učitelem alexandrijské školy a po smrti Pantaena před rokem 200 jejím vedoucím představitelem. Jeho celoživotním úsilím bylo sblížit řeckou filozofii a křesťanství. Jeho nástupcem ve vedení katechetické školy a dědicem mnoha jeho myšlenek se stal jeden z největších křesťanských teologů starověku, Órigenés. Za pronásledování křesťanů za Septimia Severa byl nucen opustit Egypt a uchýlil se do maloasijské Kappadokie, kde krátce před rokem 215 zemřel.\n\nKléméns patřil mezi velmi citované a používané autory jak v pozdní antice, tak během středověku, kdy byl též přeložen do latiny. Zřejmě kvůli tomu, že jej pro obhajobu svých názorů často používali stoupenci protestantské reformace, byl roku 1584 vyškrtnut z římského kalendáře svatých.\n\nJeho dochované dílo tvoří jakoby jednu velkou na sebe navazující trilogii.\n\n\n\nPoslední, osmá kniha je pravděpodobně jen sbírkou Klémentových poznámek, neodpovídá standardu a povaze knih předchozích.\n\nNásledují díla samostatná:\n\nKromě výše zmíněných spisů napsal Klémens podle svědectví jiných Otců ještě další spisy:\n\nJe možné najít odkazy i na jiná Klémentova nedochovaná díla.\n\n\n\n"}
{"id": "14520", "url": "https://cs.wikipedia.org/wiki?curid=14520", "title": "Henri Bergson", "text": "Henri Bergson\n\nHenri Bergson (18. října 1859, Paříž – 4. ledna 1941, tamtéž) byl francouzský filosof, jeden z nejvýznamnějších filosofů přelomu 19. a 20. století, představitel filosofie života vystupující proti tradici racionalistické a osvícenské filosofie, nositel Nobelovy ceny za literaturu za rok 1927.\n\nBergson pocházel z rodiny židovského hudebníka polského původu a Angličanky. Byl tradičně židovsky vychován, ale zejména pod vlivem Darwinovým se se svou vírou rozešel. Po studiích matematiky a filosofie působil jako učitel na středních školách (např. v Clermont-Ferrand), od roku 1898 přednášel na \"École normale supérieure\" a od roku 1900 na \"Collège de France\". Zabýval se antickou filosofií, zejména Lucretiem a předsokratiky, později přednášel o novověké filosofii. Roku 1914 se stal členem \"Francouzské akademie\".\n\nV mládí pobýval a přednášel v Anglii i v USA, blízce se spřátelil s W. Jamesem a jeho prostřednictvím významně ovlivnil americkou filosofii. Intenzivně se zabýval anglickou filosofií (Spencer, J. St. Mill, Darwin) a studoval také biologii. Jeho vlastní filosofie staví proti analytickému racionalismu intuici jako předpoklad pro poznání světa a lidské existence. Stal se tak odpůrcem mechanistického výkladu života a kritikem metody exaktních věd a kritizoval i Darwinovu evoluční teorii. Zabýval se rovněž otázkami lidského vědomí a vztahu lidské mysli k tělu.\nBergson chápal skutečnost jako jednotu života, dynamickou a neustále se vyvíjející, neboť je nesena životním elánem, který se stále snaží překonávat vzdorující sílu hmoty. Vývoj pojímal jako vznikání nového, které se rodí z tohoto zápasu života s hmotou a překonává sklon k setrvačnosti. Metodou filosofie je intuice (případně intuitivní introspekce), nikoli analýza. Významná je jeho teorie času jako trvání a paměti, velkou pozornost vyvolal svou teorií svobody, morálky a náboženství.\n\nVe svých filosofických a esejistických dílech osvědčil Bergson originální stylistické umění s bohatstvím metafory, obrazu a analogie. V pozoruhodné knize \"Smích\" zasáhl do teorie literatury a zaměřil se na komedii ve vztahu k estetice a k filosofii umění. Umění se mu na základě jeho teorie intuice jeví jako proces vzpomínání a snění, nikoliv jako napodobování a poznávání světa a přírody.\n\nBergson byl ve své době velmi populární a chodit na jeho přednášky se stalo dokonce společenskou módou. Ačkoliv nikdy nepsal jiné než filosofické texty, obdržel v roce 1927 Nobelovu cenu za literaturu \"„jako uznání za jeho bohaté a životodárné ideje a za skvělé umění, jímž byly prezentovány“\" (citace z odůvodnění Švédské akademie). Stal se tak po Theodoru Mommsenovi a Rudolfu Euckenovi třetím nositelem této ceny, který nebyl spisovatelem krásné literatury, ale jiných spisů, které svou formou a pojetím mají literární hodnotu (jak to stojí v příslušných stanovách k Nobelově ceně).\n\nVe 20. a 30. letech byl Bergson také veřejně a dokonce diplomaticky činný a prosazoval smíření mezi evropskými národy. Názorově se přikláněl ke křesťanství a uvažoval i o křtu. Když však kolaborační Pétainova vláda začala po obsazení Francie nacisty pronásledovat Židy, zřekl se roku 1940 veřejně všech svých vyznamenání a ze solidarity se pokřtít nedal; nicméně na jeho pohřbu mluvil kněz.\n\nBergsonova filosofie měla veliký, i když často nepřímý vliv a znaly ji dvě generace evropských i amerických myslitelů. Ve Spojených státech ovlivnila vývoj pragmatismu, ve Francii i v Německu vývoj fenomenologie, personalismu i existencialismu.\nKatolická církev zařadila roku 1914 tři Bergsonovy spisy na Index zakázaných knih:\n\nPojem „životní vzmach“ (v originále \"élan vital\" – do angličtiny bývá obvykle překládán jako \"vital force\" či \"vital impetus\", tedy hybná síla, impuls, podnět, stimul) je jedním z ústředních pojmů celého Bergsonova díla a je v úzkém spojení s dalším jeho pojmem „tvořivého vývoje“. Životní vzmach je principem života jako metafyzického jevu, je požadavkem pohybu vpřed. Život podle Bergsona není výsledkem chemicko-fyzikálních reakcí ani náhodného výběru druhů, nýbrž tvořivým vývojem, „neseným zevnitř“. Důležité je, že spiritualita je podle Bergsona také prvkem biologie, jak on chápe tento pojem široce. Biologický aspekt zde tedy má funkci v doslovném smyslu životního principu, životního vzmachu, jehož projevem je láska jako čistě \"duševní\" hnutí.\n\nO úloze životního vzmachu mluví například v knize \"Dva zdroje morálky a náboženství\". Říká, že příroda dala člověku instinktivní morální pravidla, dostačující pro život ve skupině. Objevily se ale „výjimečné duše“, které byly pozvednuty tvůrčí emocí, tvořivým vývojem. Společenský tlak a životní vzmach („vzmach lásky“) jako komplementární projevy života jsou pak pomocí těchto jedinců výjimečně schopny přetvářet společenskou formu.\n\nBergsonovým hlavním zájmem byla filosofická revize tehdejšího vědeckého myšlení, snad vůbec nejdůležitějším tématem byl čas. Ve svých dílech nabízel alternativu k chápaní světa pouze jako řetězce příčin a důsledků a zvláště vyhraněně vystoupil proti tomuto náhledu na člověka, lidské vnímání, prožívání.\n\nZákladním Bergsonovým pojmem, kterým ovlivnil jak filosofii, tak i literaturu, byl pojem trvání (\"durée\"). Cestou k tomuto pojmu byla úvaha nad běžným vědeckým chápáním příčin a důsledků. To se zakládá na představě, že události se odehrávají postupně a jsou dělitelné na příčiny a důsledky. Díváme-li se takto na celý svět, můžeme ho vnímat jako síť příčin a důsledků, které je možno vědecky odhalovat, zkoumat, nalézat pro ně zákony a pomocí nich pak modelovat a předpovídat budoucí děje. Bergson však tvrdí, že v lidském vnímání je cosi, co zcela odporuje tomuto názoru. Totiž že si ho nelze představit jako příčiny a důsledky, protože každý okamžik v sobě obsahuje zabarvení, dojem, část z okamžiku předchozího a zároveň nápovědu, znamení okamžiku budoucího. Když přijmeme tento názor, je podle Bergsona již nadále nemožné skutečnost dělit na části, vnímání je vždy provázáno s minulostí a budoucností, a proto se z něj nedá vyčlenit nějaký díl, nějaká část, aniž bychom se dopustili zkreslení, redukce. Bergson konstatuje, že tuto představu způsobila aplikace úvah o dělitelném prostoru či hmotě na čas a duši, jejichž základní vlastností je právě trvání. Tyto jeho úvahy byly součástí rozsáhlejší společenské diskuze, která se snažila řešit tehdejší krizi věd a společnosti. Mezi ostatní autory, kteří výrazně ovlivnili tuto diskuzi, i když mnohdy zcela jiným pojetím, patřili např. Edmund Husserl, Sigmund Freud a Friedrich Nietzsche.\n\nKritizoval pojetí času, které zavedl Albert Einstein.\n\nV literatuře byl jeho vliv patrný zvláště u modernistů (Marcel Proust, James Joyce, Virginie Woolfová). Ti se snažili umělecky vyjádřit právě tu představu, že čas a vědomí je nedělitelný, plynoucí proud. Kromě Bergsona zde měl velký vliv zejména William James, jehož úvahy se ubíraly podobným směrem a jehož pojem dal této literární koncepci i proslulý název – proud vědomí (\"stream of consciousness\").\n\n\n\n\n\n"}
{"id": "14528", "url": "https://cs.wikipedia.org/wiki?curid=14528", "title": "Vedem", "text": "Vedem\n\nVedem byl český literární časopis vytvářený skupinou židovských chlapců v terezínském ghettu v letech 1942–1944.\n\nČasopis psali, redigovali a ilustrovali výhradně chlapci mezi dvanácti a patnácti lety, žijící v bloku „L417“ neboli „1. chlapeckém domově“, o kterém se zmiňovali jako o „Republice Škid“ (podle knihy o \"Škole imjeni Dostojevskogo\" – Škid – při chlapeckém sirotčinci v Petrohradě. (Tento chlapecký sirotčinec existoval počátkem dvacátých let dvacátého století; autorům a pamětníkům Republiky Škid G. Bělychovi a I. Pantělejevovi bylo v době napsání knihy roku 1926 devatenáct a sedmnáct let). Obsah časopisu \"Vedem\" tvořily básně, eseje, vtipy, dialogy, literární kritiky, povídky a kresby. Jednotlivé exempláře se ručně opisovaly a četly po ubikacích každý pátek v noci. Po nějaký čas byl časopis také vyvěšován v ubikacích na nástěnkách, posléze však bylo rozhodnuto od toho upustit pro nebezpečí v případě inspekce SS.\n\nInspirací autorů \"Vedem\" byl jejich učitel, osmadvacetiletý „profesor“ Valtr Eisinger, jemuž bylo uloženo dohlížet na chlapce v táboře. Podporoval jejich lásku k literatuře a povzbuzoval je k vlastnímu tvůrčímu vyjádření, k popisu toho, čeho byli svědky (často v humorném tónu), i vyslovení jejich nadějí do budoucna. Pravděpodobně díky jeho vlivu si chlapci zvolili jako symbol svých ubikací a časopisu raketu inspirovanou Julesem Vernem, letící ze stránek knihy ke hvězdám. Další důležitou osobou byl vychovatel Josef „Pepek“ Stiassny (1916 – 1944).\n\nEisinger ani Stiassny sami do časopisu pravidelně nepsali, příležitostně však přispěli úvodníkem, Eisinger i překlady z ruštiny. Samotný obsah dělali hoši, kteří se potulovali po Terezíně a hledali témata. Každý z chlapců měl přezdívku, kterou podepisoval své články. Přezdívkou mohly být nejasné iniciály, pseudonym nebo nějaký osobní vtípek jako „Bolševik“, „Nácek“ nebo „Car“. Občas se přezdívky měnily. Například jeden z plodných přispěvatelů Jiří Grünbaum se označoval jako „Medik Šnajer,“ „Socialista Šnajer,“ nebo jen „Šnajer,“ podle nálady. Dnes známe řadu přispěvatelů jen podle přezdívek a už se nedozvíme, kdo opravdu byli. Někdy v roce 1943 se deset nejplodnějších přispěvatelů začalo označovat jako „Akademie.“\n\nJedním z význačných přispěvatelů do časopisu \"Vedem\" byl „nz,“ občanským jménem Petr Ginz (1928–1944), který ve čtrnácti letech působil jako šéfredaktor časopisu. Když mu bylo šestnáct, byl deportován do koncentračního tábora v Osvětimi, kde zemřel v plynové komoře. Kopii jeho Ginzovy kresby Měsíční krajina, vytvořené v roce 1942, vzal v roce 2003 izraelský astronaut Ilan Ramon na raketoplán Columbia, který během přistání 1. února 2003 shořel v atmosféře nad Texasem. V roce 2018 putovala reprodukce kresby \"Měsíční krajina\" do vesmíru podruhé díky astronautovi Andrewu Feustelovi, který ji vzal s sebou na Mezinárodní kosmickou stanici. \n\nChlapci se pokoušeli maximálně přiblížit reálnému časopisu včetně žertem psané ceny na přebalu. Obsah zahrnoval poezii, dobrodružné příběhy, eseje a recenze knih včetně oblíbených rubrik jako „Citát týdne“ vybraný z pošetilých výroků chlapců. Například „Medik Šnajer“ byl jednou citován za větu: „Bojím se mluvit. Mohl bych říct něco hloupého.“ „Embryo“ zase pronesl: „Fotbal je nejlepší hra hned po Monopoly.“\n\nV jednom čísle srovnávala recenze knihy \"Chaloupka strýčka Toma\" osud černošských otroků s osudem vězněných v Terezíně: konstatovala, že dokud nezačaly deportace, otroci na tom byli hůře, protože jejich rodiny byly rozděleny, od počátku deportací však obě skupiny trpí stejně. Oblíbenou rubrikou byly „Toulky po Terezíně“ od Petra Ginze, ve kterých navštěvoval různé instituce ghetta a dělal rozhovory s přítomnými lidmi. Popsal své výpravy do pekárny, porodnice, požární stanice a hrůzu nahánějící návštěvu krematoria.\n\nV roce 1944 byla většina obyvatel bloku L417 deportována do plynových komor v Osvětimi a žádné další číslo již nevzniklo. Ze stovky chlapců podílejících se na tvorbě časopisu \"Vedem\" přežilo jen asi patnáct. Pouze jeden z nich, Zdeněk Taussig, zůstal v Terezíně až do jeho osvobození v květnu 1945. Ukryl celkem 700 stránek časopisu v kovárně, kde pracoval jeho otec, a po osvobození je přivezl do Prahy.\n\nPo válce úsilí vydat \"Vedem\" zmařil komunistický režim v Československu, úryvky však byly propašovány do Paříže, kde je vytiskl exilový časopis \"Svědectví\". Téhož roku vyšla i v Československu strojopisná samizdatová verze a znovu v 80. letech. Tato verze byla vystavena na Frankfurtském knižním veletrhu v roce 1990.\n\nVýňatky z časopisu \"Vedem\", ilustrované nejen kresbami z časopisu, ale také kresbami od jiných dětí z Terezína, byly publikovány s úvodem od Václava Havla v roce 1995. Redaktory tohoto výběru byli i Kurt Jiří Kotouč a Zdeněk Ornest, dva z původních přispěvatelů z Terezína.\n\nV roce 2010 studenti pražského Gymnázia Přírodní škola v rámci projektu \"Terezínská štafeta\" zveřejnili většinu publikovaných textů v časopisu na webových stránkách www.vedem-terezin.cz v přepsané elektronické podobě. O rok později zde také uveřejnili všechny dochované stránky časopisu pro online prohlížení. Postupem času web rozšířili o anglickou a esperantskou mutaci. Součástí je interaktivní mapa, která umisťuje původní reportáže do jednotlivých míst, o kterých byly napsány. Doplněna je o aktuální fotografie či virtuální prohlídky ze současných míst.\n\n\n"}
{"id": "14530", "url": "https://cs.wikipedia.org/wiki?curid=14530", "title": "Bitva u Visu", "text": "Bitva u Visu\n\nBitva u Visu, případně bitva u Lissy, (18. - 20. červenec 1866) představovala jedinou větší námořní bitvu mezi italským a rakouským námořnictvem během prusko-rakouské války. Odehrála se v Jaderském moři nedaleko ostrova Vis mezi silami rakouského admirála Tegetthoffa a italského admirála Persana a skončila těžkou porážkou silnější a modernější italské floty. Bitva rozhodla celou námořní válku, neboť otřesená Itálie se nevyrovnala se ztrátou podstatné části své námořní převahy a neodvážila se zahájit další útočné akce.\n\nItálie vstoupila do prusko-rakouské války jako spojenec Pruska s rozhodnutím zabavit Rakousku Benátsko a některé ostrovy v Jaderském moři. Počítala přitom s tím, že podstatná část rakouských vojsk bude vázána v boji s Pruskem a že na moři má po zakoupení moderních obrněných křižníků postavených v amerických loděnicích značnou převahu nad zastaralým rakouským loďstvem. Celkově se počítalo se snadným vítězstvím.\n\nPostupy a plány italské strany byly těžce postiženy osobou velitele italského loďstva admirála Carla di Persana. Tento šedesátiletý muž obratným prodáváním své osoby kolem sebe vytvořil mýtus nepřekonatelného génia a neohroženého hrdiny, aniž by ho přitom musel jakkoliv dokládat v praxi (faktem ovšem je, že skutečně úspěšný byl „jen“ u lidu a v politických kruzích, námořní důstojníci měli na jeho schopnosti a odvahu poněkud odlišný názor).\n\nKdyž vypukla válka, Persano se ukázal být tím, čím ve skutečnosti byl - neschopným zbabělcem. Přestože měl nad protivníkem značnou technickou i početní převahu, nepřetržitě kupil jednu výmluvu za druhou, aby nemusel vyrazit do bitvy. Vyzkoušel prakticky všechny výmluvy - od (ničím nepodložené) hrozby špatného počasí, přes nebezpečné odkrytí významných přístavů, které by mohlo přinést nedozírné škody, až po nutnost soustředit síly (dosud čekal na dodávku jedné lodi z USA). Nepokrytě přitom hrál na to, že pozemní vojska nepřítele z Benátska vyženou a Rakousko bude muset kapitulovat a ostrovy vydá samo. Jeho nejagresívnější akce představovaly hlídkové plavby na dohled italského pobřeží, kde se s nepřítelem stoprocentě setkat nemohl.\n\nK velké smůle Persanově však byla italská pozemní vojska 24. června 1866 poražena v bitvě u Custozzy, což znamenalo, že Italové nedokáží Benátky dobýt. Navíc debakl na souši vedl k tomu, že italská vláda pocítila akutní potřebu dosáhnout vítězství na moři.\n\nNa přelomu června a července byl Persano důrazně vyzván, aby něco podnikl - cokoliv, co by se dalo pokládat za úspěšnou akci a vítězství. Bylo mu též naznačeno, že vláda, král i lid očekávají, že enormní investice do italského námořnictva přinesou hmatatelný zisk a že pokud se Persano necítí schopen daný zisk realizovat, bude nutno najít někoho jiného. Pod tímto tlakem pak Persanovi nezbylo, než začít připravovat nějakou reálnou útočnou akci. Nakonec se rozhodl pro invazi na rakouský ostrov Vis.\n\nOsmatřicetiletý kontradmirál Wilhelm von Tegetthoff, který velel rakouskému námořnictvu, byl jedním z nejtalentovanějších námořních velitelů 19. století. Měl poměrně rozsáhlé zkušenosti s velením loďstvu v boji (mimo jiné vedl spojené prusko-rakouské síly proti dánskému loďstvu v bitvě u Helgolandu) a energickou povahu. Jeho pozice však byla velice svízelná. Jeho loďstvo bylo početně slabší a navíc jeho pancéřové lodě nedostaly moderní děla, objednaná původně z Pruska. Tegetthoff se proto rozhodl lodě prozatím provizorně vyzbrojit zastaralými kusy, ale bylo více než zřejmé, že pro nepřátelské obrněnce nebudou důstojným protivníkem. Přesto se rozhodl vyprovokovat italské síly k boji, ovšem Persano k němu neměl nejmenší chuti. Tegetthoffovi tedy nakonec nezbylo, než většinu svých sil soustředit v Pule v Istrii a čekat, až okolnosti či nadřízení donutí jeho soupeře k činům.\n\n6. července ministr námořnictva Agostino Depretis odeslal Persanovi depeši, v jejíž oficiální části mu nařídil, aby okamžitě po obdržení rozkazu vyplul na moře, nalezl nepřítele a napadl ho. V soukromé části dopisu dodal: \"„U moře leží nejkrásnější města Itálie - tak ukaž lidu, že nám moře opravdu patří!“\"\n\nPersano rozkaz obdržel 7. července a opět jej ignoroval. Situace vyvrcholila 15. července, kdy rozzuřený Depretis přijel osobně do Ancony, kde se nacházela Persanova základna, a osobně mu rozkaz zopakoval s tím, že pokud neuposlechne, bude okamžitě odvolán.\nO den později, 16. července 1866 italská flota opustila Anconu a zamířila na volné moře. Jejím cílem byl ostrov Vis, známý jako Gibraltar Adrie, který strážil přístupy ke Splitu a Dubrovníku. Doprovázela ji vyloďovací plavidla s cca 1500 vojáky, kteří měli zařídit obsazení ostrova. Persano se ani teď nehodlal s rakouským loďstvem střetnout. Byl rozhodnut obsadit rychle a nenápadně ostrov tak, aby mu Rakušané nemohli přijít na pomoc. Vyslal proto několik dělových člunů k ostrovu Hvar, přes který vedl podmořský telegrafní kabel, spojující Vis s Tegetthofovými přístavy v Istrii. Těm se sice podařilo spojení po počátečních problémech umlčet (dost pozdě, Vis stihl odeslat první volání o pomoc), ale telegrafista Bräuner napojil telegrafní přístroj z vrchu Grabic na podzemní linku do Zadaru a Tegetthoffa informoval.\n\nAdmirál Persano zahájil útok ráno 18. července. Jeho plán spočíval v tom, že rozdělil flotu na tři části a začal ostřelovat všechny tři přístavy na ostrově (Comisa, Rukovač a San Giorgio). Ačkoliv to bylo v příkrém rozporu se zkušenostmi, byl rozhodnut nejdříve přístavy ostřelovat a zničit jejich baterie a pak se teprve vylodit přímo v nich - uznávanou soudobou doktrínou přitom bylo, že loď není pro pevnost rovnocenným soupeřem… Pokud Persano spoléhal na své nové pancéřované lodě s lepšími děly, měl být trpce zklamán.\nV 17 hodin večer se zdálo, že klíčový přístav S. Giorgio (kam byly staženy i síly od Comisy) je již zcela zničen - odpovídaly jen ojedinělé výstřely. Persano tedy vydal rozkaz třem pancéřovým lodím vplout do přístavu a vylodit se. Tím padl do léčky rakouského velitele Visu plukovníka Davida Urse de Margina. Když se Italové přiblížili, baterie předstírající zničení zahájila palbu. Na vzdálenost několika desítek metrů se dokázala prosadit i zastaralá pevnostní děla. Pancéřová loď \"Formidabile\" utrpěla několik zásahů, z nichž jeden pronikl střílnou a způsobil těžká poškození uvnitř lodi. Za těchto okolností se všechny tři lodě daly na rychlý ústup. Následovalo další ostřelování ostrova, stejně neúčinné, jako ta předchozí. Viceadmirál Albini velící výsadkovým lodím navrhl vylodění pěchoty mimo přístavy a jejich dobytí pozemním útokem (rozumné a vzhledem k slabě opevněným přístavům a nepočetné posádce pravděpodobně snadno proveditelné řešení), ale Persano to odmítl. V následujících hodinách několikrát změnil cíl výsadku (střídal přitom přístavy S. Giorgio, Rogačič, Rukovač dle toho, kde se mu to zdálo snadnější - než zjistil, že to nepůjde).\n19. července v 16 hodin, nyní již s 4000 vojáky na palubách se Persano znovu pokusil vstoupit do S. Giorgie s pancéřovými loděmi, ale těžce zkoušená posádka jej opět přinutila k ústupu a \"Formidabile\" utrpěla další šrámy. Persano začínal být zoufalý. Docházely mu zásoby uhlí a hrozba příjezdu rakouské eskadry už byla akutní. Navíc měl vážné obavy, že až se po tomto debaklu vrátí domů, bude sesazen z funkce velitele italského loďstva. Krátce nato dorazila další část pozemního kontingentu a Persano se rozhodl, že 20. července učiní poslední pokus. Stále ovšem plánoval invazi skrze přístav, ačkoliv výsadek na pobřeží by nejspíše zajistil hladké dobytí ostrova. Tak či onak se však k poslednímu plánovanému pokusu nedostal, protože rakouská eskadra dorazila. Persano se ocitl v prekérní situaci, neboť sice měl nominálně větší sílu, ale jeho polopancéřové a dřevěné lodě byly rozesety všude kolem. Pouze 11 pancéřových lodí bylo pohromadě a udržovalo sestavu - nicméně i za těchto okolností to představovalo větší sílu než vše, co mohl nasadit Tegetthof.\n\nTegetthoff byl o italském útoku na Vis informován již 18. července v poledne, ale měl obavy, aby nešlo o lest, která ho má vylákat od jeho prioritních cílů - obrany Puly a Terstu. Teprve 19. července, když už měl podrobné zprávy o složení útočící floty, vyplul z Puly a zamířil k Visu. Doplul k němu 20. července zhruba v 10:00. Boky jeho dřevěných lodí byly ověšeny svazky řetězů, které měly nahradit pancéřování.\n\nKdyž Persano zaregistroval rakouskou flotu, nařídil, aby se loďstvo připravilo k boji, a přestoupil ze své vlajkové lodi na „nepotopitelný“ \"Affondatore\". To nebyl dobrý nápad. \"Affondatore\" byla loď postavená na principu monitoru a měla všechny klady i nectnosti tohoto typu lodí. Na jedné straně dobré pancéřování, efektivně umístěná výzbroj a relativně vysoká rychlost, na druhé straně nijak dobré plavební vlastnosti. Co bylo nejhorší, když chtěl Persano z lodi velet, zjistil, že jednak nemá k disposici všechny patřičné signální vlajky, jednak zapomněl i na admirálskou vlajku, která stále vlála nad \"Re d'Italia\" (druhá možnost je, že ji tam nechal úmyslně, aby přitahovala palbu, a nedomyslel důsledky). Výsledkem bylo, že Persano sice byl relativně v bezpečí, ale zato měl nad svým loďstvem jen minimální kontrolu, neboť mnoho lodí vůbec netušilo, že admirál je na lodi \"Affondatore\", a tudíž jeho signály (navíc místy poněkud nesrozumitelné) nepřijímaly.\n\nJelikož Persano nepovažoval za nutné rozmístit dostatečně předsunuté hlídky, které by ho včas varovaly, byla jeho flotila roztroušena a v bojové sestavě se nacházelo pouze její obrněné jádro. Šlo o následující lodě:\n\nPlně pancéřové lodě\n\n\nLodě částečně pancéřované\n\n\nNěkolik desítek dřevěných lodí a při útoku na ostrov vážně poškozená pancéřová loď \"Formidable\" do boje nezasáhlo buďto vůbec, nebo jen minimálně.\n\nI. divize (pancéřové lodě)\n\n\nII. divize (dřevěné lodě)\n\n\nIII. divize (dělové čluny)\n\n\nZatímco Persano shromáždil své lodě v nepravidelné kýlové linii vhodné pro dělostřelecký souboj, Tegetthoff nehodlal bojovat způsobem, který by byl pro něj naprosto nevýhodný. Namísto toho vedl své lodě ve třech divizích kolmo na nepřátelskou sestavu. Persanovi nějakou dobu trvalo, než pochopil, že nepřítel nepřistoupí na dělostřelecký souboj, ale že ho hodlá taranovat. Když mu to došlo, pokoušel se vydat rozkazy pro změnu sestavy, ale z výše zmíněných důvodů neuspěl.\n\nPrvní výstřely padly v 10:45. Na vzdálenost asi 320 metrů je vypálila \"Principe de Carignano\". Krátce poté Tegetthoff prolomil italskou sestavu a bitva se rozpadla na řadu jednotlivých soubojů a chaotických manévrů. Zatímco rakouská flota si udržovala stále určitou organizaci alespoň na úrovni divizí, Italové se propadli do naprostého chaosu. Persano střídal zoufalou snahu o obnovení kontroly nad flotou se sólovými výpady proti rakouským lodím, avšak nevhodné plavební vlastnosti jeho lodi přispěly k tomu, že se mu žádný pokus o taran nepovedl.\n\nBitva se rozhodla v okamžiku, kdy Tegetthoffova vlajková loď \"Erzherzog Ferdinand Max\" taranovala a během několika minut poslala ke dnu \"Re D'Italia\", které stále vlála na stožáru admirálská vlajka a sotva stihla spustit stroje po přestupu admirála na Affondatore. Loď ještě před potopením stihla prokázat, že celé italské námořnictvo není zbabělé. Kapitán lodě Faa di Bruno se před potopením zastřelil a dělostřelecká věž ještě stihla vypálit poslední salvu ve chvíli, když už loď klesala ke dnu. Pohled na konec největší lodi italského námořnictva (své vlajkové lodi) Persanem otřásl a když viděl, že další obrněnec \"Palestro\" prchá v plamenech, nařídil ústup. V tomto případě vykonání rozkazu nijak zvlášť vynucovat nemusel, pohled na prchající spolubojovníky přesvědčil i těch pár statečných. Ve 14:15 bitva u Visu skončila. Tragickou tečku obstaral výbuch \"Palestra\", jehož posádka svůj boj s plameny prohrála.\n\nItalská flota ztratila při útoku na ostrov a při bitvě s rakouskou flotou tři lodě, z toho dvě obrněné (\"Re D' Italia\", \"Palestro\"), a další tři byly značně poškozeny. Na rakouské straně byl vážněji poškozen pouze křižník \"Kaiser\", který ale zůstal stále bojeschopný. Ostrov nebyl obsazen. Cestou zpátky do přístavu v Anconě se při bouři potopila ještě Persanova milovaná loď Affondatore.\n\nPoté, co Persano doplul do Ancony, hrdě vyhlásil, že dosáhl velkého vítězství a potopil Rakušanům tři lodě. Problém však byl, že chybějící lodě, které se měly objevit časem, se neobjevily, a Persano musel vysvětlovat, jak může jít o velké vítězství, když jemu samému tři lodě chybí, a proč, zvítězil-li, neobsadil Vis. Persano tedy poněkud pozměnil rétoriku a začal mluvit o velkém vítězství těžce vybojovaném. Vztek celé Itálie poté, co vyšla najevo pravda, totiž že Rakousko neztratilo jedinou loď, byl bezmezný. Persano byl zatčen, postaven před soud, degradován a odsouzen k vysoké pokutě a úhradě soudních výloh. Jeho kariéra tak rychle skončila, na rozdíl od jeho soupeře, který se dočkal povýšení i mnoha dalších poct.\n\nBitva u Visu podtrhla totální neúspěch Itálie v prusko-rakouské válce. Pouze drtivé vítězství Pruska způsobilo, že Itálie nakonec získala Benátsko. Její další požadavky týkající se Terstu, Balkánu, Jižních Tyrol a ostrovů v Jaderském moři zůstaly nevyslyšeny. Italové sice reklamovali, že na sebe připoutali nejlepší rakouské jednotky a za své oběti zaslouží více, ale bylo jim rázně naznačeno, že jim budou muset Benátky stačit. Veškeré jejich námitky ustaly teprve poté, co jim Prusko naznačilo, že pokud budou moc chamtiví, přestane se o celou věc zajímat a nechá je, ať si to s Habsburky vyřídí sami.\n\nBitva u Visu byla první velkou bitvou obrněných parních lodí a zároveň poslední, jíž se spolu s nimi účastnily plachetní lodi. Byla též poslední velkou námořní bitvou, v níž se uplatnil taran jako hlavní bojová taktika, ačkoliv speciálně s ohledem na tento způsob boje se lodě (zbytečně) stavěly s klounem až do období počátku první světové války. Tehdy už byl jednoznačně zbytečnou přítěží, neboť kvalita děl vzrostla natolik, že bylo nemožné nechat nepřítele položit příčku T, dostat se až k němu a taranovat jej – ten, kdo by se o to pokusil, by byl rozstřílen.\n\n"}
{"id": "14533", "url": "https://cs.wikipedia.org/wiki?curid=14533", "title": "Mana", "text": "Mana\n\nMana je v polynéské a melanéské kultuře aktivní síla či energie, často nadpřirozeného charakteru.\n\nMana, mana případně MANA také může označovat:\n\n\n\n\n"}
{"id": "14535", "url": "https://cs.wikipedia.org/wiki?curid=14535", "title": "Mana (energie)", "text": "Mana (energie)\n\nMana je slovo v austronéských jazycích znamenající „moc, účinnost, prestiž“, zpravidla v kontextu nadpřirozena, víra v ní je součástí tradičních náboženství Melanésie a Polynésie. Je chápána jako aktivní síla, kterou se vyznačují jistí jedinci a všechny duše mrtvých a duchové. Tento termín zaujal v 19. století významné místo v antropologii a na počátku 20. století z víry v manu odvodil britský antropolog Robert R. Marett svojí hypotézu o pre-animistickém náboženství, založeném na víře v neosobní sílu.\n\nVe fantasy, především v hrách na hrdiny a počítačových hrách, je mana častým označením pro magickou energii umožňující sesílat kouzla.\n\nKoncept many poprvé popsal britský misionář Robert Codrington působící v Melanésii ve své knize \"The Melanesians: Studies in their Anthropology and Folk-Lore\" z roku 1891. Definoval jí jako „sílu, zcela odlišnou od síly fyzické, jednající jak dobře, tak zle, z jejíhož vlastnictví či kontroly plyne velký prospěch“. V té době byl v antropologii chápán jako nejstarší forma náboženství animismus, což byla hypotéza prosazována především Edwardem Tylorem. Robert R. Marett poté formuloval hypotézu o pre-animistické fázi náboženství, později nazývanou animatismus, manaismus nebo dynamismus, spojenou především s praktikováním magie.\nMana byla ztotožněna se siouxským wakan, irokézským orenda, algonkinským manitou, mbutijským megbe, ale také indickým brahma, perským chvarena, římským \"imperium\" či severským hamingja. Tyto náboženské koncepty se však od sebe výrazně liší a ani autentický pojem mana neznamená neosobní sílu, jak se domníval Robert Marret. Tato energie je vždy spojena s nějakou osobou, ať už člověkem či duchovní bytostí. Nejvíce primitivní kultury se také nevyznačují významným praktikováním magie, to je rysem spíše pokročilejších společností.\n"}
{"id": "14536", "url": "https://cs.wikipedia.org/wiki?curid=14536", "title": "Finlandia", "text": "Finlandia\n\nFinlandia je symfonická báseň složená Jeanem Sibeliem roku 1899, jako hudba k sérii obrazů z historie Finska.\n\nJe velice oblíbená v samotném Finsku, neboť její melodie vystihuje ráz finské krajiny. Skladba se stala symbolem finského nacionalismu v době, kdy Finsko bylo ruské velkovévodství.\n\nJejí závěrečnou část, nazývanou hymnus Finlandia, někteří navrhují za finskou hymnu, místo původně německé skladby Maamme, jejíž melodii má i hymna estonská. K hymnu byla roku 1937 sepsána finská slova, jejichž definitivní podobu jim dal Veikko Antero Koskenniemi o čtyři roky později. Tato část byla v letech 1967–1970 hymnou republiky Biafra, krátce odtržené od Nigérie.\n\n"}
{"id": "14537", "url": "https://cs.wikipedia.org/wiki?curid=14537", "title": "Východní Berlín", "text": "Východní Berlín\n\nVýchodní Berlín je neoficiální označení východní části Berlína, sovětského sektoru po druhé světové válce. Oficiální název zněl \"Berlín, hlavní město NDR\" (\"Berlin, Hauptstadt der DDR\"). Především v 60. letech 20. století užívala československá média též neoficiální výraz Demokratický Berlín.\n\nKrátce po rozdělení Berlína (30. listopadu 1948) se pak 7. října 1949 stal Východní Berlín hlavním městem nově založené NDR. Současně měl od 30. listopadu 1948 de facto postavení autonomní země, a to až do 22. července 1952. 23. července 1952 pak byla NDR přeměněna v centralistický stát, země byly rozděleny mezi nově vzniklé kraje nerespektující původní zemské hranice (s výjimkou Berlína), a Východní Berlín se stal jedním z nově vzniklých krajů - Berlin, Hauptstadt der DDR o rozloze 413 km². Administrativně se Východní Berlín členil na 11 městských obvodů.\n\nOd Západního Berlína byl oddělen v roce 1961 berlínskou zdí, která padla 9. listopadu 1989\n\nPozoruhodnosti: Alexanderplatz s televizní věží (365 m), Palác republiky \"(Palast der Republik)\", Braniborská brána \"(Brandenburger Tor)\", berlínská zeď, Památník Berlín-Hohenschönhausen …\n\n"}
{"id": "14541", "url": "https://cs.wikipedia.org/wiki?curid=14541", "title": "Dokonalá konkurence", "text": "Dokonalá konkurence\n\nDokonalá konkurence je teoretický model trhu, ve kterém platí následující předpoklady:\n\nTyto předpoklady jsou tak silné, že tento model v realitě neexistuje. Slouží však pro základní pochopení fungování trhu a odvíjejí se z něj další tržní modely.\n\nFirma v podmínkách dokonalé konkurence rozhoduje pouze o velikosti výstupu, výše ceny produkovaného statku jí je dána exogenně (je v pozici tzv. \"price takera\" – toho, který musí jeho cenu přijmout — viz také Pull production).\n\nDokonalá konkurence v praxi neexistuje, jako příklad, který se mu pravděpodobně nejvíce blíží, je obchodování s hojně prodávaným a velmi srovnatelným a standardizovaným zbožím, např. s počítačovými komponenty, kdy „dokonalé” informace o cenách suplují mimo jiné servery srovnávající ceny.\n\nV dokonalé konkurenci jsou jednotlivé subjekty na straně nabídky (ať už výrobci nebo distributoři) prakticky zaměnitelní, tedy je pro ně téměř jedno, od kterého z nich si zákazník daný produkt koupí (může se rozhodovat i podle kritérií, které s kvalitami výrobku nesouvisejí). Z toho důvodu je objem nabídky určen pouze objemem poptávky a pokud dojde k saturaci daného zboží, na nabízející subjekty v převisu nabídky, kteří prodali nejméně, dopadne zákon alokace trhu.\n\nModel dokonalé konkurence je v mnohém zavádějící. V okamžiku, kdy podnikatel přijde na trh s novým produktem, po jistý čas realizuje „monopolní“ zisky, protože nikdo z jeho konkurentů nemá nic srovnatelného. Právě tyto zisky jsou ale důvodem, proč je vysoce lukrativní jeho příklad následovat. Pokud tento hráč na trhu nepřijde záhy s dalším vylepšením svého produktu, konkurence jej dohání a jeho monopolní zisk mizí, až se opět ustálí v „rovnovážném stavu“ dokonalé konkurence.\n\nTento příklad ukazuje, že odvětví, ve kterém by trvale panovala dokonalá konkurence, by se stalo dokonale neměnným, nikdy by v něm nedošlo k žádnému zlepšení. Naopak monopol (nebo spíše exkluzivita či konkurenční výhoda jednoho hráče na trhu nad ostatními) je tím, co pobízí ostatní hráče, aby jej dohnali, nabídli srovnatelné nebo lepší zboží nebo služby, a tím posunuli nabídku a zlepšili celkový užitnou hodnotu pro zákazníky, kteří ze stavu tohoto prostředí v důsledku nejvíce těží.\n\nExistuje několik prostředků, jak se podnikatelský subjekt může bránit dokonalé konkurenci – kromě zmíněných patentů je to například uzavíráním individuálních smluv přímo s dodavateli na exkluzivní prodej (exkluzivní odběr, zpracování, logistiku, reselling, atp.) a to globální nebo omezený určitým regionem. Nepřímo mohou výrobci např. různého spotřebního zboží proti dokonalé konkurenci „bojovat“ výrobou vlastních doplňků a příslušenství, pasujících pouze do jejich produktů; snahy zvyšovat povědomí o vlastní značce, pečovat o své zákazníky, atp. ale tyto činnosti již souvisejí více s marketingovými strategiemi té které firmy.\n\n"}
{"id": "14551", "url": "https://cs.wikipedia.org/wiki?curid=14551", "title": "Francouzská okupační zóna Německa", "text": "Francouzská okupační zóna Německa\n\nFrancouzská okupační zóna Německa byla jedním ze čtyř okupačních útvarů, zřízených v červenci 1945 vítěznými spojenci v poválečném Německu.\n\nRozkládala se na západě a jihozápadě Německa a v době tzv. Výmarské republiky se jednalo o části území dosavadních spolkových zemí:\n\nV rámci této zóny vytvořila francouzská vojenská vláda roku 1945 následující správní celky:\n\n30. srpna 1946 pak vzniká země Porýní-Falc. 2. prosince 1946 bylo Jižní Bádensko přejmenováno na Bádensko. 22. července 1947 pak došlo k přejmenování Jižního Württemberska-Hohenzolernska na Württembersko-Hohenzolernsko. Tyto tři země se poté 23. května 1949 staly spolkovými zeměmi SRN. 25. dubna 1952 se spojily Bádensko a Württembersko-Hohenzollernsko s Američany okupovaným Württemberskem-Bádenskem a vytvořily zemi Bádensko-Württembersko.\n\nSársko, formálně neokupované, s autonomním statusem, se ke Spolkové republice připojilo teprve roku 1957, krok schválený v lidovém referendu v roce 1955.\n\n\n"}
{"id": "14552", "url": "https://cs.wikipedia.org/wiki?curid=14552", "title": "Užitek (ekonomie)", "text": "Užitek (ekonomie)\n\nUžitek (: ) jako ekonomický pojem označuje subjektivní pocit uspokojení plynoucí ze spotřeby statků. V ekonomické teorii se racionálně chovající spotřebitel snaží svůj užitek maximalizovat, resp. snaží se maximalizovat svůj spotřebitelský přebytek \"CS\".\n\nSpotřebitel se rozhoduje, jaký spotřební koš (tzn. kombinaci statků) si zvolí. Volba, pokud má být racionální, musí vždy splňovat následující axiomy:\n\nObvykle, ne však vždy splňuje spotřebitelská volba i další dva pomocné axiomy:\n\n\"U(A)\" představuje užitek plynoucí ze spotřeby spotřebního koše \"A\". Použití tohoto zápisu v axiomech vyjadřuje míru preferencí. Tzn. \"U(A)\" > \"U(B)\" znamená, že je spotřební koš \"A\" preferován před spotřebním košem \"B\".\n\n\"Kardinalistická teorie měření užitku\" předpokládá, že užitek je přímo měřitelný. Spotřebitel je tedy schopen každému spotřebnímu koši přiřadit konkrétní hodnotu užitku.\n\nJe spojována s W. S. Jevonsem, který se řadil do Cambridgeské školy neoklasické ekonomie. \n\n\"Funkce celkového užitku\" (angl. total utility) závisí na množství spotřebovávaných statků a lze ji zapsat jako:\nformula_1, kde formula_2 jsou množství spotřebovávaných statků. Pro zjednodušení analýzy se používá funkce celkového užitku o dvou proměnných: formula_3, kde formula_4 reprezentuje \"ostatní statky\".\n\n\"Mezní užitek\" (angl. marginal utility) ze spotřeby další jednotky statku \"X\" je definován jako parciální derivace \"TU\" podle X: formula_5 Popisuje, jak spotřebitel preferuje spotřebu další jednotky statku. Běžný spotřebitel spotřebovává normální statek nejprve se snižujícím se mezním užitkem (Zákon klesajícího mezního užitku), celkový užitek přitom roste. V určitém bodě však spotřeba další jednotky nezvyšuje jeho užitek (celkový) – dosáhla \"bodu nasycení\". Spotřeba dalších jednotek statku může užitek spotřebitele snižovat - mezní užitek je záporný (V tomto příkladě je opuštěn axiom nepřesycení.)\n\n\"Ordinalistická teorie\" tvrdí, že užitek není přímo měřitelný, avšak spotřebitel dokáže všechny spotřební koše seřadit od nejvíce preferovaného až po nejméně preferovaný.\n\nVilfredo Pareto (Itálie), představitel Lausannské školy neoklasické ekonomie odmítl kardinalistickou teorii užitku a vytvořil Ordinalistickou teorii chování spotřebitele.\n\nV tomto případě nelze funkci celkového užitku přímo znázornit. Lze však spojit takové spotřební koše (množství spotřebovávaných statků formula_2), které poskytují spotřebiteli stejnou výši užitku. Takto spojené body formují indiferenční křivku. \n"}
{"id": "14554", "url": "https://cs.wikipedia.org/wiki?curid=14554", "title": "Ámos", "text": "Ámos\n\nÁmos, , je jeden z malých proroků Starého zákona, řazený mezi Jóela a Abdijáše. Jediné informace, které se o něm dochovaly, jsou ty, které se nacházejí ve stejnojmenné knize Ámos. Ámos bývá pokládán za prvního z tzv. „píšících proroků“. V časovém spektru se řadí mezi tzv. předexilní proroky. \n\nPodle zmíněné biblické knihy pocházel Ámos z jižního království, tj. z Judska, ale působil na severu, v Izraeli. Působil za vlády judského krále Uzijáše a v době, kdy v Izraeli vládl Jeroboám II., tj. v polovině 8. století př. n. l. Kniha také říká, že byl z „tekójských drobopravců“, avšak termín „drobopravec“ (hebr. נקד \"noqed\") je nejasný. Dále o něm tvrdí, že se „zabýval dobytkem“ (pastýř? majitel stád?) a sykomorami. Jeho sociální postavení též není vyjasněno. \n\nÁmos žil v době posledního většího vzmachu severního království. Ve svém kázání se soustřeďuje především proti sociálnímu útisku, vykořisťování a proti opouštění víry a kultu v jediného Boha Izraele. Vyzývá Izrael k prosazování práva a spravedlnosti a k očistě kultu. \n\n\n"}
{"id": "14555", "url": "https://cs.wikipedia.org/wiki?curid=14555", "title": "České divadlo", "text": "České divadlo\n\nČeské divadlo lze, podobně jako českou literaturu, dělit několika způsoby, nejčastěji se uplatňuje rozdělení podle doby vzniku. Dnes je již opouštěn etnický historiografický koncept chápající české divadlo jako divadlo hrané v českém jazyce, takže dnes historici divadla zkoumají české divadlo v celé šíři divadelních projevů v českých zemích.\nRozvoj českého divadla úzce souvisí s upevněním křesťanství v českých zemích, kdy se na českém území objevily první divadelní pokusy. Tyto divadelní začátky tak potvrdily české spojení se západní kulturou.\n\nČeština se prosadila již v tzv. v profánním divadle – jokulátoři (tj. kejklíři, 12. století). Brzy se začala prosazovat i v tzv. liturgickém divadle (např. \"Hra tří Marií\") z těchto her se postupně vyvíjely hry se zcela světskými tématy (např. \"Mastičkář\").\nV průběhu 14. století došlo, v důsledku husitského hnutí k omezování rozvoje divadelnictví na českém území. Důsledky přerušení tohoto vývoje byly pro české divadlo opravdu obrovské, protože došlo ke ztrátě spojení s Evropu, lidé se začali zajímat o zcela jiné literární žánry. Tím byla samozřejmě narušena kontinuita vývoje a české divadlo již nikdy nenavázalo na svoje počátky. Z této doby pochází nejstarší české drama Mastičkář a Hra tří Marií.\nV 16. století do českých zemí pronikal humanismus, který přinesl nový zájem o divadlo, ten se nejprve projevil na pražské universitě (zde se hrálo již v roce 1535) a teprve později se zájem rozšířil do dalších škol a mezi lid. Zhruba od roku 1550 navštěvovaly české země anglické kočovné společnosti, to samozřejmě vedlo k rozvoji dvorských slavností, tím se světové divadlo dostávalo do povědomí české šlechty.\n\nTvorbě v českých zemích dominovala nejprve latina, později se prosadila i čeština, tato tvorba již byla poměrně silně ovlivněna cizími vzory a tím pádem humanistickými myšlenkami, proto hovoříme o tzv. latinsko-českém humanistickém divadle.\n\nNejznámější autoři:\n\nV tomto období jezuité prosadili latinsky hrané hry – jezuitské divadlo. To znamenalo, že se zde hrály velmi kvalitní hry, což ale bylo na úkor české tvorby. Tyto hry byly často protireformační a tak i napomáhaly rekatolizaci českých měst.\nČesky se hrálo pouze na vesnicích, kde vznikalo tzv. sousedské divadlo, zde se hrály především pašijové hry, hry o světcích (např. \"O svaté Dorotě\"), dále se začal prosazovat zajímavý směr – lidové zpěvohry.\nZhruba od roku 1700 začaly do českých zemí jezdit různé divadelní kočovné společnosti především z Německa, později i z Itálie. Tyto společnosti sem jezdily nejprve náhodně, později se do Čech dostávaly pravidelně. Tyto společnosti seznámily české prostředí s operou, která se zde stala velmi populární.\n\nV Brně byl vystavěn divadelní sál lóžového typu s hlubokým pódiem v r. 1733, a to v městském divadle Reduta, kde se divadelní představení konala už v 17. století. Původně se budově říkalo Operní dům, něm. Opern-Haus, nebo Taverna, název Reduta je pozdější\n\nV brněnském městském divadle Reduta byl předveden i první kus v českém jazyce, a to \"Zamilovaný ponocný\" v roce 1767. Ve stejném roce v tomto sále koncertoval i malý jedenáctiletý W. A. Mozart.\n\nV Praze bylo první „kamenné“ divadlo založeno roku 1739 – Divadlo v Kotcích. Toto divadlo bylo zcela německé. Objevila se jediná hra v českém jazyce: roku 1771 se jí stal \"Kníže Honzík\", přeložený Janem Josefem Zebererem dle německého originálu \"Herzog Michel\" Karla Friedricha Krügera. Tato hra byla ale hrána německými herci, kteří češtinu komolili, a proto byli vypískáni.\n\nRoku 1783 bylo otevřeno Hraběcí Nosticovo národní divadlo v tomto divadle se zpočátku hrálo pouze německy, ale již od roku 1785 se zde objevovaly česky hrané hry (nikoli české), nejprve se česky hrálo nepravidelně, ale poměrně brzy se v Nosticově divadle stala čeština pravidelnou, hry českých autorů se objevily až později (kolem roku 1795), nejprve jako odpolední představení. Ta ale byla brzy zrušena pro malou návštěvnost.\nV letech 1786–1789 existovala Bouda. Zde se prosadila myšlenka českých her. V duchu původně dobře myšleného hesla „Co je české, to je hezké“ zde však začalo rychle docházet k prosazování českých her na úkor kvality. Tatáž národní myšlenka přitom ovlivňovala české národní obrození až do K. H. Borovského. \nPo roce 1790 vznikla celá řada divadel a od roku 1824 se česky pravidelně hrálo v několika divadlech – české hry byly hrány spíše výjimečně.\nV této době vznikly první české loutkové kočovné společnosti, které měly ohlas především na venkově, tyto společnosti hrály zpravidla vlastní hry, které reagovaly na tehdejší situaci, jejich cílem bylo oslovit venkovské obyvatelstvo. Jejich činnost byla provázena finančními problémy, přesto se některé dokázaly udržet velmi dlouho a jejich loutky se staly základem českého loutkového divadla (např. Kašpárek Matěje Kopeckého)\n\nKolem roku 1825 si čeští buditelé uvědomili, že divadlo je velmi silný nástroj a protože čeština se již dostávala do použitelného stavu, formuloval Josef Kajetán Tyl český divadelní program, kde k divadlu přistoupil jako „k lidovému osvětovému nástroji“. V době, kdy tuto svou tezi předložil byla její platnost diskutabilní, české divadlo z této teze vycházelo i po roce 1848, kdy již byla zcela neplatná, zřeklo se jí díky druhé vlně národních buditelů, kteří si uvědomili její neudržitelnost. Na tento program reagoval Ferdinand Břetislav Mikovec, který usiloval o prosazení české tvorby a došel k názoru, že je potřeba zkvalitnit české hry. Pravděpodobně v této době a z jeho myšlenek se zrodila představa vlastního divadla. Roku 1850 vznikl sbor pro zřízení českého Národního Divadla.\n\nV roce 1849 byla založena první česká ochotnická společnost a brzy poté vznikly další. Tyto společnosti si kladly za cíl (podle Tylova programu) šířit osvětu i mimo Prahu, přičemž se zaměřovaly na venkov a malá města, tím se do těchto míst dostalo profesionální divadlo, které mělo nepochybně větší úroveň než místní amatérská sdružení (sousedské hry), které příležitostně účinkovaly. Dopad těchto kočovných společností byl relativně velký a přestože jejich hry byly poměrně oblíbené, nevyhnuly se tyto kočovné společnosti velkým finančním problémům.\n\nRoku 1862 došlo k otevření Prozatímního divadla, toto divadlo bylo pouze české a hrála se v něm česká tvorba. To způsobilo, že se české divadlo zcela oddělilo od divadla německého. To samozřejmě krátkodobě způsobilo pokles kvality české tvorby, bylo třeba hrát pořád česky, nikoli občas. Tento pokles byl, ale brzy (zhruba během 2–3 let) eliminován a česká tvorba začala vycházet z evropských vzorů, což způsobilo prudký vzestup kvality her.\n\n16. května 1868 byl položen základní kámen Národního divadla, který byl přivezen až z Řípu a na který poklepal národní buditel František Palacký. Toto divadlo bylo postaveno jednak ze sbírek lidu, výraznou částkou přispěla šlechta a císař František Josef I. Otevřeno bylo 11. června 1881 operou Bedřicha Smetany \"Libuše\". 12. srpna téhož roku vyhořelo, ale okamžitě byla uspořádána lidová sbírka a znovu otevřeno bylo už 18. listopadu 1883 opět Smetanovou Libuší. Výzdobu a architekturu tohoto divadla vytvořila tzv. Generace Národního divadla. Po jeho otevření se jeho součástí stalo bývalé Prozatímní divadlo.\n\nStavba tohoto divadla se stala vzorem ostatním větším městům a již v roce 1884 bylo otevřeno Národní divadlo v Brně a poté i v Plzni.\n\n\n\nZhruba od roku 1890 dochází v českém divadelnictví k přirozenému vývoji a tím i rozdělení podle různých proudů – především realismus a naturalismus, jednota českých divadel již byla neudržitelná, protože základní cíl (osamostatnění českých divadel) byl splněn a je spíše překvapivé, že vydržela tak dlouho.\n\n\n\n\nOd roku 1900 se začaly prosazovat nové umělecké styly (impresionismus, symbolismus, expresionismus atp.), které byly v tu dobu poměrně populární, v tu dobu se v českých divadlech hrály moderní světové hry, popř. moderní české hry. Kvalita nastudování bývala v lepších divadlech na velmi vysoké úrovni.\n\n\nPo vzniku Československa poklesl zájem o divadlo, ten stagnoval až zhruba do roku 1923, kdy se postupně zvedl na úroveň obvyklou v tehdejší Evropě. V tuto dobu se české divadlo rozvíjelo mimo hlavní centra (Praha, Brno a Plzeň).\n\nV této době nastal rozvoj malých divadel, které vytvářely tzv. avantgardní scény. Velká divadla hrála většinou klasické hry, velmi populární byla především ruská klasika.\n\nNejvýznamnější z tohoto proudu bylo Národní divadlo a Městské divadlo na Královských Vinohradech. Oblíbení autoři byli především František Langer, Vladislav Vančura, Jiří Mahen, Karel Čapek a Vítězslav Nezval.\n\nSpíše než klasická divadla se v tomto období prosadila nová, většinou levicově (později antifašisticky) orientovaná divadla. Sdružení Devětsil založilo Osvobozené divadlo. Dalším významným divadlem bylo Divadlo Dada a později divadlo D 34, které pod vedením Emila Františka Buriana rozvíjelo program poetického divadla. To byla divadla na světové úrovni, především pro hledání moderní umělecké formy, například Emil František Burian jako jeden z prvních pracoval ve svém divadle se skloubením promítaného obrazu a reprodukované hudby s jevištní akcí herce (theatergraph). Jeho žák Alfréd Radok pak tento postup zdokonalil v Laterně magice.\nV průběhu druhé světové války se hrála především klasická díla, která prošla tehdejší cenzurou a divadlo se tak nekompromitovalo spoluprací s německými nacisty i domácími fašisty. V roce 1944 byla česká divadla uzavřena.\n\n\n\nV roce 1945 byl uzákoněn zákaz divadelního podnikání a divadla byla postupně znárodňována, tento proces dostávání divadel pod vliv státu byl zakončen v březnu 1948, kdy byl vydán divadelní zákon. Tím se divadla zcela dostala do úlohy šiřitele ideologie KSČ. Tato role byla po roce 1956 oslabena, v pozdějších letech byl možný ještě svobodnější projev, ale k obnovení svobody nedošlo. V tomto období vznikla řada tzv. divadel malých forem, která byla porůznu zakazována a povolována, popř. stěhována na méně lukrativní místa. I přesto, nebo možná právě proto bylo české divadlo v šedesátých letech na vysoké úrovni a platilo za jedno z nejdůležitějších na světě, o tehdejším českém divadle se obdivně vyjadřuje i např. Peter Brook.\n\nPo roce 1968 se velká divadla opět dostala do role přisluhovače režimu, pokud se velká divadla chtěla bránit, hrála klasické apolitické hry. Malá divadla byla pod přísným dohledem cenzury, ale i přesto se pomocí různých narážek a jinotajů často kriticky vyjadřovala k soudobé společenské situaci, což publikum bylo schopno „spiklenecky“ dešifrovat a divadla tak až do pádu socialistického režimu byla centry kulturního života i disentu. Za Sametové revoluce hrála divadla značnou úlohu, jako místa, kde probíhala veřejná shromáždění, herci jezdili po malých městech a vesnicích šířit ideje revoluce atp.\n\n\n\n\nPo pádu komunistického režimu v roce 1989 byl zahájen postupný proces opětného odstátnění českých divadel, který byl provázen zvýšeným zájmem o divadlo. Tento proces provází časté spory o malá divadélka (např. Semafor), která byla založena po roce 1948 a kde nebyly jasné majetkové vztahy jednotlivých aktérů. Zájem o divadlo během prvních dvou let pak poklesl pod obvyklou úroveň a v polovině devadesátých let byla divadla prakticky prázdná. To bylo způsobenou obecnou změnou života směrem ke konzumní zábavě (televize, DVD) a práci, ale také situací, kdy se už do divadla nemuselo chodit na „něco co je zakázané“. Poté, co se lidé nabažili trhu, začali se na konci devadesátých let vracet. Značný zájem vzbuzují především muzikálové produkce s popovými hvězdami v hlavních rolích, což zaručuje velmi úspěšné divadelní podnikání. Do kamenných divadel mezitím dorazila postmoderna, která se rodila v okrajových divadlech a výtvarných performancích v 80. letech (Divadlo Sklep aj.). Nový dech, který české divadlo v současnosti nabírá, je pak provázen i dalšími divadelními aktivitami, které byly dříve záležitostí jen úzkého okruhu lidí, jako je pohybové a taneční divadlo, performance, site-specific projekty, divadlo jako sociální práce atd.\n(jedná se o tzv. trojhvězdí českých režisérů)\n\nNásledující divadelní subjekty měly v roce 2010 nejvíce diváků (řazeno dle počtu diváků):\n\n\n"}
{"id": "14569", "url": "https://cs.wikipedia.org/wiki?curid=14569", "title": "Tampere", "text": "Tampere\n\nTampere (švédsky \"Tammerfors\") je třetím největším městem Finska a největším vnitrozemským městem v severní Evropě. Bylo založeno roku 1779. Tampere leží v západním Finsku a jeho centrum je mezi jezery Näsi a Pyhä. Patří k němu ale i poměrně rozsáhlá oblast v okolí těchto jezer. Rozkládá se na 523,42 km² a má přibližně 210 tisíc obyvatel.\n\nMěsto Tampere leží v jižní části Finska, spadá do provincie Pirkanmaa. Nalézá se asi 180 km na severozápad od Helsinek. Okolní krajina je jen mírně zvlněná, převýšení není v blízkém okolí více než 50 metrů. Jako na většině území jižního Finska, město je obklopeno lesy, jezery a bažinami.\n\nStřed města se nachází na šíji mezi jezery Näsi (95 m n. m.) na severu a Pyhä (77 m n. m.) na jihu. Jezera, která vykazují 18 metrový rozdíl v nadmořské výšce svých hladin, spojuje uprostřed města krátká, asi dvoukilometrová, řeka. Protože původně to byly spíše velké peřeje, než řeka, nazývá se \"Tammerkoski\" (\"koski\" znamená finsky „peřeje“). Dnes je řeka zregulovaná, s dvěma jezy a částečně teče i několik metrů nad okolním terénem.\n\nMěsto se z původní malé osady na západním břehu řeky rozrostlo do poměrně velké aglomerace mající v průměru okolo 20 km, přičemž k městu patří i rozsáhlé území na severu podél Näsijärvi, které je však méně obydlené. S městem jsou úzce spojena sousední menší města Kangasala, Lempäälä, Nokia a Ylöjärvi. Město se nejvíce rozrostlo v druhé polovině 20. století, kdy vznikaly i celé velké čtvrti na místě původních lesů. Takovým příkladem je třeba Hervanta, která se začala budovat v roce 1972 a dnes v ní žije přes 25 000 lidí.\n\nPrůměrná roční teplota v Tampere je pouhých asi 4 °C, ale v létě se teplota někdy přehoupne i přes 30 °C. Průměrná nejvyšší teplota se od června do srpna pohybuje okolo 20 °C. V zimě naopak celkem jistě spadne pod -20 °C, některé roky i pod -30 °C. Průměrná nejnižší teplota je v lednu a únoru zhruba -10 °C. První sníh se obvykle objevuje v listopadu a mizí v dubnu. Za zimu ho napadne několik desítek cm. Jezera v okolí bývají od prosince do dubna zamrzlá, řeka však zamrzá jen výjimečně. V létě teplota jezer vystoupá nad 20 °C. Ročně v okolí Tampere spadne asi 650 mm srážek. Prší nebo sněží v průměru 112 dní v roce.\n\nOblast Tampere byla zřejmě osídlená až po poslední době ledové. Na břehu Tammerkoski je doložena osada již od 10. století a první písemná zmínka o místu pochází z roku 1405. Nejstarší ještě stojící budova na území města je středověký kostel v Messukylä, postavený okolo roku 1520. Na území původního centra je nejstarší budova také kostel, ale mnohem novější, z roku 1825. Plnohodnotným městem se Tampere stalo 1. října 1779, kdy švédský král Gustava III. udělil původnímu městysu městská práva.\n\nPozoruhodné setkání v Tampere proběhlo roku 1905. Setkali se zde na tajném kongresu ruští revolucionáři. Poprvé se tady tak potkal Lenin se Stalinem.\n\nBěhem Finské občanské války se Tampere stalo baštou rudých povstalců, kteří hodně těžili z přítomnosti silné ruské posádky, která je nejdříve vyzbrojila a později přímo podpořila v boji. V březnu 1918 se město stalo hlavním cílem ofenzívy bílých. Bitva o Tampere představovala klíčovou bitvu celé války a skončila v dubnu naprostou porážkou rudých jednotek a zničením velké části města.\nSíla vody byla v Tampere využívána již ve středověku, hlavně mlýny. První papírna se ve městě objevila již v osmdesátých letech 18. století. Rozmach průmyslu v Tampere ale přinesl až příchod skotského továrníka Jamese Finlaysona, který zde v roce 1820 založil továrnu na zpracování bavlny. Ve čtyřicátých letech byla postavena vysoká pec. Později přibyly i další továrny zpracovávající len a vlnu a barvírna. V šedesátých letech již bylo Tampere převážně industriální město. Protože se město stalo proslulým díky svému textilnímu průmyslu, získalo přezdívku \"Manse\" - Manchester severu.\n\nV této době se z bývalých Finlaysonových závodů stalo město ve městě. K továrně patřila nemocnice, kostel, školy i starobinec. Město se rychle rozvíjelo a bylo střediskem pokroku. Byla zde například použita první žárovka v severní Evropě.\n\nDnes je již většina provozů v centru uzavřena. Pracuje už jen papírna. Z bývalých tovarních hal vznikla administrativní centra a nákupní a rekreační zařízení. Budovy se staly národními památkami. Výroba se přesunula z centra na periférii města. Převládá lehký strojírenský a dřevozpracující průmysl.\n\nNejznámější firma dnes sídlící v Tampere je zřejmě Nokia, výrobce elektroniky a telekomunikačních zařízení. V Tampere má Nokia hlavně vývojové laboratoře.\n\nV Tampere nyní žije přes 200 000 obyvatel. Město zažilo ve 20. století bouřlivý rozvoj, kdy se počet obyvatel zvětšil šestkrát. Tampere má kladnou bilanci jak v poměru narozených a zemřelých, tak imigrantů a emigrantů.\n\nDíky velké rozloze města, průměrná hustota obyvatel je asi 380 lidí na km. Toto číslo je pod laťkou Evropské unie, podle které se uznávají obydlená místa za skutečná města.\n\nV průměru zde žijí v jedné domácnosti necelí dva lidé. Téměř 60 % bytů má jen jednu nebo dvě místnosti. Tři nebo čtyři místnosti má třetina bytů. Na jednu osobu v bytě v průměru připadá 34 m. Je zde přes 21 000 domů, ve kterých se bydlí.\n\nV Tampere žije 52,3 % žen a 47,7 % mužů. Dětí do 15 let je ve městě 16 % a lidí starších 64 let 15 %. Podíl důchodců se má podle prognóz do dvaceti let zvýšit na pětinu, hlavně na úkor střední generace.\n\nMěsto je oficiálně téměř jednojazyčné, finské. Žije zde jen asi tisícovka švédsky mluvících lidí. Ve městě ale žije díky imigraci v posledních patnácti letech téměř sto různých národností. Zřejmě největší komunita čítající asi dva tisíce jedinců mluví rusky.\n\nNejvíce zaměstnaných, asi 48 %, pracuje ve službách, 22 % pracuje v průmyslu (z toho celá polovina v lehkém, zejména elektrotechnickém průmyslu) a 15 % v obchodě. Dopravě a telekomunikacím se věnuje 7 % a ve stavebnictví pracuje asi 6 % zaměstnaných. Nezaměstnanost zde dosahuje 13 %.\n\nV tamperských nemocnicích je asi 800 lůžek a za rok navštíví lékaře zhruba milion lidí. Denně vyhledá zubaře přes 400 a pomoc psychologa přes 150 lidí.\n\nMěsto je centrem provincie Pirkanmaa. Historicky patřilo do provincie Häme.\n\nV městském zastupitelstvu jsou zastoupeny tyto strany:\nV Tampere je 57 základních škol, několik desítek středních škol, dvě polytechniky a dvě univerzity.\n\nTamperská univerzita je starší z obou univerzit a je zaměřena spíše humanitně. Vznikla odtržením od Helsinské univerzity v roce 1966. Nyní nabízí studium na fakultě ekonomie a administace, humanitní, informačních technologií, lékařské, pedagogické a sociálních věd.\n\nNaproti tomu Tamperská technická univerzita je ryzí technikou se všemi základními obory. Nejvýznamnější obory jsou informační technologie a fyzikální inženýrství.\n\nMěsto má spojení s dalšími finskými městy po silnici i železnici. Tampere spojuje s Helsinkami moderní dálnice. Další významná spojení jsou směrem k Turku, Lahti, Jyväskyle a Pori.\n\nŽeleznice byla do města zavedena roku 1876 v rámci tak zvané severojižní dráhy. Nejprve spojovala Tampere s Helsinkami a nepřímo také s Turku. V roce 1883 byla dráha dostavěna až do Vaasy. V roce 1895 byla dostavěna dráha do Pori a roku 1971 i zkratka do Seinäjoki. K tomu ještě přibyla roku 1977 odbočka z původní vaasské dráhy do Jyväskylä. Dnes cesta do Helsinek Pendolinem trvá necelou hodinu a půl.\n\nTampere má také vlastní letiště, ze kterého je denně vypravováno několik vnitrozemských a mezinárodních letů. Létá se odsud například do Stockholmu, Londýna nebo Frankfurtu.\n\nV Tampere jezdí i pravidelná autobusová hromadná doprava. Ještě v sedmdesátých letech zde jezdily trolejbusy. Po vzoru Helsinek se zde buduje rychlodráhy spojující nejodlehlejší části města.\n\nPůvodně obyvatelé zřejmě překonávali řeku na jejím jižním konci na člunech. První dřevěný most přes peřeje vznikl ale již ve středověku. Dřevěný most z roku 1807 vydržel pouhá čtyři desetiletí a ani následující opět dřevěný most nevydržel déle. V roce 1858 k hlavnímu mostu přibyla i lávka pro pěší, asi půl kilometru proti proudu. V roce 1884 byl nahrazen železným, ale ani ten se neukázal být dobrým řešením. V roce 1929 proto řeku překlenul betonový most obložený žulou.\n\nV roce 2016 byl nahrazen most se čtyřproudovou vozovkou tunelem se stejným počtem jízdních pruhů. Důvody změny byly občasné zácpy u sjezdu do centra města a možnost vystavět nové byty na nábřeží Näsijärvi, po kterém silnice vedla. Součástí řešení ovšem nebyl nový výjezd z tunelu na místě staré problematické křižovatky, takže tunel dopravní situaci v centru města spíše mírně zhoršil. Jedná se o možnostech řešení nastálé situace.\n\nDnes kromě tunelu přes řeku vedou tři silniční mosty, tři lávky pro pěší a jeden železniční most, původně z roku 1895.\n\nTampere je kulturní město, pořádá se zde mnoho kulturních akcí. Hudební fanoušci si přijdou na své na červnovém festivalu vokální hudby, červencovém Tammerfestu a listopadovém Tampere Jazz Happeningu.\n\nKromě hudebních festivalů se v Tampere také pravidelně pořádají mezinárodní filmové a divadelní festivaly. Nejen pro tyto účely je v Tampere několik kin, multikin a divadel.\n\nKulturním centrem je tamperské kongresové centrum \"Tamperetalo\" sídlící hned vedle Tamperské univerzity.\n\nVe městě není mnoho starých budov. Hlavní atrakcí jsou zde staré tovární haly přebudované na obchodní a zabavní centra a kostely. Velmi zajímavou stavbou je také tamperská veřejná knihovna \"Metso\" (finsky „tetřev“) z roku 1986, která má střechu z nakloněné kupole.\n\nNejstarší kostel je z druhé poloviny 15. století v Messukylä. Přímo na hlavním náměstí \"Keskustori\" se nalézá původně jediný tamperský kostel z roku 1825. Tamperská katedrála (\"Tampereen tuomiokirkko\") byla postavena v letech 1902 až 1907. Katedrála je proslulá kontroverzními obrazy nahých lidí na zdech kolem hlavní lodi kostela. Zajímavý je také obraz znázorňující Smrtku.\nZa zmínku stojí i moderní Kalevský kostel \"Kalevan kirkko\" vybudovaný roku 1966 na návrší v ose hlavní tamperské ulice. Vyniká svými ostrými vnějšími rysy a úsporným interiérem. A není možno ani opomenout červený Alexandrův kostel \"Aleksanterin kirkko\" z roku 1881 pojmenovaný po caru Alexandru II.\n\nV Tampere je také řada muzeí. Vedle městského muzea \"Vapriikki\", které je umístěné v bývalé výrobní hale, je nejčastěji zmiňováno malé muzeum V. I. Lenina. Děti ale zřejmě mnohem víc ocení muzeum panenek a kostýmů či muzeum pohádkových postaviček Mumínků Tove Janssonové v budově městské knihovny. Zajímavé je také sousedící mineralogické muzeum. Příznivci skanzenů zas jistě zavítají do muzea starých dělnických domků. Ve městě také působí několik uměleckých muzeí.\n\nTampere má i svůj zábavní park, \"Särkänniemi\". Je to komplex různých druhů horských drah, malé zoo, planetária, akvária a delfinária. Celému parku pak dominuje 168 metrů vysoká vyhlídková věž s otočnou restaurací \"Näsinneula\".\n\nAčkoli k většině domácností v Tampere patří i sauny, v Tampere je několik veřejných saun, většinou na břehu jezer.\n\nV Tampere působí dva hokejové kluby hrající finskou nejvyšší soutěž, Ilves a Tappara, které sdílí společný stadion. Nejvyšší finskou fotbalovou soutěž hrál fotbalový klub Tampere United, ale v roce 2011 byl vyřazen kvůli sponzorování firmou známou sázkovými podvody. Proběhlo zde mistrovství světa v orientačním běhu 1979\n\nV okolí města je mnoho cest pro pěší a cykloturistiku v létě a běžkování v zimě. Ve městě je také několik plaveckých bazénů a víceúčelových hal. Oblíbeným halovým sportem je florbal.\n\n\n\n\n\n"}
{"id": "14570", "url": "https://cs.wikipedia.org/wiki?curid=14570", "title": "Areios", "text": "Areios\n\nAreios (či latinsky Arius, 256 - 336) byl křesťanský kněz a kazatel v alexandrijské čtvrti Baukalis. Od Areiova jména se odvozuje název arianismus jako jeden z heretických směrů 4. století.\n\nArius se narodil v Libyi, hlásil se ke škole Lukiána z Antiochie a byl knězem v Alexandrii. Je znám jako tvůrce první velké křesťanské hereze. \n\nArius byl vysvěcen na diákona alexandrijským biskupem Petrem I. Petrův nástupce, biskup Achillas (zemřel roku 313), jej vysvětil na kněze. Arius byl jedním z kandidátů na alexandrijský biskupský stolec. Jeho protikandidátem byl Alexandr, který se stal alexandrijským metropolitním biskupem (patriarchou). Kolem roku 318 vznikl teologický spor mezi Ariem a Alexandrem, Areios byl odsouzen alexandrijskou synodou. Našel zastání u Eusébia z Nikomédie, jemuž adresoval jeden ze svých dopisů. Po vyhnání z Alexandrie se jej ujal Eusebius z Kaisareie. \n\nCísař Konstantin I. Veliký, jenž chtěl sjednotit nejen říši, ale také křesťanství, svolal první velký koncil do Nikaie, aby právě (ale nejen) otázku arianismu vyřešil. Ariovy teze byly znovu odmítnuty a jeho nauka byla prohlášena za heretickou. Arius byl poslán do exilu, odkud se chtěl vrátit do Alexandrie. To se mu ale už nepodařilo, především kvůli biskupu Alexandrovi, ale také díky jeho nástupci, rozhodnému bojovníku proti arianismu, Athanasiovi z Alexandrie. \n\nRoku 335 byl Arius rehabilitován, ale než byl přijat zpět do církve, zemřel. \n\nNěkolik let po Ediktu milánském (313) se rozhořel spor mezi alexandrijským biskupem Alexandrem a jeho knězem Areiem ohledně vztahu mezi Bohem Otcem a Synem. Podle Areia je Bůh nestvořený či nezplozený (charakteristické znaky božství). Božský Syn nemůže být Bohem zcela rovným Bohu Otci, protože byl zplozen – Syn je jiný než Bůh. Je prvním Božím stvořením - Areios Syna nazývá „dokonalé Boží stvoření“ (\"ktisma tou theou teleion\"). Syn, Boží Slovo, byl totiž jako jediný přímo stvořen či zplozen Otcem. Prože byl zplozen a je tedy jiný než Bůh, v žádném případě s ním nemá stejnou podstatu (není \"homoousios\") a není souvěčný s Bohem Otcem (Syn nebyl, dříve než byl zrozen, stvořen či založen; bylo, kdy Syn nebyl) . Pro Aria je plození a tvoření synonymem (viz Př 8,22-25). Ostatní stvoření Otec učinil skrze své Slovo, nejsou tedy stvořeny přímo Bohem Otcem. \n\nTřetím stvořením je Duch svatý. Duch vstoupil do člověka Ježíše a zaujal v něm místo duše.\n\nPočátky tzv. ariánského sporu se tradičně datují k roku 318, kdy se rozvinula diskuse o povaze vztahu Otce a Syna mezi alexandrijským biskupem Alexandrem a Areiem. Podle zprávy církevního historika Sókrata, když Alexandros vykládal kněžím v Alexandrii svou nauku o vztahu \"monas\" a \"trias\", Arius obvinil Alexandra ze sabellianismu. Tzv. koncil téměř sta biskupů, jenž Alexander svolal, Aria exkomunikoval.\n\nV prvních letech sporu si Areios získal přízeň Eusebia z Níkomédeie, jednoho z vlivných biskupů ve východní polovině římské říše. Po exkomunikaci a vyhnání z Alexandrie Areios našel útočiště u Eusebia z Kaisareie.\n\nPo vítězství nad svým spoluvládcem Liciniem císař Konstantin I. usiloval o jednotu křesťanů v otázkách nauky. Roku 325 svolal koncil do maloasijského města Nikaie tzv. První nikajský koncil. Zde byla Ariova nauka znovu odmítnuta a označena za herezi.\n\nAreios byl poslán do exilu. Od té doby až do své smrti Areios usiluje o rehabilitaci a přijetí do alexandrijské církve. Dostalo se mu podpory ze strany biskupa Eusebia z Nikomédie, ovšem přijetí do alexandrijské církve se nedočkal kvůli odporu biskupa Alexandra (zemřel 328) a po něm Athanasia (sv. Atanáš).\n\nRoku 335 byl Areios císařským výnosem rehabilitován, podle historika Sókrata dokonce vyjádřil svůj souhlas s tím, že podepíše Nikájské vyznání. Avšak dříve než byl v Konstantinopoli přijat zpět do společenství církve, náhle zemřel.\n\n\n"}
{"id": "14577", "url": "https://cs.wikipedia.org/wiki?curid=14577", "title": "Nátan", "text": "Nátan\n\nNátan (hebr. ) je starozákonní prorok. Píše se o něm v 2. knize Samuelově, kde vystupuje na dvoře izraelského krále Davida (cca 1000–950 př. n. l.).\n\nV prvním významném příběhu (2 Sam 7,1–17) se ptá král David Nátana, zda může vystavět Hospodinu chrám, a Nátan svoluje. V noci však dostává poselství od Boha, aby král chrám nestavěl, že jej postaví až jeho syn, tedy budoucí král Šalomoun. Tento úryvek je významný proto, že obsahuje pro Starý zákon velmi významné proroctví o vyvolení Davidovské dynastie, kdy Bůh slibuje Davidovi ústy proroka Nátana zachovat navěky jeho rod na trůně a žehnat mu. V křesťanské tradici se toto proroctví vztahuje často na Krista, Davidova potomka.\n\nV druhém vyprávění (2 Sam 12,1–14) Nátan napomíná krále Davida po jeho hříchu s Batšebou. David se zahleděl do vdané ženy jménem Batšeba, manželky Chetejce Uriáše. Spal s ní, a když otěhotněla, snažil se své provinění zakrýt, a to i za cenu vraždy jejího manžela Uriáše. Za to Bůh skrze Nátana Davidovi ohlásil trest. Jelikož se však David kál, Bůh trest zmírnil. Dítě, které se narodilo, muselo zemřít, avšak dalším dítětem, zplozeným z již platného svazku s Batšebou, byl Šalomoun. Davidova lítost nad spáchaným zločinem je ve Starém zákoně uváděna často jak příkladné pokání a najdeme ji často zobrazenou i na mnoha obrazech a jiných uměleckých dílech.\n"}
{"id": "14578", "url": "https://cs.wikipedia.org/wiki?curid=14578", "title": "Batšeba", "text": "Batšeba\n\nBatšeba (hebrejsky בַּת־שֶׁבַע, \"Bat-ševa\", doslova „Dcera plnosti“), přepisováno též jako Bat-šeba, Betsabé či Betsabe, je biblická postava, manželka Chetejce Urijáše, později manželka krále Davida.\n\nPodle 11. a 12. kapitoly Druhé knihy Samuelovy ji v době, kdy její manžel Urijáš plnil vojenské povinnosti, svedl král David a otěhotněla. Když se David o těhotenství dozvěděl, uvolnil jejího muže z boje v domnění, že se vrátí ke své ženě a poté co s ní bude mít styk, bude se mít za to, že je dítě jeho. Jenže Urijáš odmítl svou ženu navštívit. Jedním z důvodů mohlo být to, že byli formálně rozvedeni – ve starověkém Izraeli bylo totiž zvykem, že se všichni vojáci \"„před tažením do války povinně rozváděli s manželkami pro případ zajetí či ztracení, aby se jejich ženy mohly znovu vdát a nestaly se opuštěnými.“\" David proto nakonec změnil strategii, poslal Urijáše zpět do vojenského ležení a nařídil veliteli Jóabovi, aby Urijáše postavil do nejtužšího boje a zařídil, aby Urijáš v boji padl. Když byl Urijáš v boji zabit, vzal si král David Batšebu za manželku a myslel si, že mu celá věc projde. Jenže z hříchu jej usvědčil prorok Nátan, který předpověděl nejen smrt dítěte, jež mu měla porodit Batšeba, ale i nepokoje v jeho vlastním domě. Všechny tyto prorocké předpovědi se postupně naplnily. Král David však činil pokání a Bůh králi dopřál, aby Batšeba znovu otěhotněla a porodila mu syna Šalomouna, který se později stál králem Izraele po svém otci Davidovi. O jeho nástupnictví se zasadil i samotný prorok Nátan.\n\nBatšeba se jako matka Šalomouna dostala i do rodokmenu Ježíše Krista, kde je jednou ze čtyř žen, které jsou tam zmiňovány – Batšeba však není jmenována přímo, ale je označena jen jako \"žena Uriášova\". Dalšími ženami v rodokmenu jsou Támar, Rachab a Rút. Jsou zvláštní tím, že buď svým původem nepatřily do izraelského lidu (Rachab, Rút) nebo byly poskvrněny smilstvem (Rachab, Támar, Batšeba).\n\n"}
{"id": "14579", "url": "https://cs.wikipedia.org/wiki?curid=14579", "title": "Západní Berlín", "text": "Západní Berlín\n\nZápadní Berlín bylo označení pro západní část rozděleného města Berlína, skládajícího se ze tří západních sektorů: amerického, britského a francouzského.\n\nPo stavbě berlínské zdi roku 1961 došlo k faktickému politickému rozdělení města, které trvalo až do roku 1989; po sloučení obou německých států a obou částí města se Berlín stal roku 1991 hlavním městem sjednoceného Německa.\n\nZápadní Berlín (\"West-Berlin\" resp. \"West Berlin\") je hovorovým, nikoli úředním pojmem, který se však nejvíce vžil. V důsledku studené války a sporů o přináležitosti západních sektorů města vedly ke vzniku mnoha názvů a forem jako např. \"Samostatná politická jednotka Západní Berlín\" v úředním žargonu NDR (srovnej i poznámky k terminologii).\n\nZápadní Berlín se skládal z následujících obvodů (podle spojeneckých sektorů):\n\nPo sjednocení Berlína došlo v rámci územní reformy z roku 1998 ke sloučení většiny městských obvodů s platností od 1. ledna 2001, přičemž v některých případech byly sloučeny i sousedící obvody východní a západní části města.\n\nProtože spojenci dělili Berlín do sektorů podle hranic obvodů, jak existovaly před skončením války, došlo ke kurióznímu vzniku různých exkláv a enkláv. Na území Západního Berlína se nacházela dvě velice malá území, patřící k NDR, na území NDR pak existovalo více územních celků, patřících k Západnímu Berlínu, celkem 12 exkláv o celkové rozloze 113 ha. \n\nNejznámější západoberlínskou exklávou na území NDR byla obydlená obec Steinstücken. Až začátkem 70. let bylo výměnou území získáno několikasetmetrové silniční spojení mezi touto exklávou a Západním Berlínem, do té doby byla obec zásobována vrtulníky americké armády. Později došlo k dalším výměnám a prodejům, poslední území byla zlikvidována až roku 1988.\n\nPoválečná výstavba a obnova města, která začínala prakticky od nuly, byla ztížena berlínskou blokádou a později stavbou berlínské zdi. Velkou pomocí byl proto Marshallův plán, v hospodářství se pak výrazně projevila i pomoc Spolkové republiky.\n\nJednalo se mimo jiné o různé subvence, které měly zmírnit negativní důsledky tzv. „frontového města“ a které existovaly až do sjednocení. Tyto subvence vedly k tomu, že mnoho západoněmeckých firem nechalo v Berlíně formálně hotovit jen části svých výrobků, měly však nárok na subvence v celé výši. Převážná část finanční pomoci však měla své oprávnění. Bylo nutno kompenzovat nevýhodnou infrastrukturu, problémy zásobování elektrickým proudem, problémy související se skladováním odpadů, tehdy ještě přestárlost obyvatelstva atd.\n\nJistých ulehčení jako kompenzace ztížených okolností se dostalo i obyvatelstvu samotnému. Každý berlínský pracující dostával ke svému platu ještě tak zvané berlínské přídavky (\"Berlinzulage\"), činící 8 procent hrubého platu, zvýšené přídavky na děti atd.\n\nCelková výše tzv. spolkové pomoci obnášela roku 1983 kolem 10,5 miliard DM a tvořila tak 53 procent rozpočtu Západního Berlína (jehož příjmy z daní byly v důsledku různých úlev na velice nízké úrovni).\n\nZápadní Berlín se na jedné straně vyznačoval mnohými provinčními rysy, zapříčiněnými dlouhou územní odloučeností od Spolkové republiky, na druhé straně hrál vysloveně progresivní roli jako jedno z pro mnohé kruhy nejatraktivnějších a nejžádanějších velkoměst Německa; Západní Berlín bylo jedno z mála měst, ve kterém našly místo snad všechny skupiny obyvatel.\n\nZnačnou roli zde hrála Svobodná univerzita (\"Freie Universität\"), považovaná za jednu z nejprogresivnějších v Německu. Studentské bouře konce 60. let 20. století zde měly svůj počátek, vyprovokované nejen smrtí Benno Ohnesorga (1967) a atentátem na Rudi Dutschkeho (1968), ale i velkou diskusí o vině a zodpovědnosti starší generace za nacistickou minulost. Později se stal Západní Berlín (zejména ve čtvrti Kreuzberg) střediskem tzv. mimoparlamentní opozice (\"APO, Außerparlamentarische Opposition\") a alternativní kultury, vedoucí na jedné straně k nepokojům a obsazování domů v důsledku berlínské bytové politiky, na straně druhé k experimentům s novými formami žití. Na tomto pozadí vznikly také různé projekty, zabývající se soužitím berlínského obyvatelstva s početně velkými menšinami cizinců, integrační projekty a projekty multikulturní společnosti.\n\nSvětoznámý byl i orchestr Berlínské filharmonie, dirigovaný osobnostmi jako byl např. Herbert von Karajan. K chápání Západního Berlína jako kulturního střediska přispěla i opera \"Deutsche Oper\" a další.\n\n\n"}
{"id": "14580", "url": "https://cs.wikipedia.org/wiki?curid=14580", "title": "Ugarit", "text": "Ugarit\n\nUgarit je vlastní název městského státu v Sýrii , který dosáhl svého největšího rozsahu na konci své existence, tj. na konci doby bronzové (cca 2000 – 1185 př. n. l.). Zničeno bylo pravděpodobně nájezdem tzv. mořských národů v 12. století př. n. l. Město se nachází v lokalitě dnes nazývané Ras Šamra („Fenyklový mys“), 35 st. 35' sev. šířky a 35 st. 45' vých. délky, asi 1 km od pobřeží Středozemního moře. Město bylo významné svou polohou, neboť sloužilo hlavně jako přístav obchodující s (kyperskou) mědí.\n\nLokalita byla objevena relativně pozdě, až v roce 1928, kdy oráč Mahmúd az-Zír narazil na zbytky prastaré hrobky. Mahmúd se zmocnil obsahu a začal jej rozprodávat. Na místo se záhy dostavili francouzští archeologové pod vedením Charlesa Virolleauda.\n\nVykopávky zahájil v květnu 1929 Claude Schaeffer. Velmi brzy se začaly objevovat kromě budov i hliněné tabulky popsané do té doby neznámým klínovým písmem. Ty byly publikovány téměř okamžitě po svém nálezu. Již v roce 1930 byla sestavena první téměř kompletní abeceda ugaritského klínového písma a začalo se rozvíjet studium ugaritštiny, specifického jazyka lidu tohoto města/státu.\n\nNa povrch se tak dostalo staré semitské město, známé do té doby jen z písemných pramenů okolních národů a měst.\n\nArcheologie dokládá souvislé osídlení lokality již od 6. tisíciletí př. n. l., ale je možné, že byla osídlena již v 8. tisíciletí př. n. l. První písemné záznamy o Ugaritu pocházejí z města Ebly (3. tisíciletí, raná doba bronzová). Po pádu Ebly nastává v oblasti mocenské vakuum. Ugarit byl asi na sto let opuštěn, ale na začátku 2. tisíciletí je opět osídlen. V oblasti mezi tím vakuum zaplňuje mocnost Jamhad, do jejíž sféry vlivu spadá i Ugarit. Z této doby se dochovala zpráva o pouti posledního marijského panovníka Zimrilima do Ugaritu. Zdokumentovány jsou také časté kontakty s Egyptem, který výrazně ovlivnil ugaritskou kulturu a umění.\n\nŘíše Jamhad pozvolna podlehla tlaku Chetitů a churritských Mitannců. Po vpádu Thutmose I. v roce 1520 př. n. l. nastává zlaté období Ugaritu, jelikož se stal součástí dominantní churritské konfederace Mitanni.\n\nV oblasti panovaly neustálé boje mezi Churrity, Chetity a Egyptem. Přibližně od dob faraona Thutmose IV. (1426–1417) skončilo nepřátelství mezi Churrity a Egypťany, kteří spojili své síly proti společné chetitské hrozbě. Ugarit pomalu a nenásilně přešel pod vliv Egypta. V bohaté el-amarnské korespondenci se nachází několik listů psaných v Ugaritu. Mimo jiné se dozvídáme o chetitské snaze přetáhnout Ugarit na svou stranu proti Egyptu. Když začal egyptský vliv v oblasti slábnout, byl Ugarit nucen uzavřít v polovině 14. století smlouvu (snad i vazalskou) s na jihu se rozkládajícím královstvím Amuru, které se otevřeně přidalo na stranu Chetitů proti Egyptu. Tím se do chetitské sféry vlivu dostal i Ugarit. Když v roce 1340 procházeli Chetité vítězně celou Sýrií, byl již Ugarit (pod vedením svého vládce Niqmadu II., 1350–1315) zcela na jejich straně a napomáhal definitivní porážce Mitanni. Ugarit díky zásadnímu chetitskému vítězství získal značná nová území, byl však na druhé straně povinován značnými vazalskými povinnostmi vůči vládnoucím Chetitům.\n\nZa vlády Niqmaduova syna Ar-halby (1315–1313) došlo pravděpodobně k pokusu přejít zpět pod egyptský vliv, avšak Ar-halba byl za pomoci Chetitů sesazen a na jeho místo dosedl jeho bratr Niqmepa.\n\nZa vlády Niqmepy (1313–1260) ztratil Ugarit ve sporu se svými sousedy (kde rozhodčím byli jako vládnoucí mocnost Chetité) asi třetinu své rozlohy. Chetité tím mířili i na oslabení podezřelých vztahů Ugaritu s jižními královstvími (např. Amuru). Niqmepa si ještě před nástupem na trůn (přesně v r. 1314) vzal za ženu amorejskou princeznu Ahat-Milku (+ po r. 1239 !). Egypt mezitím pokračoval ve své snaze ovládnout syrskou oblast. Seti I. v roce 1290 vytáhl na sever, obsadil Kadeš a přinutil amorejského krále Bentešinu přidat se na jeho stranu. Ugarit však zůstal mimo nebezpečí egyptského vpádu, naopak pravděpodobně napomáhal chetitskému vítězství nad Egypťany u Kadeše v roce 1275.\n\nPo Niqmepově smrti na trůn nastoupil jeho syn Amittamru II. (1260–1235). Spolku s ním vládla i jeho matka Ahat-Milku. Jeho nástup neproběhl zcela v klidu, neboť dva jeho bratři byli na příkaz Ahat-Milku deportováni na Kypr. Za jeho vlády nastalo v Ugaritu opět (a naposledy) období velkého hospodářského vzmachu, neboť v roce 1258 uzavřeli chetitský panovník Chattušiliš a egyptský faraon Ramesse II. mírovou smlouvu, čímž oblasti zajistili mír.\n\nAmittaru II. se oženil s amorejskou princeznou, avšak záhy se s ní rozvedl (z důvodu „velkého provinění“, blíže nespecifikovaného), což vedlo k velmi dlouhému sporu mezi těmito dvěma zeměmi. Zatímco princezna i s věnem utekla domů, Amittaru II. ji žádal zpět k popravě. Nakonec se situace řešila vysokou finanční kompenzací. Ve hře byla i otázka nástupnictví, neboť syn, který vzešel z tohoto svazku, se raději přidržel své matky, a tak na trůn po svém otci nastoupil jeho druhý syn, Ibiranu.\n\nZa vlády Ibiranua (1235–1225/1220) musela chetitská říše čelit vzmáhající se Asýrii. Ibiranu se oženil s princeznou Tryl, která – podobně jako její předchůdkyně Ahat-Milku – žila velmi dlouho a podílela se na vládě patrně až do pádu Ugaritu.\n\nNiqmadu III. (1225/1220–1215) nastoupil po svém otci Ibiranuovi. Chetitská říše ztrácela na síle a Ugarit se pomalu vymaňoval z její moci. Existují záznamy o nepravidelném či nedostatečném odvádění dávek z Ugaritu a o stále samostatnějším jednání tohoto města. Snad jako snahu o upevnění chetitsko-ugaritských vztahů můžeme chápat sňatek Niqmadua III. s chetitskou princeznou Ehli-Nikkalu.\n\nPosledním známým panovníkem Ugaritu byl Amurapi (1215–?). Ugarit se tváří v tvář slábnoucí chetitské říši, v níž kromě ekonomické krize probíhaly nástupnické zmatky a spory, začíná orientovat na Egypt, ale i ten má co do činění s vnitřní krizí.\n\nPrávě v této době počínajícího mocenského vakua v oblasti se na scéně objevily tzv. mořské národy, táhnoucí pravděpodobně z balkánských a egejských oblastí na jih. Za oběť jim padla kyperská kultura, i když na její obranu např. sám Ugarit připravil 150 lodí sloužících k přepravě chetitského vojska na ostrov. Chetité nadále nejsou s to odolat tomuto náporu a tak je Ugarit, stejně jako ostatní města, nucen se o sebe postarat sám. Jelikož ugaritská administrativa pracovala až do posledních okamžiků života města, máme relativně podrobné zprávy až do jeho konce. Královský dvůr patrně město opustil zavčasu a stáhl se do vnitrozemí (kam přesně, není zřejmé). Poslední dochovaný list je adresován starším města a slibuje posily. V každém případě Ugarit padl někdy okolo roku 1185 př. n. l. a podobně jako jiná města v oblasti zmizel z mapy světa.\n\n\n"}
{"id": "14589", "url": "https://cs.wikipedia.org/wiki?curid=14589", "title": "Gilgameš", "text": "Gilgameš\n\nGilgameš (původně Bilgames, řecky Gilgamos) byl podle Sumerského královského seznamu pátý král Uruku (raně Dynastický II, první dynastie Uruk). Sumerský královský seznam uvádí nejen jeho, ale i jeho otce Lugalbanda. Podle tohoto seznamu vládl 126 let a jeho matkou měla být podle legendy bohyně Ninsun.\n\nPo jeho smrti měl vládnout jeho syn Ur-Nungal, a to po dobu 30 let.\n\nPodle sumerské tradice měl Gilgameš postavit klášter Ninlil v Nippuru a pravděpodobně i hradby v Uruku, které další sumerští králové skutečně považovali za jeho dílo.\n\nPřes nedostatek přímých důkazů se většina historiků domnívá, že jde skutečně o historickou postavu. Pokud tomu tak skutečně bylo, byl králem Uruku asi v 26. století př. n. l. Většina badatelů se však domnívá, že nebyl královského původu, ale že byl synem kněze Nejvyššího v jedné z uruckých čtvrtí.\n\nV raných textech je o něm psáno jako o králi, velice brzy se však objevuje jeho zbožštění, a poté již o něm bylo uvažováno jako o bohu.\n\nGilgameš je hlavním hrdinou tzv. Eposu o Gilgamešovi a dalších vyprávění z Gilgamešova cyklu.\n\nSumerský král Gilgameš inspiroval několik prací v moderní populární kultuře:\n\n"}
{"id": "14591", "url": "https://cs.wikipedia.org/wiki?curid=14591", "title": "Richard Dean Anderson", "text": "Richard Dean Anderson\n\nRichard Dean Anderson (* 23. ledna 1950 Minneapolis, Minnesota) je americký herec, který začal svou hereckou kariéru v mýdlových operách. Působil v mýdlové opeře \"General Hospital\" jako doktor Jeff Webber (1976–1981), slavným se stal díky seriálu \"MacGyver\" (1985–1992), v němž ztvárnil titulní postavu. Později se také objevil například v televizních filmech jako \"Očima vraha\" (1992), \"Pandořina skříňka\" (1996) a \"Hořící peklo\" (1997). Další významnou rolí byl Jack O'Neill v seriálu \"Hvězdná brána\" (1997–2007).\n\nObjevil se také v animovaném seriálu \"Simpsonovi\" (sezona 17, epizoda 17), kde svoji postavu sám daboval (podobně jako jiní slavní účinkující).\n\nV roce 1997 nadaboval v počítačové hře \"Fallout\" postavu Killiana.\n\nV seriálu \"MacGyver\", který se vysílal mezi lety 1985–1992, hrál titulní postavu agenta Anguse MacGyvera, který byl známý tím, že místo obyčejných střelných zbraní používal armádní švýcarský nůž. V roce 1994 se rovněž podílel na produkci dvou navazujících televizních filmů.\n\nV letech 1997–2005 hrál v seriálu \"Hvězdná brána\", založeném na celovečerním snímku filmu \"Hvězdná brána\" z roku 1994, plukovníka Jacka O'Neilla (ve filmu tuto postavu ztvárnil Kurt Russell). Od osmé řady zvolil méně časté účinkování ve seriálu, aby se mohl více věnovat své dceři Wylie Quinn Annarose, kterou má se svou bývalou partnerkou Apryl Prose. V deváté sezóně byla jeho role postupně přesunuta do pozadí a nadále v seriálu působil už jen jako hostující herec (v 10. řadě se objevil ve dvou epizodách, zahrál si i ve třech dílech sesterského seriálu \"\"). Po ukončení seriálu v roce 2007 se o rok později vrátil s postavou O'Neilla ve filmu \"\". Jako host se ještě v roce 2009 objevil v několika epizodách seriálu \"\".\n\n"}
{"id": "14599", "url": "https://cs.wikipedia.org/wiki?curid=14599", "title": "Ugaritština", "text": "Ugaritština\n\nUgaritština je starý semitský jazyk, jímž se hovořilo v Ugaritu ve 2. polovině 2. tisíciletí př. n. l.\n\nKvůli nedostatečné znalosti gramatiky ugaritštiny je velmi těžké ji zařadit do některé ze skupin semitských jazyků. Svou zeměpisnou polohou se řadí k severozápadním (resp. kenaánským) semitským jazykům. Toto řazení je odůvodnitelné i díky podobnosti s ostatními jazyky této skupiny, např. biblickou hebrejštinou.\n\nJazyk byl zapisován svým vlastním, ugaritským klínovým písmem, většinou na hliněné tabulky.\n\nJazyk mohl být rozluštěn až poté, co bylo rozluštěno ugaritské klínové písmo, objevené ve vykopávkách, což se stalo až v letech 1930–1932. Jelikož však toto písmo nezná znaky pro samohlásky ani nepoužívá (jako např. hebrejština) některých souhlásek k vyznačení některých dlouhých samohlásek (tzv. \"matres lectionis\"), je těžké tyto texty vokalizovat. To znemožňuje nejen vytvoření kompletní gramatiky jazyka, ale i překlady dochovaných textů. Proto se ugaritské texty přepisují buď jen se souhláskami, nebo se vokalizují pomocí arabštiny.\n\nVzhledem k tomu, že znalost tohoto písma je otázkou ani ne jednoho století, není základních gramatik mnoho. Zde jsou vypsány podle seznamu publikovaného v: Stehlík, Ondřej: \"Ugaritské náboženské texty\". Vyšehrad, Praha 2003. ISBN 80-7021-587-9.\n\n\n"}
{"id": "14600", "url": "https://cs.wikipedia.org/wiki?curid=14600", "title": "Binární předpona", "text": "Binární předpona\n\nBinární předpona je předpona jednotky vyjadřující násobek mocniny 2. Jsou odvozené od předpon soustavy SI, předponě \"kilo\" = 10³ = 1 000 odpovídá předpona \"kibi\" = 2 = 1 024, předponě \"mega\" odpovídá \"mebi\" = 2 atd. Používá se zejména v informatice.\n\nPro velikost paměti se často v informatice používají předpony jednotek SI ve významu binární předpony, tedy jako mocnina čísla 2. Tato dvojznačnost vede ke zmatkům, které bývají mimo jiné účelově využívány v marketingu při prodeji výpočetní techniky.\n\nTento posun významu předpon se zažil díky binární technologii adresování operační paměti počítače. Např. 16bitový registr může adresovat 2, tj. 64 × 1 024 neboli 64 \"kilo\" paměťových buněk, 32bitový registr může adresovat 2, tj. 4 096 × 1 048 576 neboli 4 \"giga\" paměťových buněk. To, co bylo zpočátku myšleno jako zaokrouhlení, se později stalo při počítání kapacity paměti pravidlem.\n\nPředpony kilo-/mega-/giga- atd. se používají v binárním smyslu prakticky vždy, když je řeč o polovodičových paměťových čipech (RAM, ROM, FLASH atd.). Na trhu dnes sotva najdete čip, jehož kapacita by nebyla z řady 2 bitů. Naopak tam, kde má paměťová kapacita lineární charakter, se binární předpony obvykle nepoužívají. Dekadické předpony se používají např. u přenosových rychlostí (např. 1 kbit/s je 1 000 bitů za sekundu).\n\nKe zmatkům dochází například u kapacity pevných disků, která se běžně uvádí v \"gigabytech\". Mnozí výrobci mají u předpony \"giga\" na mysli opravdovou miliardu, i když se v informatice předponou giga často myslí 2, tedy 1 073 741 824. Jiní výrobci zase směšují binární a dekadické předpony, když uvádějí kapacitu disku odvozenou od počtu sektorů, přičemž používají binární kilobyty (1 KB = 2 sektory na disku o velikosti 512 B) a dekadické gigabyty (10 KB). Neznalí zákazníci po zformátování disku zjistí, že má menší kapacitu, než předpokládali. V prvním případě asi o sedm procent a v druhém asi o pět procent.\n\nProto Mezinárodní elektrotechnická komise (, IEC) doporučuje pro mocniny čísla 2 blízké hodnotám předpon SI používat nové předpony. Tento mezinárodní standard má číslo IEC 60027-2 a s platností od 1. dubna 2004 byl přejat do systému českých technických norem pod číslem ČSN IEC 60027-2.\n\nExistují programy, které kombinují jak jednotky SI, tak i IEC, s patřičným označením, např. BitTorrentový klient BitTornado (SI pro rychlosti (1 kB/s = 1 000 B/s) a IEC jednotky pro objemy dat (1 kB = 1 024 B)). Poskytovatelé připojení prakticky výhradně také vyjadřují rychlosti v SI jednotkách (obvykle se uvádí bity místo bajtů). Naopak při určování velikosti souborů apod. je víceméně standardem využívání IEC jednotek, ovšem s tím, že např. v prostředí Windows se uživatel setká se zkratkou KB, která znamená totéž, co KiB v prostředí Linuxu, i když i tady existují výjimky, jako např. linuxový nástroj fdisk, který třeba chápe 160 GB jako 160 miliard bajtů, namísto obvyklých 160 krát 1 024³ bajtů. Výrobci pevných disků využívají pro označování SI jednotky, zatímco např. výrobci operačních pamětí používají IEC jednotky (lze to pochopit jako zjednodušení pro spotřebitele, nebo jako jejich klamání), které označují starými SI jednotkami, podobně jako se označují velikosti v prostředí Windows (tedy píše se MB, ale má se na mysli faktický MiB). Je ovšem nutné podotknout, že kromě normy SI a IEC existuje ještě norma JEDEC (sdružení výrobců HW), která se vztahuje zejména na operační paměti a podle které kilobajt představuje 1 024 bajtů, megabajt 1 024² bajtů atd.\n"}
{"id": "14602", "url": "https://cs.wikipedia.org/wiki?curid=14602", "title": "Michael J. Fox", "text": "Michael J. Fox\n\nMichael Andrew Fox (* 9. června 1961 Edmonton) je kanadský herec, známý zejména rolí v trilogii \"Návrat do budoucnosti\".\n\nJeho původní jméno je Michael Andrew Fox, prostřední iniciálu „J“ přijal jako poctu herci Michaelovi J. Pollardovi.\n\nK jeho nejznámějším rolím patří hlavní role Martyho McFlye ve filmové sérii \"Návrat do budoucnosti\" (\"Back to the Future\") a dále role ve filmech \"Mars útočí!\" (\"Mars Attacks!\"), \"Teen Wolf\" a televizních seriálech \"Rodinná pouta\" (\"Family Ties\") a \"Všichni starostovi muži\" (\"Spin City\"). Daboval postavu myšáka Stuarta Littla v sérii filmů založených na populární knize od E. B. Whita, jako dabér působil též v sérii \"Neuvěřitelná cesta\" (\"Homeward Bound\") a ve filmu \"Atlantida: Tajemná říše\" (\"Atlantis: The Lost Empire\").\n\nV roce 1991 mu byla diagnostikována Parkinsonova choroba, ale tato skutečnost byla zveřejněna až v roce 1998.\nV roce 2000 oznámil, že opouští hlavní roli v seriálu \"Všichni starostovi muži\" kvůli nemoci. (Novou hlavní postavu hraje Charlie Sheen.)\n\nFox je významným zastáncem výzkumu kmenových buněk a je autorem autobiografické knihy \"Lucky Man\" (\"Šťastný muž\", 2002), ve které popisuje své zkušenosti s Parkinsonovou chorobou.\n\nV roce 2003 napsal pilotní díl pro sitcom nazvaný \"Hench at Home\", ale z tohoto seriálu byla natočena jen tato úvodní epizoda.\n\nFox se v roce 1988 oženil s herečkou Tracy Pollanovou, se kterou mají čtyři děti.\n\nMá hvězdu na Hollywoodském chodníku slávy.\n\n\n"}
{"id": "14605", "url": "https://cs.wikipedia.org/wiki?curid=14605", "title": "Ugaritské klínové písmo", "text": "Ugaritské klínové písmo\n\nUgaritským klínovým písmem jsou zapsány ugaritské texty nalezené v archeologické lokalitě Ras Šamra v dnešní Sýrii. Pocházejí ze starověkého města Ugarit, převážně z 2. poloviny 13. století př. n. l. \n\nJedná se o klínové písmo, které však není slabičné, ale hláskové. Jako v případě jiných písem užívaných pro semitské jazyky, i ugaritské klínové písmo nezná znaky pro samohlásky, ale jen pro souhlásky. Na rozdíl od hebrejštiny a pod. jazyků nepoužívá ani \"matres lectionis\" pro vyznačení dlouhých vokálů pomocí znaků pro souhlásky. Z vyvinutého systému abecedy a zápisu se předpokládá, že před zavedením tohoto klínového písma se v Ugaritu používalo písmo starší, které bylo opuštěno po přechodu na hliněné tabulky. \n\nExistují dvě základní formy této abecedy. Jedna odpovídá počtem znaků své starší příbuzné, fénické abecedě, tj. obsahuje 22 znaků. Druhá abeceda, kompletní, však obsahuje znaků 30, tj. o 8 znaků více. Většina textů je psána širší abecedou, ale najdou se i texty psané abecedou kratší. Na obrázku jsou znaky, které jsou vůči fénické abecedě navíc, vyznačeny šedě. Ugaritské písmo se obvykle píše zleva doprava. \n\nPísmo bylo rozluštěno krátce po objevu prvních tabulek. První víceméně úplnou abecedu sestavil v říjnu 1930 Hans Bauer.\n\n"}
{"id": "14608", "url": "https://cs.wikipedia.org/wiki?curid=14608", "title": "Jaroslav Marvan", "text": "Jaroslav Marvan\n\nJaroslav Marvan (11. prosince 1901 Žižkov – 21. května 1974 Praha) byl český herec.\n\nNarodil se a vyrůstal na pražském předměstí, tehdy samostatném Žižkově. Vystudoval reálné gymnázium Karla Sladkovského a stejně jako jeho otec se stal zaměstnancem pošty. Pracoval v pražském Zeměpisném ústavu a na ředitelství pošt. Po několika letech praxe byl vyslán do Užhorodu na Podkarpatskou Rus (ta byla v té době součástí Československa). Zde působil v letech 1920 až 1923 a zde začal hrát ochotnické divadlo. Pokračoval ochotnicky i později v Praze v žižkovském divadle Deklarace a také ve Švandově divadle.\n\nPo návratu do Prahy byla jeho hlavním zaměstnáním práce výběrčího úvěrů. Když si stěžoval svému příteli a spolužákovi Josefu Čapkovi, že se stydí vymáhat od lidí peníze, Čapek mu pomohl dostat se k divadlu k Burianovi.\n\nBylo mu v té době 24 let, stal se hostujícím hercem v Divadle Vlasty Buriana s gáží třicet korun za představení. V roce 1926 se stal profesionálním hercem a Burianovým dvorním „nahrávačem“. Za protektorátu, v roce 1943, přestoupil do Divadla na Vinohradech, kde zůstal až do roku 1950, kdy po rozdělení souborů přešel do Městských divadel pražských a zde hrál až do roku 1954. V roce 1954 se stal členem činohry Národního divadla, kde působil až do svého odchodu do důchodu v roce 1972.\n\nÚčinkoval ve více než 200 filmech a stal se jedním z nejobsazovanějších českých herců. První film se jmenoval \"Falešná kočička aneb Když si žena umíní\" (1926) a poslední \"Noc na Karlštejně\" z roku 1973. Hrál téměř ve všech Burianových filmech. Vystupoval též v televizním seriálu \"Hříšní lidé města pražského\", kde ztvárnil postavu kriminálního rady Vacátka i v navazujících celovečerních filmech.\n\n\nSvatopluk Beneš\n\nFrantišek Filipovský\n\nJosef Vinklář\n\nJaroslav Marvan bydlel ve vilové čtvrti Třebešín ve Strašnicích v ulici K Červenému dvoru 677.\n\n\n\n\n\n\n\n\n"}
{"id": "14609", "url": "https://cs.wikipedia.org/wiki?curid=14609", "title": "Meklenbursko-Přední Pomořansko", "text": "Meklenbursko-Přední Pomořansko\n\nMeklenbursko-Přední Pomořansko (německy \"\", dolnoněmecky \"Mäkelborg-Vörpommern\") je jedna z 16 spolkových zemí Německa. Rozkládá se na severovýchodě Německa při pobřeží Baltského moře. Na severu hraničí s Baltským mořem, na západě s německou spolkovou zemí Šlesvickem-Holštýnskem, na jihozápadě s německou spolkovou zemí Dolním Saskem, na jihu s německou spolkovou zemí Braniborskem, a na východě s polským vojvodstvím Západopomořanským \"(Zachodniopomorskie)\". V Německu se řadí mezi spolkové země s nejnižší hustotou zalidnění. Každoročně přitahuje mnoho turistů svými plážemi a ostrovy při pobřeží Baltského moře, jakož i množstvím jezer ve svém vnitrozemí (Meklenburská jezerní plošina). Celé její území je součástí severoněmecké nížiny. V současných hranicích existuje od roku 1993. V letech 1990–1993 mělo Meklenbursko-Přední Pomořansko poněkud odlišné hranice než má dnes.\n\nAsi ze dvou třetin tvoří její území téměř celé území historické země Meklenbursko; dále k ní patří část někdejší pruské provincie Pomořan (tzv. Přední Pomořansko, jakož i malé části oblasti Prignitz (do roku 1952 součást Braniborska), nejsevernější část Ukerské marky (do roku 1952 součást Braniborska) a nepatrná část bývalé pruské provincie Šlesvicko-Holštýnsko (vesnice Dechow, Groß Thurow, Klein Thurow a Lassahn, připojené v listopadu 1945 na základě Barber-Ljaščenkovy dohody).\n\nPro dějiny do roku 1945 viz Meklenbursko, Pomořansko a Prusko.\nPo druhé světové válce 9. července 1945 Sovětský svaz vytvořil v rámci své okupační zóny autonomní \"Zemi Meklenbursko\". Ta byla vytvořena sloučením téměř celého dosavadního Meklenburska (s výjimkou dosud meklenburské a později dolnosaské vesnice Kaltenhof, ležící na levém břehu Labe a spadající do Britské okupační zóny, celé Meklenbursko v hranicích platných po 1. dubnu 1937 na základě zákona o Velkém Hamburku a dalších územních úpravách) s částmi bývalých pruských provincií Pomořanska a Hannoverska (moderní obec Amt Neuhaus v dnešní německé spolkové zemi Dolní Sasko).\n\n31. července 1945 pak byla tato země přejmenována na \"Meklenbursko-Přední Pomořansko\". 13. listopadu 1945 byla podepsána Barber-Ljaščenkova dohoda, podle níž byla provedena k 26. listopadu 1945 územní výměna mezi Britskou a Sovětskou okupační zónou. Podle této dohody byly dosud meklenburské obce Bäk, Mechow, Römnitz a Ziethen předány do britské okupační zóny, kde se staly součástí Šlesvicka-Holštýnska, naopak k Meklenbursku-Přednímu Pomořansku v sovětské okupační zóně byly připojeny vesnice Dechow, Groß Thurow, Klein Thurow a Lassahn, patřící dosud v rámci Britské okupační zóny ke Šlesvicku-Holštýnsku.\n\n1. března 1947 došlo z ideologických důvodů k záměrnému přejmenování Meklenburska-Předního Pomořanska zpět na Meklenbursko. Tato země se pak 7. října 1949 stala součástí zprvu federativní Německé demokratické republiky (NDR), kde pak tvořila jednu z jejích 6 autonomních zemí. Mapa tehdejšího Meklenburska je zde. 1. července 1950 pak byl zrušen původně pomořanský zemský okres Randow, a jižní část jeho území byla připojena k Braniborsku.\n\n23. července 1952 však došlo k přeměně NDR v centralistický stát a zrušení zemí, které byly rozděleny mezi nově vzniklé kraje nerespektující zemské hranice, které byly až na výjimky historické (ještě z dob Vídeňského kongresu) a v případě tehdejších Meklenbursko-Braniborských hranic staré řadu staletí. Území stávajícího Meklenburska bylo rozděleno mezi kraje Rostock, Schwerin, Potsdam, Neubrandenburg a Frankfurt (Oder). Ty se dále členily na okresy \"(Kreise)\" a městské okresy \"(Stadtkreise)\". Další vývoj viz NDR.\n\nPo událostech v roce 1989, pak 3. října 1990 došlo ke sjednocení NDR se Spolkovou republikou. Současně došlo i k obnově zemí, jejichž hranice se však již nedržely původních zemských hranic z let 1945–1952, ale byly vytvořeny narychlo z hranic dosavadních okresů z let 1952–1990. Nově vzniklá země Meklenbursko-Přední Pomořansko byla vymezena územím celého dosavadního kraje Rostock; dále pak územím okresů Gadebusch, Hagenow, Ludwigslust, Schwerin, Parchim, Lübz, Güstrow, Bützow, Sternberg a městského okresu Schwerin (tyto okresy tvořily součást dosavadního kraje Schwerin); Röbel, Waren, Teterow, Malchin, Demmin, Altentreptow, Anklam, Ueckermünde, Neustrelitz, Neubrandenburg, Strasburg a městského okresu Neubrandenburg (tyto okresy tvořily součást dosavadního kraje Neubrandenburg).\n\nČásti území původní země z let 1945–1952, které po staletí tvořily součást historických zemí Meklenburska a Pomořanska se najednou ocitly v Braniborsku. V případě Meklenburska šlo o okolí Brunowa v dosavadním okrese Perleberg, malé území v dosavadním okrese Pritzwalk asi 4 km západně od osady Stepenitz a pruh území jižně od braniborského Ravensbrücku (Fürstenberg s okolím) v dosavadním okrese Gransee. V případě Pomořanska šlo o území severně od řeky Welse v dosavadním okrese Angermünde. Naopak se součástí nové země stala území která po staletí tvořila součást Braniborska (jižní část dosavadního okresu Ludwigslust; jihovýchodní část dosavadního okresu Parchim; jihozápadní část dosavadního okresu Passewalk; východní polovina okresu Strasburg včetně města Strasburg).\n\nV roce 1994 došlo ke správní reformě, staré okresy z doby NDR byly zrušeny. Kromě toho došlo v letech 1992–1993 i k určitým korekcím hranic spolkových zemí Saska, Dolního Saska, Durynska, Braniborska a Meklenburska-Předního Pomořanska. Na základě „Státní smlouvy mezi zeměmi Braniborskem a Meklenburskem-Předním Pomořanskem o úpravě společné zemské hranice“ byly Braniborsku vrácena následující území: většina území v bývalém okrese Ludwigslust (nicméně část území s obcí Steesow a jejími osadami osadami Zuggelrade a Bochin, a obec Milow, jejíž místní části Milow, Deibow, Krinitz a Görnitz dříve tvořily součást Braniborska je stále součástí Meklenburska-Předního Pomořanska); dále pak části území Ukerské marky zahrnující moderní obec Uckerland a celé dnešní území města Brüssow. Meklenbursku-Přednímu Pomořansku se naopak vrátily obce Brunow, Dambeck, a osady Pampin a Platschow (obě dnes tvoří místní části obce Ziegendorf). Z území původně výlučně braniborské Ukerské marky však zůstávají součástí Meklenburska-Předního Pomořanska nadále tyto obce a města: Bergholz, Blumenhagen, Brietzig, Damerow, Fahrenwalde, Groß Luckow, Klein Luckow, Nieden, Papendorf, Polzow, Rollwitz, Rossow, Strasburg, Zerrenthin a Züsedom.\n\nDalší změna se týkala úpravy společné zemské hranice s Dolním Saskem, které 30. června 1993 získalo podle smlouvy s Meklenburskem-Předním Pomořanskem území na pravém břehu Labe, jež do roku 1945 patřilo k pruské provincii Hannoversku: obec Amt Neuhaus s osadami Sückau, Preten, Dellien, Rosien, Sumte, Krusendorf, Stiepelse, Neu Wendischthun, Haar, Darchau, Stapel, Vockfey, Zeetze, Stixe, Laave, Kaarßen, Pinnau, Tripkau, Wehningen, Bohnenburg, Strachau, Laake, Herrenhof, Bitter, Privelack, včetně původně meklenburské osady Niendorf.\nV současné době se Meklenbursko-Přední Pomořansko člení na 6 zemských okresů (\"Landkreise\").\nMimo tyto okresy se zde nachází ještě 2 městské okresy (\"Kreisfreie Städte\"):\n\nMeklenbursko-Přední Pomořansko má celkem 858 měst a obcí (stav k 1. lednu 2005). Z toho je 6 městských okresů a 852 měst a obcí v rámci zemských okresů. Zemské okresy se dále člení na 85 oblastí (\"Ämtern\") a 43 měst a obcí na úrovni oblasti (\"Amstfreie Städte\") a (\"Amstfreie Gemeinden\"). Oblasti se dál člení na 810 měst a obcí (\"Amtsangehörige Städte\") a (\"Amtsangehörige Gemeinden\").\n\nUniverzita v Rostocku, Univerzita Ernsta Moritze Arndta v Greifswaldu\n\n\n"}
{"id": "14610", "url": "https://cs.wikipedia.org/wiki?curid=14610", "title": "Bolševník", "text": "Bolševník\n\nBolševník (\"Heracleum\") je rod z čeledi miříkovitých, zahrnující okolo 60 druhů dvouletých a víceletých rostlin. Jeho zástupci se přirozeně vyskytují v mírném pásmu a pohořích severní polokoule. V Česku se běžně vyskytuje domácí bolševník obecný a nebezpečný invazní druh bolševník velkolepý. Tyto dva druhy mohou vzácně vytvářet hybridy.\n\n\nJako obří (resp. gigantické či invazní) bolševníky se označují 3 navzájem si podobné bolševníky obřího vzrůstu, které ve 20. a 21. století masivně invadují do rozsáhlých oblastí Evropy a (v případě b. velkolepého) i Severní Ameriky.\n\n\n \n"}
{"id": "14612", "url": "https://cs.wikipedia.org/wiki?curid=14612", "title": "Foukačka", "text": "Foukačka\n\nFoukačka je jednoduchá zbraň. Jedná se o tenkou a dlouhou trubici, která slouží k vystřelování lehkých šipek nebo šípů. Střelec fouká na jednom konci do duté trubice a druhým koncem vyletí šipka.\n\nPro zvýšení efektivnosti jsou šipky často napuštěny jedem. Nejznámější šípový jed v Jižní Americe je kurare, často se používá také batrachotoxin, získaný z žab pralesniček. V jihovýchodní Asii se používá rostlinný jed upas.\n\nFoukačku používali pravěcí lovci velmi často, dnes ji můžeme vidět zejména mezi jihoamerickými indiány deštných pralesů, v jihovýchodní Asii a na Borneu. Znají ji také indiáni z jihovýchodu Severní Ameriky, zvláště Čerokíové a Čoktové. Ve středověku byla rozšířena i v Evropě, kde byla používána ke střílení drobných ptáků, později spíše jako dětská hračka (o čemž svědčí i Komenského Orbis pictus). Ve staré češtině byla nazvána \"polzor\" nebo \"plozor\", což je zkomolenina z německého \"Blasrohr\".\n\nJejí výhoda spočívá v nehlučnosti, značné přesnosti a relativně jednoduché výrobě, nevýhodou je krátký dostřel a poměrně malá průraznost, nehledě k tomu, že otrávené šipky mohou ohrozit i svého majitele. Nejlépe se hodí k lovu živočichů s poměrně tenkou kůží (ptáci, opice, šelmy), nehodí se k lovu kopytníků. Foukačka byla téměř výlučně loveckou zbraní, pouze na Borneu a v Jižní Americe byla ojediněle používána i k válečným účelům.\n\nPřírodovědci používají moderní foukačky při odchytu zvěře ve volné přírodě. Touto střelnou zbraní mohou uspávat a odchytávat zvěř zcela bezhlučně.\n\nNa podobném pneumatickém principu pracují modernější zbraně vzduchovka a plynová pistole.\n"}
{"id": "14613", "url": "https://cs.wikipedia.org/wiki?curid=14613", "title": "Seznam českých dramatiků", "text": "Seznam českých dramatiků\n\nKritériem pro uvedení dramatika v seznamu je jeho významnost podle hledisek Wikipedie.\n\n\n\n\n\n\n\n\n\n\n\n\n\n\n\n\n"}
{"id": "14616", "url": "https://cs.wikipedia.org/wiki?curid=14616", "title": "Dvouletá rostlina", "text": "Dvouletá rostlina\n\nDvouleté rostliny, zkráceně též dvouletky (bienny), jsou rostliny, které žijí dva roky: první jaro vyklíčí a vytvoří vegetativní orgány. Na druhý rok pak vyprodukují semena a uhynou - patří tedy do tzv. monokarpických (jednou plodících) rostlin. Monokarpické rostliny však nemusí být nutně dvouleté, plodí až po načerpání dostatečných zásob (mrkev na zahrádce plodí druhý rok, ale na méně příznivém stanovišti by jí to trvalo déle).\n\nVelmi typicky si rostliny v prvním roce vytvářejí přízemní růžici listů. Před zimou prvního roku „zatáhnou“ aneb uloží si zásobní látky z nadzemní části do podzemního zásobního orgánu (\"kořen, oddenek, hlíza.\"..). Na jaře následujícího roku tyto látky využijí k rychlé mobilizaci, díky níž mohou předrůst konkurenci a získat tak konkurenční výhodu v soutěži o zdroje a vytvoří vyšší kvetoucí nať.\n\n\n"}
{"id": "14617", "url": "https://cs.wikipedia.org/wiki?curid=14617", "title": "Gjirokastër", "text": "Gjirokastër\n\nGjirokastër či Gjirokastra ( – Argyrókastron; , , počeštěně \"Džirokaster\" či \"Džirokastr\") je město v jižní Albánii ležící asi 20 km na sever od řecké hranice ve výšce 300 m n. m. Má cca 30 000 obyvatel převážně řeckého etnického původu, i když v posledních desetiletích řada obyvatel emigrovala do Řecka. Jeho staré město je zapsáno na Seznamu světového dědictví UNESCO jako vzácný příklad dobře dochovaného osmanského města.\n\nGjirokastra je staré město ležící na svazích pohoří Gjere na břehu řeky Drina. Osídlení je doloženo od 1. stol. př. n. l. Město samo bylo založeno patrně současně se stavbou pevnosti chránící hranice Byzantské říše ve 12. století. První písemné záznamy pocházejí z r. 1336. Pod byzantskou vládou se město rozrostlo v ústřední obchodní centrum známé pod jménem \"Argyropolis\" (Stříbrné město) nebo \"Argyrokastron\" (Stříbrný hrad), patrně podle množství střech a schodů pokrytých stříbřitou břidlicí. Známa je legenda o princezně Argyro, která, než aby padla do rukou tureckým dobyvatelům, raději skočila z hradeb a zabila se. Město nese dnešní název po Gjorgu Kastriottim, což je občanské jméno albánského hrdiny Skanderbega.\n\nVe 14. století bylo město součástí řeckého Epirského despotátu. Koncem století se dostalo pod vládu albánského feudálního prince Zanebiši. V roce 1432 bylo dobyto Turky, stalo se součástí Osmanské říše, leč vláda nad městem byla svěřena místním albánským šlechtickým rodům. V roce 1811 jej ovládl Ali Paša, který si uvnitř Osmanské říše vybudoval určité autonomní postavení. Objektivně je nutno konstatovat, že Ali Paša se velmi zasloužil o rozvoj města. Mimo jiné nechal postavit 10 km dlouhý akvadukt, kterým do města přivedl pitnou vodu z hory Sopot. Akvadukt nechal zbourat až albánský prezident Ahmet Zogu (který se roku 1928 prohlásil králem) a trosky použil jako stavební materiál.\n\nKoncem 19. století se město stalo centrem protitureckého odboje. V roce 1880 se zde konalo „Shromáždění Gjirokastra“ klíčová událost v historii osvobození Albánie.\n\nV průběhu 1. balkánské války (1912–1913) Řecko deklarovalo jeho připojení k řeckému státu s ohledem na to, že většina obyvatel města byli etničtí Řekové. Nicméně k faktické realizaci tohoto prohlášení nikdy nedošlo. V průběhu 2. světové války byla Gjirokastra okupována střídavě Italy, Řeky i Němci, aby se v roce 1944 stala součástí Albánie.\n\nPoválečný komunistický režim vytvořil z města průmyslové a obchodní centrum, částečně i proto, že se zde v roce 1908 narodil albánský komunistický diktátor Enver Hodža. Celé město bylo prohlášeno za muzeum a rodný dům Envera Hodži se stal centrem jeho kultu osobnosti. Na konci komunistické vlády trpělo město vážnými ekonomickými problémy a stalo se centrem odporu proti vládě Sali Beriši i místem silných protivládních demonstrací, které vedly k pádu Berišovy vlády. Rodný dům Envera Hodži byl 16. prosince 1997 protikomunistickými demonstranty vypálen.\n\nMnoho budov ve městě si uchovalo původní vzhled, pro který si Gjirokastra vysloužila také název „kamenné město“. Staré osmanské domy nemají balkony, ale zato jsou vybaveny velkými okny a střechy budov jsou pokryty kameny. Bohužel, ale možná i naštěstí, ekonomický rozvoj za komunistického režimu se nedotkl historických památek starého města, takže většina starých budov je v dezolátním stavu. Vzhledem k současné ekonomické situaci státu je náprava tohoto stavu, přes veškerou zahraniční pomoc, velmi pomalá.\n\nMěstu dominuje Citadela, která střeží strategicky důležitou silnici podél řeky Driny. Dnes je zde umístěno vojenské muzeum. Za vlády Ali Paši, a dokonce ještě ve 20. století, byla dále rozšiřována. Dnes zde kromě řady obytných a hospodářských budov nalezneme pět věží, kostel i vodní fontány. V severní části pevnosti bylo zřízeno vězení, kde byli mimo jiné vězněni odpůrci komunistického režimu. Pevnost bývá rovněž dějištěm mezinárodních folklorních festivalů.\n\nVe městě se nachází starý bazar, který byl původně postaven v 17. století, ale později vyhořel, takže jeho dnešní podoba pochází z 19. století. Součástí světového kulturního dědictví je více než 200 historických objektů starého města.\n\n\nMěsto bylo na zařazení do Seznamu světového dědictví UNESCO navrženo již v roce 1988. Experti ICOMOS však dlouho váhali s ohledem na množství moderních přestaveb a nových konstrukcí, které narušovaly původní historický vzhled. Definitivního záznamu se Gjirokastra dočkala až v roce 2005.\n\nKaždý rok se na hradě v Gjirokastře koná celostátní festival folkové hudby.\n\n\n"}
{"id": "14619", "url": "https://cs.wikipedia.org/wiki?curid=14619", "title": "Tepelenë", "text": "Tepelenë\n\nTepelenë je město na jihu Albánie, severně od Gjirokastëru. Má zhruba 11 000 obyvatel. Nachází se v horském údolí řeky Vjosa, na jejím levém břehu. Je vymezeno příkrými svahy do trojúhelníkovitého tvaru. \n\nMěsto vzniklo na strategickém místě; na vyvýšenině mezi soutokem řeky Vjosa a Drino. V roce 198 př. n. l. zde došlo k rozhodné bitvě mezi římskou a makedonskou armádou. Byzantská říše v blízkosti dnešního města vybudovala skromné opevnění, které bylo později zdokonaleno a rozšířeno za vlády Osmanské říše. Současné město je poprvé připomínáno roku 1506. Na konci 19. století bylo město známo především díky místnímu správci, Ali Paši Tepelenskému, který pobýval střídavě v Ioannině a střídavě v Tepelenë. \n\nV letech 1809–1810 navštívil Tepelenë George Gordon Byron. \n\nV roce 1909 se uskutečnilo v Tepelenë setkání tzv. Mladoturků, kteří se pokoušeli zverbovat albánské nacionalisty na svojí stranu. Město bylo následně těžce poničeno během zemětřesení v roce 1920 a následně bylo přestavěno.\n\nBěhem druhé světové války se zde nacházely zajatecké tábory, které byly po skončení konfliktu používány pro politické odpůrce albánského komunistického režimu. Uzavřeny byly v roce 1954. \n\nV blízkosti města jsou stáčeny minerální vody, které se vyváží z Albánie také do Řecka.\n\n"}
{"id": "14621", "url": "https://cs.wikipedia.org/wiki?curid=14621", "title": "Tirana", "text": "Tirana\n\nTirana (albánsky Tiranë, v gegském dialektu Tirona/Tiron) je hlavní a největší město Albánie. Podle oficiálních údajů rychle roste a má 557 422 obyvatel (2015). Hlavním městem země je od roku 1920, do té doby tuto funkci plnil Drač (Durrës).\n\nTirana je sídlem albánského prezidenta, ministerstev a vlády. Sídlí zde také okresní soud (albánsky \"Gjykata e Rrethit Gjyqësor\") a Nejvyšší soud Albánie (albánsky \"Gjykata e Lartë e Republikës së Shqipërisë\"). Nachází se také Odvolací soud (albánsky \"Gjykata e Apelit\"), Ústavní soud a státní zastupitelství.\n\nO původu jména Tirana existuje několik hypotéz:\n\n\nMěsto se rozkládá v Tiranské rovině ve střední části Albánie mezi pohořím Dajti na východě a vrcholky pohoří Mali me Gropa směrem k pobřeží Jaderského moře. Pobřeží moře je vzdáleno 36 km od města.\n\nTirana je vzdálena 501 km severně od Atén, 613 km jihovýchodně od Říma, 131 km jižně od Podgorici, 153 km jihozápadně od Skopje, a 250 km jihozápadně od Prištiny. Město má stejnou severní šířku, jako Neapol, Madrid a Istanbul a je stejně na východ jako Krakov nebo Budapešť.\n\nMěstem protékají říčky Tirana a Lana. Ve městě se nachází několik umělých jezer. \n\nTirana leží v nadmořské výšce přes 90 m. Na východ od města se zvedá horský masiv Dajtit (1 611 m), z jižní a západní strany obkružují Tiranu vrchy a pouze k severu a severozápadu se otevírá rovina. Podnebí je subtropické středomořské s dešti v zimě a suchým létem. Průměrná roční teplota je 16 °C (7 °C v lednu, 24 °C v červenci), roční úhrn srážek se pohybuje kolem 1 200 mm.\n\nOblast Tirany byla osídlena již od neolitických dob, což dokládají zdejší vykopávky. V roce 1972 byly během výstavby jednoho z nových domů odhaleny byly pozůstatky římského domu (mozaika), které tvoří nejstarší doklad o souvislém osídlení na místě dnešní metropole. V roce 520 zde postavil byzantský císař Justinián hrad s názvem \"Tirkan\", stále ještě se avšak nejednalo o nějaké strategicky velmi významné místo. Během středověku tu vznikaly osady, později vesnice.\n\nMěsto je zmíněno v dubrovnických dokumentech z roku 1418. První zmínky o vlastnictví a přidělování půdy pocházejí z let 1431 a 1432. Tehdy už celá dnešní Albánie spadala pod Osmanskou říši a začal se zde upevňovat islám. V této době tu bylo 60 sídel, okolo tisíce domů a 7 300 obyvatel. Během následujících sto padesáti let se tato čísla ztrojnásobila; žilo tu 20 000 lidí a stálo 2 900 domů.\n\nV 15. století navštívil Tiranu katolický kněz Marin Barleti, který ve svém textu \"Historia de vita et gestis Scanderbegi Epirotarum principis\" psal o \"Malé Tiraně\" a \"Velké Tiraně\". Jednalo se nicméně tehdy také opět o vesnici.\n\nKdyž místní feudál Sulejman Paša Mulleti zde založil osmanské město, vznikla první mešita (dochovala se až do druhé světové války, dnes neexistuje), hammam (turecké lázně) a tržiště. Stalo se tak v roce 1614. Podle zápisků Johanna Georga von Hahna, rakouského diplomata, však měla Tirana své tržiště (bazar) a několik vodních mlýnů ještě předtím. Díky procházejícím obchodním trasám město pozvolna rostlo. V roce 1789 byla vybudována Edhem Beyova mešita, známá městská pamětihodnost a jedna z mála mešit, které přečkaly kruté ateizační období v 2. polovině 20. století. \n\nV 18. století nechali osmanští správci původní středověký hrad opravit a zmodernizovat do podoby klasické turecké pevnosti. V století devatenáctém začali přicházet do města osadníci z východu, pravoslavného vyznání, z okolí měst Korçë a Pogradec. Usídlili se v okolí dnešního městského parku, který se nachází na jihu současné metropole. \n\nOd roku 1889 začaly v Tiraně působit první školy, na kterých byl vyučován albánský jazyk. V 19. století sídlila v Tiraně řada konzulátů západních zemí.\n\nZatímco na začátku 20. století byla Tirana nevýznamným osmanským městem, jakých byly v celém impériu tisíce, rok 1912 (vyhlášení albánské nezávislosti) a později ještě 1920 (8. prosinec) znamenaly přelom: Tirana se stala hlavním městem. Důvodem byla především jeho poloha; dosavadní Drač byla snadno napadnutelná z moře a vnitrozemská Tirana se navíc nachází relativně ve středu země. Tehdy mělo město jen 17 tisíc obyvatel. Politické rozhodnutí o ustanovení nového hlavního města padlo na sjezdu ve městě Lushnjë v lednu 1920. Bylo vybráno především jako město na hranici mezi gegským a toským obyvatelstvem Albánie, jako určitý kompromis mezi oběma skupinami. I přesto severoalbánské katolické obyvatelstvo nevidělo ustanovení Tirany jako metropole země rádo a spíše navrhovalo, aby se Skadar stal hlavním městem.\n\nV roce 1923 navrhl Estef Frashëri za pomoci rakouských specialistů první urbanistický plán pro rozvoj mladé metropole. Vzniknout měly bulváry jako například \"Dračská třída\" (tehdy nesla název \"Nana Mbretneshë\", neboli česky \"Královny matky\"). Kvůli její výstavbě muselo být strženo mnoho domů. Od roku 1924 stojí současná budova parlamentu. O další čtyři roky později právě v ní Ahmet Zogu prohlásil Albánii za monarchii a sebe za krále Zoga I. I přes to všechno však Tirana zůstávala jen městem provinčního charakteru s minimem kulturních aktivit pro místní obyvatelstvo, s dopravou, kterou tvořily především koňské a volí potahy. Několik málo aut, které v albánské metropoli existovalo, patřilo především diplomatickým sborům nebo albánské vládě.\n\nOd roku 1925 sídlil v Tiraně řád Bektašijů, který byl zakázán v Turecku.\n\nDalší plány na rozvoj města prováděli v 30. letech Florestano de Fausto a Armando Brasini, známí architekti Mussoliniho éry v Itálii. Zapsali se do historie města stavbami, mezi něž se řadí například Národní banka či budov ministerstev. Na projektu jednotlivých ministerstev se podílel Brasini, spolupracoval s ním ale i někteří rakouští architekti. Byly vybudovány nové hotely. Pro nemajetnou Albánii byla přestavba centra města neskutečně nákladnou operací, která stála značnu část tehdejšího státního rozpočtu. Počet obyvatel města tehdy dosahoval 25 tisíc, před druhou světovou válkou se přehoupl přes třicet tisíc.\n\nPo okupaci Albánie Itálií v roce 1939 a vytvoření loutkového státu byl předpokládán další rozvoj města směrem na jih, k současnému náměstí Matky Terezy a hlavní budově místní univerzity. Rozšíření moderního středu města dostal za úkol další italský architekt, tentokrát Gherardo Bosio. \n\nBěhem války bylo v Tiraně aktivní hnutí odporu, které se pokusilo o atentát na tehdejšího italského krále Viktora Emanuela III. Po založení albánské komunistické strany za pomoci se město stalo jedním z center boje proti okupaci. Existoval ale i nekomunistický odboj v čele s Muharremem Bajraktarim a Myslimem Pezou, kteří konspirovali proti okupantům v jedné z tiranských čtvrtí. V okolí města přibývalo útoků na Italy a na místní Albánce, kteří s nimi konspirovali. Po kapitulaci Itálie zde krátkou dobu působila německá armáda. Tirana byla v boji osvobozena dne 17. listopadu 1944, kdy byli Němci poraženi a nuceni se stáhnout. Boje trvaly celkem tři týdny.\n\nV roce 1949 byla do města zavedena železnice, konkrétně trať z přístavního města Drač.\n\nV 50. letech 20. století měla Tirana okolo sta tisíc obyvatel.\n\nPo vzniku socialistické Albánie bylo město rozvíjeno nejprve za pomoci Jugoslávie, později Sovětského svazu a nakonec Čínské lidové republiky. V centru města vznikly městské domy inspirované východní Evropou a také první moderní park (Park Rinia). Bourány byly celé čtvrti; zmizel původní orientální bazar, zničena byla pravoslavná katedrála, vybudovány byly objekty ve stylu socialistického realismu, ale i moderní architektury a brutalismu. Mezi ně patří např. Národní historické muzeum na Skanderbegově náměstí, dům kultury (jako dar SSSR), Hotel International a některé další vládní budovy. Moderních výškových staveb vznikalo překvapivě málo ve srovnání s typickou výstavbou Východního bloku. Několik výškových domů sice postaveno bylo, většina obyvatel však žila v domech, které lze připodobnit k sovětským chruščovkám. \n\nV roce 1957 byla založena univerzita. Město bylo rozsáhlým způsobem industrializováno, podporován byl zejména strojírenský, obuvnický a textilní průmysl. Elektrickou energii pro potřeby rychle rostoucího města zajišťovaly vodní elektrárny, např. Leninova hydroelektrárna. Postavena byla cementárna, rozvíjel se sklářský a potravinářský průmysl. V roce 1966 byla otevřena místní zoologická zahrada. V roce 1958 bylo za pomoci SSSR vybudováno v Tiraně první moderní filmové studio a natočen první albánský film s názvem Tana.\n\nPo inspiraci kulturní revolucí se komunistická Albánie rozhodla zakázat náboženství a prosazovat přísný ateismus ve společnosti. To vedlo k likvidaci zbytku náboženských objektů (především mešit. Vzhledem k izolacionismu se v komunistické Albánii nikdy nerozšířilo vlastnictví soukromých vozidel (byla nakonec i zakázána) a tak město působilo netradičním dojmem, kdy hlavním způsobem dopravy byla pouze veřejná doprava, cyklisté, nákladní vozidla a vládní vozidla. \n\nV roce 1972 měla Tirana okolo sto padesáti tisíc obyvatel.\n\nPo smrti Envera Hodži bylo v Tiraně vybudováno jeho mauzoleum, které bylo symbolem kultu zemřelého vůdce. Po roce 1991 bylo nicméně opuštěno a dnes slouží jako alternativní kulturní centrum. \n\nV roce 1990 došlo k v Tiraně a ve Skadaru k protestům proti politickému vedení země. Vláda na něj reagovala nejprve brutální silou, místní obyvatelé však začali rychle hledat útočiště na ambasádách západních zemí. Na podzim téhož roku protestovali v Tiraně i studenti. V polovině prosince 1990 souhlasila albánská vláda s vznikem nezávislých politických stran i organizací. Dne 20. února 1991 byla stržena socha Envera Hodži.\n\nV souvislosti s revolucí z roku 1992, kdy byl socialismus v Albánii svržen, se město začalo pozvolna otevírat Západu. Objevila se první auta, vyrostly nové mešity a kostely. Objevili se rovněž i zahraniční investoři a s nimi kancelářské budovy. Město navštívila také Matka Tereza. V roce 1995 dosáhl počet obyvatel města 240 tisíc. Zoufalý technický stav obytných budov v centru města z 50. let byl řešen jednak jejich rekonstrukcí, také ale i úpravou fasád. Nevzhledné hnědé a šedé bloky nařídil tehdejší starosta města Edi Rama natřít pestrobarevnými barvami, čímž získal pozornost v západních médiích a zpopularizoval město. Opozice mu však vytýkala že provádí pouze kosmetické změny, namísto toho aby se soustředil na podstatu problémů. Tirana také trpí rozšířenou nelegální stavbou domů, která omezuje efektivitu územního plánování a předvídatelného rozvoje města. Edi Rama vedl proti nelegální výstavbě rozsáhlou kampaň; nechal rovněž zmodernizovat údolí řeky Lany, které bylo po roce 1990 ve velmi špatném stavu.\n\nNa počátku 21. století prošla Tirana radikální přeměnou a přestavbou. Jednotlivé bulváry v centru města byly upraveny a rozšířeny. Hlavní výzvou se stal rychlý nárůst automobilismu, který si vyžádal nové dopravní stavby, průtahy, kruhové objezdy, dálnice a mimoúrovňová křížení. Modernizováno bylo rovněž i letiště. Střed města se naprosto proměnil; v druhé dekádě 21. století bylo Skanderbegovo náměstí upraveno jako pěší zóna bez automobilové dopravy a v širším centru začaly vyrůstat výškové budovy, mezi které patří např. The Plaza Tirana (dokončena v r. 2015), 4 Ever Green Tower nebo Rajfi Residence a další. Město se také rozhodlo přebudovat hlavní nádraží, které bylo v neutěšeném stavu. Namísto nádraží vznikla Nová třída (albánsky \"Bulevardi i Ri\") a v její blízkosti by mělo vzniknout jak nové nádraží, tak i nová radnice. Nový urbanistický plán města byl v roce 2016 svěřen Stefanu Boerimu. \n\nDalším problémem města na začátku 21. století bylo problematické životní prostředí, především odpadní hospodářství a kvalita ovzduší. Špatné ovzduší ovlivnil především vysoký počet aut a jejich špatný technický stav. V roce 2019 byl proto zakázán v celé Albánii dovoz aut vyrobených před rokem 2005.\n\nV závěru roku 2019 byla Tirana zasažena zemětřesením. To způsobilo poškození nejméně 300 budov. Místní média informovala, že více než 100 lidí bylo zraněno, někteří utrpěli vážná zranění. Albánské ministerstvo hovořilo o nejhorším zemětřesení v Albánii po celá desetiletí.\n\nDle sčítání lidu v roce 2011 měla albánská metropole celkem 418 495 obyvatel, hustota osídlení dosahovala hodnoty 502 os./km. Hodnota je nižší ve srovnání s velkými městy především díky značné rozlehlosti parku Dajti na východě města, který je součástí území metropole. Tirana je největším městem co do rozlohy v Albánii. Širší aglomerace, která zahrnuje i přístavní město Drač a další města v okolí, čítá až jeden milion obyvatel, zhruba třetinu veškerého obyvatelstva země. \n\nObyvatelstvo Tirany je etnicky homogenní, k albánské národnosti se přihlásilo v posledním sčítání lidu 84,1 % Tiraňanů. \n\nPočet obyvatel města prochází již od roku 1990 dramatickým nárůstem. Vzhledem k nepříliš šťastné ekonomické situaci Albánie v 90. letech i v pozdějších dekádách se značným způsobem zvyšoval počet přistěhovalců z celé země, kteří ve městě hledali pracovní uplatnění. Celkový počet lidí ve městě roste od roku 1989 průměrným tempem 2,7 % ročně. \n\n55,7 % obyvatel města se hlásí k islámu, 11,8 % ke křesťanství (5,4 % Římskokatolická církev, 6,4 % pravoslaví). Po roce 1990 byla v Tiraně vybudována řada nových mešit a chrámů, včetně pravoslavné i katolické katedrály.\n\nUprostřed města se nachází velké Skanderbegovo náměstí se sochou samotného albánského hrdiny a historická Edhem Beyova mešita ze 17. století, která byla jako jedna z mála ušetřena rozsáhlých politických i stavebních změn. \n\nNedaleko od mešity se nachází hodinová věž (albánsky \"Kulla e Sahatit\", postvena v roce 1830), budovy ministerstev z 30. let minulého století a vládní budovy z 60. let 20. století. \n\nJednou z dominant náměstí je budova národního historického muzea s nápadným průčelím, které tvoří mozaika v duchu socialistického realismu. \n\nJeště dále od náměstí se nachází na hlavní třídě, mezi novými budovami ze skla a oceli, mauzoleum Envera Hodži. Dnes ovšem již svůj účel neplní, v 80. letech však bylo postaveno jako velkolepá budova za 200 milionů USD.\n\nNa jižním okraji města je pak univerzita a univerzitní park z roku 1957. \n\nV centru se mezi univerzitou a Skanderbegovým náměstí nachází ještě bývalá vládní, resp. diplomatická čtvrť (albánsky \"Blloku\". Tato část města byla za komunistického režimu obyčejným lidem uzavřena. Nachází se zde také i bývalá vila Envera Hodži, která je dochovaná do současné doby.\n\nVýchodně od středu města se v jeho blízkosti nachází starý turecký most (albánsky \"Ura e Tabakëve\", který se dochoval do současné doby. \n\nJednou z nejdůležitějších památek v širším okolí Tirany je pevnost Petrela, která vznikla na počátku byzantského období v blízkosti původní silnice, vedoucí směrem do Elbasanu. Další důležitá pevnost se nachází ve městě Preza.\n\nV čele Tirany stojí starosta města spolu s radou města. Zastupitelstvo Tirany má 61 členů, kteří jsou voleni na období čtyř let. Vedení města rozhoduje v otázkách, které se týkají rozpočtu města, zahraniční orientace a reprezentace a vztahů mezi městem a albánskou vládou. V rámci zastupitelstva města je zřízeno 14 výborů. \n\nMěsto se dělí na 24 městských částí, každá má svého starostu a radu. Historicky mělo město 11 správních obvodů, které byly po roce 2015 územní reformou doplněny o další městské části, kterými jsou Baldushk, Bërzhita, Dajt, Farka, Kashar, Krraba, Ndroq, Petrela, Peza, Shëngjergj, Vaqarr, Zall-Bastar a Zall-Herr. \n\nSoučasným starostou města je od roku Erion Veliaj za Socialistickou stranu. \n\nVýuka na základních školách v albánském jazyce byla zahájena na přelomu 19. a 20. století. V roce 1957 získala Tirana první univerzitu. V roce 1990 byla provedena reorganizace vzdělávacího systému, na základě níž byla školní docházka prodloužena z 8 na 10 let. V 90. letech však školství strádalo především kvůli ekonomickým problémům a obecně špatné stabilitě albánského státu, různým krizím, skandálům apod. Panoval velký nedostatek učebnic, řada škol nedokázala efektivně fungovat a problém se podařilo vyřešit až díky pomoci, kterou poskytla nedaleká Itálie. \n\nNa konci 90. let byla řada tiranských škol rekonstruována. Technický stav budov byl po několika desítkách let Hodžova režimu ve velmi špatném stavu. \n\nV současné době se ve městě nachází 64 základních škol a 19 škol středních. Kromě jedné původní a státní vysoké školy vznikla celá řada dalších univerzit a institucí, které jsou soukromé a díky kterým dojíždí do Tirany (nebo odchází studovat) spoustu albánských studentů. Tiranská univerzita má okolo 35 tisíc studentů, některé další vysoké školy mají přes deset tisíc posluchačů a soukromé školy jednotky tisíc nebo stovek. Některé školy se snaží připravovat studenty na vysokoškolská studia v nedaleké Itálii.\n\nTirana představuje ekonomické centrum země. Je ekonomicky rychle rostoucím regionem, je zde značná míra industrializace. Většina lidí je zaměstnaná v terciárním sektoru (ve službách) – konkrétně 68 % práceschopného obyvatelstva. 26 % lidí pracuje v průmyslu, 5 % v primárním sektoru (zemědělství apod.) \n\nMěsto je také finančním centrem země, sídlí zde Národní banka Albánie a albánská burza. Sídlí zde rovněž většina komerčních bank, které v zemi působí, mezi které patří např. Banka Kombëtare Tregtare, Raiffeisen Bank, Credins Bank, Intesa Sanpaolo Bank a Banka Tirana. \n\nV Tiraně sídlí celostátní veřejnoprávní televize, řada rozhlasových stanic, jsou vydávány početné novinové tituly i časopisy. Rádio Tirana vysílá z albánské metropole již od roku 1938. Albánská televize byla spuštěna v roce 1960. \n\nV letech 1945 až 1990 byla místní média plně pod kontrolou tehdejší vlády a jejího politického vedení. Nebyla možná svoboda tisku a místní obyvatelstvo často poslouchalo rozhlasové stanice z Itálie nebo tehdejší Jugoslávie. Albánská vláda se snažila tento signál neutralizovat za pomocí různých rušiček. \n\nPo roce 1990 došlo k rychlé liberalizaci a vzniku nezávislých médií. Začaly vysílat soukromé televizní a rozhlasové stanice, vycházely první nezávislé noviny. V současné době jsou jednotlivé mediální kanály i politicky orientovány; televizní kanál Top Channel je označován jako levicový, televizní stanice Klan zase jako pravicová a konzervativní. \n\nTirana je jedním z prvních měst, kam byla v Albánii zavedena železnice. V současné době však trať však není často využívána pro osobní dopravu. Hlavní nádraží v Tiraně je dlouhodobě přestavováno a je mimo provoz. Albánské železnice (Hekurudha Shqiptare) nicméně provozovaly několik desetiletí přímé železniční spojení z Tirany do Drače, Skadaru, Elbasanu a Vlory na pobřeží Jónského moře.\n\nDo Tirany směřuje několik hlavních silničních tahů v Albánii a také řada dálnic, které byly vybudovány po roce 1990. Město tak má dálniční spojení s přístavní Dračí, dále potom s Elbasanem (dálnice A3) a plánováno je rovněž prodloužení dálnice A1 směrem na sever do Skadaru. Jihozápadní obchvat města, který umožňuje plynulé spojení ze silnice SH2 od Drače na dálnici A3 směrem k Elbasanu mimo centrum města, byl dokončen v září 2017. Další části obchvatu by měly být realizovány na jihovýchodě města\n\nTirana má vlastní mezinárodní letiště, které se nachází severozápadně od jeho středu, v lokalitě mezi Tiranou a přístavním městem Drač. Po velmi dlouhou dobu se jednalo o jediné mezinárodní letiště v Albánii. Pravidelná spojení z něj existují do různých měst v Itálii, Německu, Rakousku, Slovinsku, Srbsku, Řecku a Turecku. V roce 2012 využilo letiště téměř 1,7 milionu cestujících.\n\nMěstskou dopravu zajišťují pouze autobusy, převážně starší použité modely pořízené z jiných měst Evropy. Denně je v Tiraně vypravováno okolo 250 až 260 autobusů. Pro potřebu autobusové dopravy město vyhradilo řadu bus-pruhů na hlavních třídách. V roce 2012 si město Tirana nechalo vypracovat studii na výstavbu dvou nových tramvajových tratí, které by měly celkovou délku 16,7 km. Zajistily by dopravu i ve vzdálenějších oblastech, kde je frekvence autobusových spojů nižší. Obě linky by se měly křížit na Skanderbegově náměstí. \n\nNa vrchol hory Dajti vede lanová dráha. Byla dokončena v roce 2005. Lanovka postavená rakouskou společností nabízí rychlou a pohodlnou alternativu k úzké a klikaté horské cestě. Oblíbená destinace pro Tiraňany nabízí široký výhled na město a okolí.\n\nV roce 2018 byla ve městě zprovozněna bikesharingová služba Mobike, některé další (např. Ecovolis) jsou v provozu již od roku 2011. Město zřídilo na některých ulicích pruhy pro cyklistickou dopravu a buduje různé cyklostezky. \n\nMěsto se potýká s problémy spojenými s přelidněností, jako je například špatné nakládání s odpady, nedostatek elektřiny, ale i mimořádně vysoká úroveň znečištění ovzduší, zejména kvůli statisícům aut, pohybujících se po Tiraně. Tento problém je ještě umocněn špatnou infrastrukturou, avšak v posledních deseti letech probíhá její radikální modernizace. Znečištění z aut je velké hlavně kvůli naftovým motorům, které si Tiraňané oblíbili, ale také kvůli vysokému obsahu olova a síry v pohonných hmotách používaných v Albánii. Tirana prožívá velkou výstavbu budov a proto vzniká znečištění i z výstavby. Některé ulice na předměstí ještě nejsou, kvůli rychlé výstavbě, ani pojmenovány. Zastupitelé města se snaží všechny tyto problémy řešit a proto podél ulic zasazují nové stromy, modernizují infrastrukturu a budují městské parky.\n\nMíra hluku se na tiranských ulicích od roku 2007 snížila, ale i tak zůstává nadále vysoká. Například na ulici \"Rruga e Elbasanit\" dosahovala průměrná hodnota hluku 74,3 dB (za den), přičemž průměrná hodnota v EU činila 55 dB (za den).\n\nV Tiraně se nachází řada profesionálních i amatérských sportovních týmu. Existuje zde řada sportovišť, z nichž největší a nejznámější je fotbalový stadion Qemala Stafy v blízkosti budovy Tiranské univerzity, na jihu města. \n\nV Tiraně se uskutečnila řada mezinárodních sportovních akcí, např. FIBA EuroBasket 2006, evropský šapionát ve vzpírání v roce 2013 a další. \n\nHlavní dva fotbalové stadiony jsou Stadion Qemala Stafy a Stadion Selman Stërmasi. První z nich byl přebudován v roce 2016 jako nový národní stadion a byl zprovozněn v roce 2019. Právě fotbal je nejpopulárnějším sportem v Tiraně, a také v celé Albánii. Mezi místní týmy patří např. KF Tirana (založen v roce 1920), dále Partizani Tirana a Dinamo Tirana. Mezi další populární sporty patří basketbal. \n\nZ Tirany pocházejí, resp. pocházely tyto známé osobnosti:\n\n\n"}
{"id": "14622", "url": "https://cs.wikipedia.org/wiki?curid=14622", "title": "Lublaň", "text": "Lublaň\n\nLublaň (, ) je hlavní město Slovinska, sídlo stejnojmenné městské občiny a je zároveň největší obcí ve Slovinsku. Je zeměpisným, kulturním, vědeckým, ekonomickým, politickým a administrativním centrem státu. Během celé historie byla Lublaň ovlivněna několika kulturami, neboť se nachází na křižovatce germánských, románských a slovanských národů, jejich jazyků, zvyků a obyčejů. Město zaujímá plochu 164 km² a v roce 2019 zde žilo okolo 293 000 obyvatel. Centrem města protéká řeka Lublaňka.\n\nDopravní spojení, hustota průmyslu, vědecké a výzkumné instituce a obchodní tradice jsou faktory, které přispěly k vedoucí ekonomické pozici Lublaně. Lublaň je sídlem ústřední vlády, veřejné správy a všech slovinských ministerstev. Je také sídlem slovinského Národního shromáždění, slovinské vlády a prezidenta Slovinska, největší univerzity, Národního muzea, Etnografického muzea, Slovinské národní galerie, Muzea moderního umění a Slovinské akademie věd a umění.\n\nVe starověku na území Lublaně stávalo římské město Emona. Lublaň je poprvé zmiňována v první polovině 12. století. Od středověku až do rozpadu Rakouska-Uherska v roce 1918 byla součástí habsburské říše, poté se stala součástí Království Srbů, Chorvatů a Slovinců. Po druhé světové válce se Lublaň stala hlavním městem Socialistické republiky Slovinsko, která byla součástí Socialistické federativní republiky Jugoslávie. Tento status si udržela až do roku 1991, kdy Slovinsko získalo nezávislost a Lublaň se stala hlavním městem nově vzniklého státu. Nachází se uprostřed obchodní cesty mezi severním Jaderským mořem a oblastí Dunaje, byla historickým hlavním městem Kraňska, jedné z částí Habsburské monarchie obydlené Slovinci.\n\nLublaň se nazývá , , a ; ve starověku se místo nazývalo \"Emona\".\n\nPůvod názvu města Lublaň je nejasný. Ve středověku bylo město i řeka známé i pod německým názvem Laibach. Tento název byl až do roku 1918 oficiálně používán jako endonymum a zůstal jako časté německé exonymum, a to jak v běžné řeči, tak v úředním styku.\n\nProblém pro jazykovědce je, jak spojit slovinská a německá jména. Původ ze slovanského \"ljuba\" – „láska, líbit se“ byl v roce 2007 jako nejpravděpodobnější podpořen lingvistou Tijmen Pronkem, odborníkem na srovnávací indoevropské jazykovědu a na slovinská nářečí z Univerzity v Leidenu. Podpořil tezi, že jméno řeky pochází z názvu osady. Jazykovědec Silvo Torkar, který se specializuje na slovinská osobní a místní jména, obhajuje na stejném místě tezi, že jméno \"Ljubljana\" pochází z \"Ljubije\", z původního názvu řeky Lublaňka (), která protéká tímto územím, samo odvozeného od staroslovanského mužského jména \"Ljubovid\", „ten krásného vzhledu“. O jménu \"Laibach\" tvrdí, že je ve skutečnosti hybridem němčiny a slovinštiny a pochází ze stejného osobního jména.\n\nSymbolem města je Lublaňský drak. Je zobrazen na vrcholu věže Lublaňského hradu ve znaku Lublaně a na Dračím mostě () přes řeku Lublaňku. Symbolizuje sílu, odvahu a velikost.\n\nExistuje několik vysvětlení o původu lublaňského draka. Podle slovanského mýtu zabití draka uvolňuje vody a zajišťuje úrodnost země a předpokládá se, že mýtus je spojen s Lublaňskými bažinami, rozsáhlým bažinatým územím, které pravidelně ohrožuje Lublaň povodněmi. Podle slavné řecké legendy Argonauti při návratu domů poté, co vzali zlaté rouno, našli velké jezero obklopené mokřinou mezi současnými městy Vrhnika a Lublaň. Právě tam Iásón porazil nestvůru. Tato nestvůra se vyvinula v draka, který je v současnosti vyobrazen na městském znaku a na vlajce.\n\nHistoricky uvěřitelnější je, že drak byl osvojen od sv. Jiřího, patrona kaple Lublaňského hradu postavené v 15. století. V legendě o svatém Jiří představuje drak staré pohanství předků přemožené křesťanstvím. Podle dalšího vysvětlení, spojeného s tím předcházejícím, byl drak zpočátku pouze dekorace nad městským znakem. V baroku se stal součástí znaku a v 19. a zvláště v 20. století převýšil důležitostí věž a další prvky.\n\nOblast Lublaně byla osídlena už v době Římanů, kteří zde zřídili tábor nazvaný Emona. Roku 1144 dostala německý název \"Laibach\" a od 13. století byla pod nadvládou habsburské říše jako hlavní město Kraňska až do roku 1918, s výjimkou let 1809–1813, kdy byla sídelním městem Francouzi zřízených Ilyrských provincií. Při vzniku Království Srbů, Chorvatů a Slovinců byla kulturní metropolí Slovinců. Za II. světové války ji obsadili Italové (12. dubna 1941). Metropolí Slovinska se Lublaň stala oficiálně roku 1963, nezávislé Slovinsko zde bylo vyhlášeno v červnu roku 1991.\n\nOkolo roku 2000 př. n. l. se v bezprostřední blízkosti Lublaně usadili obyvatelé žijící v kůlových obydlích. Mezi nejvýznamnější archeologické nálezy patří prehistorické kůlové obydlí a nejstarší dřevěné kolo na světě nalezené v bažinách. Toto jezerní obyvatelstvo se živilo lovem, rybařením a primitivním zemědělstvím. Na cestu přes bažiny používali monoxyl, dlouhou kánoi, která byla vydlabána z vnitřku kmene stromu. Tyto archeologické nálezy, dnes umístěné v občině Ig, jsou od června 2011 vyhlášeny za místo světového dědictví UNESCO ve společné nominaci šesti alpských států.\n\nOblast později zůstávala průjezdním místem pro mnoho kmenů a národů, mezi nimi byli Ilyrové, následovaní smíšeným národem Keltů a Illyrů, kteří se nazývali Japodi, a ve 3. století př. n. l. keltským kmenem Taurisků.\n\nOkolo 50 př. n. l. na území současné Lublaně postavili Římané vojenský tábor, který se později stal trvalým sídlem nazvaným Julia Emona. Tato opevněná pevnost byla obývána \"Legií XV Apollinaris\". Emona měla 5 až 6 tisíc obyvatel a hrála významnou roli během mnoha bitev. Její omítnuté cihlové domy, které byly pomalovány různými barvami, byly již tehdy napojeny na systém odvodu odpadních vod. V roce 452 Emonu na rozkaz krále Attily zničili Hunové, a později Ostrogóti a Langobardi.\n\nV 6. století se sem přistěhovali předchůdci Slovinců a začali pod dnešním hradním kopcem stavět osadu. V 9. století osídlení padlo pod nadvládu Franků a zažívalo časté maďarské nájezdy. O osídlení Slovanů v době mezi pádem Emony a raným středověkem není známo mnoho.\n\nPergamenový list \"Nomina defunctorum\" („Jména mrtvých“), pravděpodobně napsaný ve druhé polovině roku 1161, se zmiňuje o šlechtici Rudolfu Tarcentovi, advokátovi Akvileiského patriarchátu, který předal kanovníkovi do tohoto patriarchátu 20 hospodářství u Lublaňského hradu (\"Castrum Leibach\"). Podle odhadu historika Petra Štiha se to stalo mezi lety 1112 a 1125, což by představovalo nejranější zmínku o Lublani.\n\nÚzemí jižně od řeky Sávy původně vlastnila řada majitelů a to až do první poloviny 12. století, kdy se rozvíjející město Lublaň postupně stalo majetkem korutanské rodiny vévodů ze Sponheimu. Městské osídlení v Lublani započalo v druhé polovině 12. století. Okolo roku 1200 byla Starému trhu () udělena tržní práva; staré náměstí bylo jedním ze tří čtvrtí, ze kterých vznikla Lublaň. Dalšími dvěma čtvrtěmi byla oblast nazvaná „město“ (), postavená kolem předchůdkyně dnešní Lublaňské katedrály na jedné straně řeky Lublaňky a Nového trhu () na druhé straně. Franzův most, předchůdce dnešního Trojmostí, a Řeznický most spojovaly opevněná území s dřevěnými budovami. Lublaň získala městská privilegia někdy mezi lety 1220 a 1243. Ve středověku zde propuklo sedm požárů. Řemeslníci byli zorganizováni do gild. Ve městě se usadili němečtí rytíři a minorité (františkáni).\n\nV roce 1270 Lublaň dobyl český král Přemysl Otakar II. V roce 1278 se po Otakarově porážce stala spolu se zbytkem Kraňska majetkem Rudolfa I. Habsburského. Od roku 1279 až do roku 1335 byla spravována gorickými hrabaty, kdy se stala hlavním městem Kraňska. Byla přejmenována na \"Laibach\" a až do roku 1797 byla vlastněna Habsburky. V roce 1327 byla v Lublani založena židovská čtvrť se synagogou — nyní už jen zbytky „Židovské ulice“ () — ta trvala až do roku 1515, kdy císař Maxmilián I. podlehl středověkému antisemitismu a Židy z Lublaně vyhnal. V roce 1382 byla před kostelem sv. Bartoloměje v Šišce, v té době nedaleké vesnici, nyní součásti Lublaně, podepsána mírová dohoda mezi Benátskou republikou a Leopoldem III. Habsburským.\n\nV 15. století se Lublaň proslavila uměním, zejména malířstvím a sochařstvím. Římská Arcidiecéze lublaňská byla založena roku 1461 a kostel sv. Mikuláše se stal diecézní katedrálou. Po Idrijském zemětřesení v roce 1511 bylo město přestavěno v renesančním stylu a kolem byly postaveny nové hradby. Po velkém požáru na Novém náměstí byly v roce 1524 zakázány dřevěné stavby.\n\nV 16. století měla Lublaň 5 tisíc obyvatel, z nichž 70 % mělo slovinštinu jako svůj mateřský jazyk, většina ostatních mluvila německy. V Lublani byla otevřena první střední škola, veřejná knihovna a tiskárna a město se stalo důležitým vzdělávacím centrem. Od roku 1529 měla Lublaň aktivní slovinskou protestantskou komunitu. V roce 1598 byli protestanti vyhoštěni a tento rok se označuje za začátek protireformace. Katolický biskup Thomas Chrön nařídil veřejné spálení osmi fůr evangelických knih.\n\nV roce 1597 dorazili do města jezuité, následováni v roce 1606 kapucíny, aby jedni i druzí vymýtili protestantismus. Jezuité ve městě uspořádali první divadelní představení, podpořili rozvoj barokní hudby a založili katolické školy. Uprostřed a v druhé polovině 17. století postavili zahraniční architekti v Lublani četné kláštery, kostely a paláce a uvedli barokní architekturu. V roce 1702 se ve městě usadily voršilky a hned další rok otevřely veřejnou školu pro dívky, nejstarší ve slovinských zemích. O několik let později začala stavba kostela Nejsvětější Trojice (dnešní Voršilský kostel Nejsvětější Trojice). V roce 1779 hřbitov sv. Krištofa nahradil hřbitov sv. Petra jako hlavní hřbitov v Lublani.\n\nBěhem napoleonského mezidobí od roku 1809 do 1813 byla Lublaň (pod jménem \"Laybach\") hlavním městem Ilyrských provincií. V roce 1813 se město znovu stalo rakouským a od roku 1815 do roku 1849 bylo správním centrem Ilyrského království v Rakouském císařství. V roce 1821 se zde konal Lublaňský kongres, který pro následující roky stanovil politické hranice v Evropě. První vlak dorazil v roce 1849 z Vídně a v roce 1857 byla trať rozšířena až do Terstu.\n\nV roce 1895 postihla Lublaň, tehdy město s 31 000 obyvateli, série zemětřesení o maximální hodnotě 6,1 stupně Richterovy stupnice neboli 8–9 Mercalliho stupnice. Přibližně 10 % z 1400 budov bylo zničeno, ačkoli obětí bylo málo. Během následující rekonstrukce byla řada čtvrtí přestavěna do stylu Vídeňské secese. Veřejné elektrické osvětlení se ve městě objevilo v roce 1898. Období přestavby mezi lety 1896 a 1910 se označuje jako „oživení Lublaně“ – kvůli architektonickým změnám, z nichž velké množství zůstalo až do dnešních dnů, a pro následnou reformu městské správy, zdravotnictví, vzdělávání a cestovního ruchu. Přestavbu a rychlou modernizaci města vedl primátor Ivan Hribar, generální urbanistický plán připravil Max Fabiani.\n\nV roce 1918 po skončení první světové války a rozpadu Rakousko-Uherska se region připojil ke Království Srbů, Chorvatů a Slovinců. V roce 1929 se Lublaň stala hlavním městem Drávské bánoviny a jugoslávské provincie.\n\nBěhem druhé světové války v roce 1941 bylo město obsazeno fašistickou Itálií a 3. května 1941 se tehdejší \"Lubiana\" stala hlavním městem italské Lublaňské provincie s bývalým jugoslávským generálem Leonem Rupnikem jako starostou. Po italské kapitulaci v roce 1943 převzalo kontrolu nacistické Německo v čele s SS-generály Erwinem Rösenerem a Friedrichem Rainerem. Okupační síly přeměnily Lublaň na pevnost a v Lublani fungovaly dvě kolaborantské organizace, jednak Protikomunistická dobrovolnická milice pod italskou, jednak Slovinská domácí garda pod německou správou. Od února 1942 bylo město obklopeno ostnatým drátem, později opevněnými bunkry, aby se zabránilo spolupráci s Osvobozeneckou frontou, která fungovala uvnitř i vně plotu. Od roku 1985 připomíná pamětní stezka místo, kde kdysi stálo železné oplocení. Poválečné odvety v Lublani měly za následek řadu hromadných hrobů.\n\nPo druhé světové válce se Lublaň stala hlavním městem Socialistické republiky Slovinsko, součásti Socialistické federativní republiky Jugoslávie. Roku 1955 jí byl Josipem Titem udělen titul Město Hrdina, Tito zde v roce 1980 také zemřel. Tento status zůstal až do roku 1991, kdy se Slovinsko stalo nezávislým. Lublaň zůstala hlavním městem samostatného Slovinska, které v roce 2004 vstoupilo do Evropské unie.\n\nMěsto s rozlohou 163,8 km se nachází v Lublaňské kotlině ve středním Slovinsku, mezi Alpami a Krasem. Lublaň leží asi 250 km východně od Benátek, 220 km jižně od Salcburku a 110 km západně od Záhřebu.\n\nMěsto se rozprostírá na naplaveninové pláni pocházející z období čtvrtohor. Okolní nedaleké hory jsou starší, pocházejí z prvohor nebo triasu. Lublaň zničila řada zemětřesení, včetně těch z let 1511 a 1895.\n\nLublaň má nadmořskou výšku 295 metrů. Centrum města, ležící podél řeky Lublaňka, má výšku 298 metrů. Lublaňský hrad, který se nachází na vrcholku hradního kopce () jižně od centra města, dosahuje nadmořské výšky 366 metrů. Nejvyšší bod města, nazvaný Grmada, má nadmořskou výšku 676 metrů, o 3 metry více než blízká Šmarna gora, oblíbená turistická destinace. Leží v severní části města.\n\nHlavními vodními toky v Lublani jsou Lublaňka, Sáva, Gradaščica, Mali Graben, Iška a Iščica. Mezi čtvrtěmi Trnovo a čtvrtí Moste, kolem hradního kopce, protéká Lublaňka částečně Gruberským kanálem, postaveným podle plánů Gabriela Grubera mezi lety 1772 až 1780. U východního okraje města se stékají Lublaňka, Sáva a Kamnická Bistrica. Nejnižší bod Lublaně, s nadmořskou výškou 261 metrů, se nachází na jejich soutoku.\n\nBěhem své historie byla Lublaň zasažena řadou povodní. Poslední povodně přišly v roce 2010. Jižní a západní části města jsou povodněmi více ohroženy než severní části. Gruberský kanál částečně snížil nebezpečí povodní na Lublaňských bažinách (), největších bažinách ve Slovinsku, ležících jižně od Lublaně.\n\nV Lublani jsou dva velké rybníky. \"Koseški bajer\" se nachází v části Šiška a \"Tivolski ribnik\" se nachází v jižní části parku Tivoli. Koseški bajer je domovem řady vzácných rostlinných a živočišných druhů a je oblíbeným místem setkávání a rekreace. Rybník Tivoli je mělký rybník s malým objemem, který byl původně používán pro plavbu lodí a pro bruslení, ale byl v průběhu let opuštěn, a nyní se používá pouze pro rybolov.\n\nPodnebí v Lublani je oceánské (v Köppenově klasifikaci podnebí \"Cfb\"), hraničící s vlhkou subtropickou klimatickou oblastí (Köppenova klasifikace podnebí \"Cfa\"), s kontinentálními charakteristikami jako jsou teplé léto a mírně chladná zima.\n\nČervenec a srpen jsou nejteplejší měsíce s denními maximy obecně mezi 25 a 30 °C a leden je nejchladnější měsíc s teplotami většinou oscilujícími okolo 0 °C. Ve městě je ročně 90 mrazových dní a 11 dnů s teplotami nad 30 °C. Srážky jsou poměrně rovnoměrně rozloženy po všechna roční období, ačkoli zimy a jara jsou spíše suchá oproti létům a podzimům. Roční srážky jsou kolem 1400 mm, což činí z Lublaně jedno z nejvlhčích evropských hlavních měst. Bouřky jsou velmi běžné od května do září. Sníh je obyčejně od prosince do února; v zimě je v průměru zaznamenána sněhová pokrývka 48 dní. Město je známé svou mlhou, která se vyskytuje v průměru 64 dní v roce, většinou na podzim a v zimě, a může obzvláště přetrvávat v podmínkách teplotní inverze. V létě je počasí ve městě pod vlivem středomořských proudů vzduchu, takže léto je slunečné a teplé.\n\nArchitektura města je kombinací různých stylů. Navzdory přítomnosti vysokých budov zejména na okraji města, zůstává v Lublani neporušené historické centrum. Zbytky nejstarší architektury se zachovaly z římského období, centrum města však získalo svůj obrys ve středověku. Po zemětřesení z roku 1511 byla Lublaň přestavěna v barokním stylu podle italského vzoru, zejména benátského.\n\nPo zemětřesení v roce 1895 byla znovu přestavěna, tentokrát ve stylu Vídeňské secese. Stavby z tohoto období dnes stojí vedle starších staveb z epochy baroka. Velké stavby v meziválečném období často nesou osobní stopu architektů Jože Plečnika a Ivana Vurnika. Ve druhé polovině 20. století byly části Lublaně přestavěny dle plánů Edvarda Ravnikara.\n\nÚstředním náměstím v Lublani je Prešerenovo náměstí (), na kterém leží františkánský kostel Zvěstování (). Postaven byl v letech 1646 až 1660 (zvonice následovaly později), nahradil starý gotický kostel na stejném místě. Uspořádání má formu raně barokní baziliky s jednou lodí a dvěma řadami postranních kaplí. Barokní hlavní oltář je dílem sochaře Francesco Robby. Mnoho z původních fresek bylo zničeno trhlinami ve stropě způsobenými zemětřesením v roce 1895. Nové fresky namaloval slovinský impresionistický malíř Matej Sternen.\n\n\"Lublaňský hrad\" je středověký hrad s románskými, gotickými a renesančními architektonickými prvky, který se nachází na vrcholu hradního vrchu a který dominuje centru města. Oblast kolem dnešního hradu byla nepřetržitě obývaná již kolem roku 1200 př. n. l. Hrad byl postaven v 12. století a byl sídlem markraběte, později tu sídlili kraňští vévodové. Pozorovací věž hradu pochází z roku 1848; ta byla obývána strážcem, jehož povinností bylo v případě požáru vypálit z děl varování pro město nebo oznamovat významné návštěvy nebo události; tyto dvě funkce si hrad stále drží. Konají se tu také kulturní akce a svatby. V roce 2006 propojila centrum města s hradem na kopci lanová dráha.\nRadnice (, ), která se nachází na Náměstí (), je sídlem magistrátu města Lublaně. Původní budova byla postavena v gotickém stylu v roce 1484. Mezi lety 1717 a 1719 budovu do barokního slohu s benátskou inspirací upravil architekt Gregor Mačeka. Na náměstí blízko radnice stojí replika barokní Robbovy kašny. Originál byl v roce 2006 přemístěn do Národní galerie. Robbova kašna je zdobena obeliskem, na jehož podstavci jsou tři postavy z bílého mramoru, symbolizující tři hlavní řeky Kraňska. Je dílem Francesca Robby, který ve městě navrhl řadu dalších barokních soch.\n\nKatedrála v Lublani (), zvaná Katedrála svatého Mikuláše (), slouží Lublaňské arcidiecézi. Je snadno identifikovatelná díky zelené kopuli a dvojité věži a stojí na náměstí Cyrila a Metoděje (), nazvaném po svatých Cyrilovi a Metodějovi, nedaleko Ústřední tržnice a radnice. Lublaňská diecéze byla založena v roce 1461. V letech 1701 až 1706 jezuitský architekt Andrea Pozzo navrhl barokní kostel ve tvaru latinského kříže se dvěma bočními kaplemi. Dóm v centru byl postaven v roce 1841. Interiér je zdoben barokními freskami namalovanými Giulio Quagliem mladším v letech 1703–1706 a 1721–1723.\n\nMěstský park Tivoli () je největším parkem v Lublani. Byl navržen v roce 1813 francouzským inženýrem Jeanem Blanchardem a nyní zaujímá plochu přibližně 5 km. Mezi lety 1921 a 1939 byl renovován slovinským architektem Jožem Plečníkem, který vytvořil širokou centrální promenádu zvanou Jakopičova promenáda (), nazvanou po předním slovinském impresionistickém malíři Rihardu Jakopiči. V parku jsou různé druhy stromů, květinové zahrady, řada soch a kašen. V parku stojí několik pozoruhodných staveb, mezi nimi zámek Tivoli, Národní muzeum současných dějin a sportovní hala Tivoli.\n\nKrajinný park Tivoli () se nachází v západní části města.\n\nBotanická zahrada Lublaň () zabírá plochu 2,40 hektaru vedle křížení kanálu Gruber a řeky Lublaňky, jižně od starého města. Je centrální slovinskou botanickou zahradou a nejstarší kulturní, vědeckou a vzdělávací organizací v zemi. Začala fungovat v roce 1810 pod vedením France Hladnika. Z více než 4 500 druhů rostlin a poddruhů je zhruba třetina endemických pro Slovinsko, zbytek pochází z jiných evropských zemí a dalších kontinentů. Instituce je členem mezinárodní sítě Botanic Gardens Conservation International a spolupracuje s více než 270 botanickými zahradami po celém světě.\n\nV roce 2014 za své environmentální úspěchy získala Lublaň cenu Evropské zelené hlavní město pro rok 2016.\n\nLublaňské centrální náměstí, zvané Prešerenovo, existuje již od 18. století, ale moderní vzhled získalo až koncem 19. století. Po zemětřesení z roku 1895 navrhl Max Fabiani náměstí jako střed čtyř ulic a čtyř bank a v osmdesátých letech 20. století navrhl Edvard Ravnikar kruhový design a chodníky ze žulových bloků. Uprostřed náměstí stojí socha slovinského národního básníka France Prešerena s múzou. Prešerenský památník vytvořil v roce 1905 Ivan Zajec, zatímco podstavec navrhl Max Fabiani. Náměstí a okolí je od 1. září 2007 pěší zónou: přes náměstí jezdí pouze turistický vlak, který vozí turisty na Lublaňský hrad.\n\nNáměstí republiky, dříve Náměstí revoluce, je největším náměstím v Lublani. V druhé polovině 20. století ho navrhl Edvard Ravnikar. Dne 26. června 1991 zde byla vyhlášena nezávislost Slovinska. Na severní straně stojí budova Národního shromáždění a na jižní straně Cankarův dům, největší slovinské kulturní a kongresové centrum. Na jeho východní straně stojí dvoupodlažní budova Maximarketu, také dílo Edvarda Ravnikara. Nachází se zde jeden z nejstarších obchodních domů v Lublani a kavárna, která je oblíbeným místem setkávání, místem politických rozhovorů a vyjednání.\nKongresové náměstí () je jedním z nejdůležitějších bodů města. Bylo postaveno v roce 1821 pro slavnostní účely, jako byl Lublaňský kongres, po kterém se jmenuje. Od té doby se stalo důležitým střediskem pro politické slavnosti, demonstrace a protesty, jako byla slavnost vzniku Království Jugoslávie, oslava osvobození Bělehradu, protesty proti jugoslávským orgánům v roce 1988 atd. Náměstí hostí také řadu významných budov, jako je palác Univerzity v Lublani, Filharmonická síň, Voršilský kostel Nejsvětější Trojice a budovu Matice slovinské. V centru náměstí leží Hvězdný park (). V letech 2010 a 2011 bylo náměstí významně zrenovováno a nyní je většinou uzavřeno pro silniční dopravu na povrchu.\n\nČopova ulice () je hlavní třída v centru Lublaně. Ulice je pojmenována podle Matijovi Čopovi, literátovi z počátku 19. století a blízkém příteli slovinského romantického básníka France Prešerena. Vede od hlavní pošty () na Slovinské ulici () směrem dolů na Prešerenovo náměstí a je lemována bary a obchody. Funguje jako pěší zóna a je považována za centrální promenádu hlavního města.\n\nMezi nejznámější mosty v Lublani, vyjmenované od severu k jihu, patří Dračí most (), Řeznický most (), Trojmostí (), Rybářská lávka (), Čevljarski most (), Hradecký most () a Trnovský most (). Posledně zmíněný most vede přes řeku Gradaščicu, všechny ostatní vedou přes řeku Lublaňku.\n\nDračí most () postavený v roce 1901 a zdobený dračími sochami na podstavcích ve čtyřech rozích mostu se stal symbolem města a je považován za jeden z nejkrásnějších příkladů mostů postavených ve stylu Vídeňské secese. Má rozpětí 33,34 metrů a jeho oblouk byl v době otevření třetí největší v Evropě. Je chráněn jako technická památka.\nOzdobený mytologickými bronzovými sochami, vytvořenými Jakovem Brdarem ze starověké řecké mytologie a biblických příběhů, Řeznický most () spojuje ústřední tržnici a Petkovškovo nábřeží (). V Lublani je také znám jako most |zámků lásky.\nTrojmostí () je zdobeno kamennými balustrádami a kamennými lampami na všech třech mostech a vede k terasám s výhledem na řeku. Vytváří centrální bod na východozápadní ose, spojující městský park Tivoli s kopcem Rožnik na jedné straně a Lublaňský hrad na straně druhé, a severojižní ose jdoucí přes město, reprezentované řekou. Aby se odstranil úzký profil, byl mezi lety 1929 a 1932 zvětšen tím, že k historickému střednímu mostu byly přidány dva boční mosty pro pěší.\n\nRybářská lávka nabízí krásný výhled na sousední Trojmostí na severu a na jih na Čevljarski most. Jde o průhledný skleněný most, který je v noci osvětlený vestavěnými LED diodami. Původně šlo od roku 1991 o most dřevěný a zdobený květinami, přestavěn ze skla byl při rekonstrukci v roce 2014. Již v roce 1895 plánoval Max Fabiani na tomto místě stavbu mostu, v roce 1913 zde plánoval Alfred Keller schodiště, později jej zapracoval do svých plánů Jože Plečnik, nebyly však realizovány.\n\nŠevcovský most či Šuštarski most (, , od německého – obuvník) z roku 1930 je další Plečnikovo dílo spojující dvě hlavní oblasti středověké Lublaně. Je vyzdoben dvěma typy sloupů, korintskými pilíři, které vymezují tvar samotného mostu, a ionickými pilíři sloužícími jako stojany pro pouliční svítilny.\nTrnovský most () je nejvýznamnějším objektem Plečnikovy rekonstrukce břehů Gradaščice. Nachází se před Trnovským kostelem, jižně od centra města. Spojuje blízké Krakovo a Trnovo, nejstarší lublaňská předměstí, známá svými zahradami a kulturními akcemi. Byl postaven v letech 1929 až 1932. Je význačný svou šířkou a dvěma řadami bříz, které nese, protože měl sloužit jako veřejný prostor před kostelem. Každý roh mostu je uzavřen malou pyramidou, Plečnikovým podpisovým vzorem, zatímco v polovině rozpětí se nachází sochy dvou mužů ve stylu art deco. Na mostě je také také socha sv. Jana Křtitele, patrona trnovského kostela. Socha byla navržena Nikolajem Pirnatem.\nHradecký most () je jedním z nejstarších zavěšených mostů na světě, je nejstarším zachovalým litinovým mostem ve Slovinsku a jedním z nejhodnotnějších svými technickými vymoženostmi. Je umístěn na prodloužení Hrenovi ulice (), mezi Krakovským () a Grudnovým nábřežím (), spojujícím čtvrtě Trnovo a Prule s centrální částí. Hradecký most byl vyroben podle plánů vedoucího inženýra Johanna Hermanna z Vídně a původně instalován v Lublani v roce 1867 na místě dnešního Ševcovského mostu (\"Čevljarski most\"); v roce 2011 byl přemístěn na současnou lokalitu.\n\nLublaňský dialekt () je součástí skupiny horno gorenských nářečí. Lublaňské nářečí je použito i v literatuře, např. v románu \"Nekdo Druk\" od Branka Gradišnika a v básni \"Pika Nogavička\" Andreje Rozmana.\n\nLublaň v knihách též vystupuje, např. v románu \"The Historian\" Elisabeth Kostové (kde je nazývána svým římským jménem Emona) či v románu Paula Coelha \"Veronika se rozhodla zemřít\".\n\nKaždoročně se ve městě koná více než 10 000 kulturních akcí, včetně deseti mezinárodních divadelních, hudebních a uměleckých festivalů. \"Lublaňský festival\" (věnovaný převážně vážné hudbě), založený v roce 1953, je jedním z nejstarších festivalů v bývalé Jugoslávii. Mezi hosty patřili Dubravka Tomšičová, Marjan Lipovšeková, Tomaž Pandur, Katia Ricciarelliová, Grace Bumbry, Yehudi Menuhin, Mstislav Rostropovič, José Carreras, Slid Hampton, Zubin Mehta, Vadim Repin, Valeriy Gergiev, Andrew Davis, Danjulo Ishizaka, Midori, Jurij Bashmet, Ennio Morricone či Manhattan Transfer. Z orchestrů vystoupily Newyorská filharmonie, Izraelská filharmonie, britská Královská filharmonie, orchestr Velkého divadla z Moskvy, La Scala z Milána a Mariinské divadlo z Petrohradu. V posledních letech se uskutečnilo 80 různých typů akcí a navštívilo je 80 000 návštěvníků ze Slovinska a ze zahraničí.\n\nV létě se v Lublani pravidelně koná jazzový festival, člen Evropské jazzové sítě. Například v roce 2015 představil 19 koncerty umělce z 19 zemí, včetně oslavy 75. narozenin bluesového kytaristy Jamese Blood Ulmera. V roce 2018 proběhl 59. ročník tohoto festivalu.\n\nBěhem Týdne knihy se každý rok na Světový den knihy konají různé akce a i prodej knih na Kongresovém náměstí. Bleší trh se koná každou neděli ve Starém městě. Navečer Svátku práce se na kopci Rožnik koná oslava s ohněm.\n\nV Lublani je mnoho historických a uměleckých muzeí a galerií. První muzeum bylo založeno roku 1821 a jeho pokračovatelem je dnešní Slovinské národní muzeum. První galerií soudobého umění byl Jakopičův pavilon, který byl v první polovině 20. století ústředním výstavním místem slovinských umělců. Na začátku šedesátých let jej následovala Městská umělecká galerie v Lublani, která vystavuje řadu moderních slovinských i zahraničních umělců. K roku 2018 bylo v Lublani 13 muzeí a uměleckých galerií. Je zde například architektonické muzeum, železniční muzeum, sportovní muzeum, muzeum moderního umění, muzeum současného umění, Slovinské přírodovědecké muzeum a Slovinské etnografické muzeum.\n\nSlovinská národní galerie (), založená v roce 1918, a Muzeum moderního umění () ukazují nejvlivnější slovinské umělce. V roce 2006 muzea navštívilo 264 470 návštěvníků, galerie 403 890 a divadla 396 440. Metelkovo muzeum současného umění (), otevřené v roce 2011, hostí řadu souběžných výstav, vědeckou knihovnu, archivy a knihkupectví.\n\nCankarův dům je největší slovinské kulturní a kongresové centrum s několika sály a velkým foyerem, v němž se konají umělecké festivaly, umělecká představení, knižní veletrhy a další kulturní akce.\n\nKino se v Lublani objevilo poprvé na přelomu 19. a 20. století a mezi obyvateli rychle získalo oblibu. Po druhé světové válce byla založena \"Kinofilmová společnost Lublaň\" později přejmenovaná na \"Jugoslovanska kinoteka\", která začala spravovat řadu v té době fungujících kin v Lublani. V šedesátých letech se konala řada filmových festivalů a v roce 1963 se otevřela filmotéka. S příchodem televize, videa a internetu byla většina kin v Lublani uzavřena a kino se převážně přesunuto do Koloseje, multiplexu v obchodním centru BTC City. Je tvořen dvanácti filmovými sály. Zbývajícími kiny jsou Kino Komuna, Kinodvor, kde se promítají umělecké filmy s doprovodným programem, a \"Slovenska kinoteka\".\n\nSlovinská filharmonie je ústřední hudební institucí v Lublani a ve Slovinsku. Pořádá koncerty vážné hudby domácích i zahraničních umělců, stejně jako vychovává mladé lidi. Byla založena v roce 1701 jako součást Academia Operosorum Labacensium (předchůdce Slovinské akademie věd a umění) a je jednou z nejstarších takových institucí na světě.\n\nSlovinské národní divadlo () také sídlí v Lublani a uvádí širokou škálu domácích i zahraničních, moderních a klasických, operních, baletních a koncertních děl. Jeho součástí je i Divadlo opery a baletu (), které slouží jako národní operní a baletní dům. Jeho neorenesanční budovu navrhli čeští architekti Jan Vladimír Hráský a Antonín Hrubý.\n\n\nDivadlo má v Lublani bohatou tradici, počínaje prvním divadelním představením ve slovinštině v roku 1867. Vedle Slovinského národního divadla působí v Lublani řada drobných souborů, které se zabývají především fyzickým divadlem (např. Betontanc), pouličním divadlem (např. Ana Monro Theatre), improvizačními zápasy (Impro liga) a improvizačním divadlem (např. Divadlo IGLU). Oblíbenou formou je loutkové divadlo, převážně v Loutkovém divadle Lublaň ().\n\nModerní tanec byl poprvé předveden v Lublani koncem 19. století a od konce dvacátých let se rychle rozvinul. Od konce dvacátých let 20. století, kdy byla v Lublani založena první škola moderního tance ve Slovinsku, taneční škola Mary Wigmanové, byla tato oblast úzce spojena s rozvojem v Evropě a ve Spojených státech. je dnes jediným místem v Lublani věnovaným modernímu tanci. V ulicích se navíc provozuje velmi populární společenský tanec.\n\nV Lublani působí také několik lidových tanečních skupin.\n\nPříliv mladých lidí do centra města v 80. letech 20. století spoluzpůsobil nástup subkultur a začala se rozvíjet také alternativní kultura, organizovaná kolem dvou studentských organizací (ŠKUC a ŠKD Forum). Spolupřispěla k politickým a společenským změnám a k založení alternativních center umění.\n\nLublaňským ekvivalentem kodaňské Christiánie je samozvaná autonomní Metelkova čtvrť, která vznikla v bývalých rakousko-uherských kasárnách postavených v roce 1882 (dokončeny v roce 1911). V roce 1993 bylo sedm budov a 12 500 m² ploch přeměněno na umělecké galerie, umělecká studia a sedm nočních klubů, včetně dvou homosexuálních, kde se hraje celé spektrum hudby od hardcore přes jazz, dub, až po techno. Nedaleko Metelkova se nachází Celica hostel se všemi pokoji vyzdobenými uměleckými díly Metelkových umělců a nová část Muzea současného umění.\n\nDalší alternativní kulturní centrum se nachází v bývalé továrně \"Rog\".\n\nKulturní čtvrť Šiška hostí řadu uměleckých skupin a kulturních organizací věnovaných současnému a avantgardnímu umění. Součástí je také Centrum pro městskou kulturu Kino Šiška (), kde se konají hudební koncerty indie, punk a rockových kapel, stejně jako výstavy. (MoTA) je muzeum bez stálé sbírky nebo pevného prostoru. Místo toho se jeho program realizuje v různých lokalitách a kontextech v dočasných fyzických a virtuálních prostorech, které jsou zaměřeny na podporu výzkumu, produkce a prezentace přechodných, experimentálních a živých uměleckých forem. Umělecká a vědecká laboratoř Ljudmila () se od roku 1994 snaží spojit výzkumné postupy, technologie, vědu a umění.\n\nVývoji sportu v Lublani v 19. století dominovalo napětí mezi Němci a Slovinci. Prvními sportovními klubu v Lublani byly z roku 1863 a Lublaňský Sokol () z roku 1868, založené dle vzoru českého Sokola. Druhý z nich byl mateřským klubem všech slovinských sokolských klubů, stejně jako inspiroval vznik Chorvatského sokolského klubu v Záhřebu. Členové Sokola byli aktivní i v kultuře a v politice, usilovali o větší integraci Slovinců z různých korunních zemí Rakousko-Uherska a o svou kulturní, politickou a ekonomickou nezávislost.\n\nV roce 1885 založili Němci první sportovní klub na území dnešního Slovinska, . V roce 1887 slovinští cyklisté založili Slovinský cyklistický klub (). V roce 1893 následoval Slovinský alpský klub (), později ho následovala Alpská asociace Slovinska (). V Lublani působí několik poboček, z nichž největší je Alpský klub Lublaň ()\n\nV roce 1900 byl německými obyvateli města založen (\"Lublaňský sportovní klub\"), jenž fungoval až do roku 1909. V roce 1906 se Slovinci zorganizovali v jeho slovinském protějšku, zvaném . Jeho členové se zajímali především o veslování, ale i plavání a fotbal. V roce 1911 začal ve městě působit první slovinský fotbalový klub Ilirija. Zimní sporty se začaly v oblasti dnešní Lublaně rozvíjet před druhou světovou válkou. V roce 1929 byl ve Slovinsku (tehdy v Jugoslávii) založen první hokejový klub SK Ilirija.\n\nDnešní fotbalový tým města, který hraje ve slovinské první lize, je NK Olimpija Ljubljana. Lublaňské hokejové kluby jsou HK Slavija Ljubljana a HK Olimpija. Oba soutěží ve slovinské hokejové lize. Basketbalové týmy jsou KD Slovan a KK Olimpija. AMTK Ljubljana je nejúspěšnějším plochodrážním klubem ve Slovinsku. Sportovní klub Lublaň byl následován klubem .\n\nKaždý rok od roku 1957 se ve dnech 8.–10. května koná tradiční rekreační pochod (Cesta kolem drátů) na počet osvobození Lublaně 9. května 1945. Při stejné příležitosti se o několik dní později koná studentský běh z Prešerenova náměstí na Lublaňský hrad. Poslední neděli v říjnu probíhá Lublaňský maraton, který každoročně přiláká několik tisíc běžců.\n\nStadion Stožice, který byl otevřen v srpna 2010, se nachází ve Sportovním parku Stožice ve čtvrti Bežigrad a je největším fotbalovým stadionem v zemi a sídlem klubu NK Olimpija Ljubljana. Jedná se o jedno ze dvou hlavních hřišť Slovinské fotbalové reprezentace. V parku se také nachází kryté sportoviště, která se používá pro vnitřní sporty, jako je basketbal, házená a volejbal a mimo jiné je domácím místem pro KK Olimpija, RK Crimea a ACH Volley Bled. Kromě fotbalu je stadion také určen k pořádání kulturních akcí. Další stadion ve čtvrti Bežigrad je Bežigradský stadion, který je od roku 2008 uzavřen a chátrá. Byl postaven podle plánů Joža Plečnika a byl domovem NK Olimpija Ljubljana, zrušeného v roce 2005 (který se jmenoval stejně jako výše zmíněný klub sídlící na stadionu Stožice). Slovinský multimilionář Joc Pečečnik plánuje jeho obnovu.\n\nSportovní park Ljubljana, který se nachází ve Spodnje Šišce, součásti čtvrtě Šiška, zahrnuje fotbalový stadion s pěti hřišti, atletickou halu, venkovní atletické areály, tenisové kurty, hřiště na pétanque a hřiště na plážový volejbal. Většina závodů, které se zde konají, jsou v atletice. Dalším sportovním parkem ve Spodnje Šišce je Sportovní park Ilirija, známý především plochodrážním stadionem. Na severním konci Tivoliho parku stojí bazénový komplex Iliria, který byl postaven jako část plaveckého a atletického závodiště podle plánů slovinského projektanta Stanka Bloudka ve třicátých letech minulého století. Řadu let chátral, ale prošel renovací a v roce 2016 byl znovuotevřen.\n\nV parku Tivoli se nachází řada sportovišť. Venkovní bazén v Tivoli, postavený v roce 1929 Bloudkem, byl prvním bazénem olympijské velikosti v Jugoslávii. V současné době je rekreační středisko v Tivoli největším rekreačním střediskem v Lublani, jsou zde tři bazény, sauny, hřiště na koulové sporty, klub zdraví a další zařízení. K dispozici jsou dvě kluziště, basketbalové hřiště, zimní stadion a deset venkovních tenisových kurtů. Hala Tivoli se skládá ze dvou hal: menší pojme až 4 050 diváků a používá se pro basketbalové zápasy, větší jich pojme až 6 000 a používá se hlavně pro hokej, ale i pro basketbalové zápasy. Haly se také používají pro koncerty a jiné kulturní akce. V budově sídlí Slovinský olympijský výbor.\n\nOd 40. let 20. století funguje v Guncle, severní části lublaňské občiny (ale už za hranicí vlastního města Lublaň) sjezdovka. Je dlouhá 600 metrů, má dva lyžařské vleky, maximální sklon je 60 ° a výškový rozdíl je 155 metrů. Poblíž stojí pět lyžařských skokanských můstků. Trénovalo zde a soutěžilo několik slovinských olympijských a světových pohárových medailistů. Ve čtvrti Šiška se dále nachází areál Triglav se šesti skokanskými můstky. Další skokanský můstek, postavený v roce 1954 podle plánů Stanka Bloudka, se nacházel v Šišce poblíž Vodnikovi ulice () až do roku 1976. Konaly se zde mezinárodní soutěže Kongsberg Cup, kterých se účastnily tisíce diváků. Kluziště v Lublani zahrnují Koseški bajer a Halu Tivoli. Tivolski ribnik a bažinatá louka v části Trnovo zvaná Kern se ještě v 19. a na počátku 20. století používaly pro bruslení.\n\nPrůmysl zůstává nejdůležitějším zaměstnavatelem, zejména díky farmaceutickému, petrochemickému a potravinářskému průmyslu. Další oblasti zahrnují bankovnictví, finance, dopravu, stavebnictví, řemeslné služby a služby a cestovní ruch. Veřejný sektor poskytuje pracovní místa ve vzdělávání, kultuře, zdravotní péči a místní správě.\n\nNa Lublaňské burze (), koupené v roce 2008 burzou Vídeňskou a následně v roce 2015 burzou Záhřebskou, se obchoduje s velkými slovinskými společnostmi. Některé z nich mají sídlo v hlavním městě: například maloobchodní řetězce Mercator, ropná společnost Petrol nebo telekomunikační koncern Telekom Slovenije. Ve městě funguje více než 15 000 podniků, většina v terciárním sektoru.\n\nV BTC City, největším obchodním, nákupním, rekreačním, zábavním a kulturním středisku ve Slovinsku, sídlí řada firem a funguje více než 450 obchodů. Každoročně jej navštíví 21 milionů lidí. Zabírá plochu 475 000 m a leží ve čtvrti Moste ve východní části Lublaně.\n\nAsi 74 % domácností v Lublani je připojeno na dálkové vytápění z lublaňské elektrárny.\n\nMěsto Lublaň je řízeno Magistrátem města Lublaň (), který je veden městským zastupitelstvem, jehož hlavou je župan. Členové městského zastupitelstva i župan jsou voleni v komunálních volbách, které se konají každé čtyři roky. Zastupitelstvo mimo jiné vytváří obecní rozpočet a pomáhá v oblasti zdraví, sportu, financí, vzdělávání, ochrany životního prostředí a cestovního ruchu. Město je rozděleno do 17 čtvrtí zastupovaných zastupitelstvy jednotlivých čtvrtí. Tato zastupitelstva spolupracují s městským zastupitelstvem, seznamují se s návrhy obyvatel a připravují aktivity na svém území.\n\nMezi roky 2002 a 2006 byla županem města Danica Simsic. Od komunálních voleb v říjnu 2006 až do jeho potvrzení za náměstka v Národním shromáždění Slovinska v prosinci 2011 byl županem Lublaně Zoran Janković, předtím generální ředitel obchodního řetězce Mercator. V roce 2006 získal 63 % hlasů. Dne 10. října 2010 byl Jankovič znovu zvolen za další čtyřleté období s 65 % hlasy. Od roku 2006 do října 2010 měla většinu městského zastupitelstva (23 z 45 míst) Listina Zorana Jankoviće (). V říjnu 2010 získala Jankovićova Lista 25 z 45 míst v městském zastupitelstvu. Od prosince 2011, kdy Jankovićova Lista vyhrála předčasné parlamentní volby, byl pověřen vedením města náměstek župana Aleš Čerin, který ale funkci starosty neudržel. Poté, co Janković nebyl zvolen předsedou vlády v Národním shromáždění, se v březnu 2012 zúčastnil obecních voleb a byl zvolen již potřetí s 61 % hlasy. Přijal znovu vedení městské rady v dubnu 2012. V letech 2014 a 2018 svůj mandát župana obhájil.\n\nDodržování veřejného pořádku v Lublani hlídá policejní ředitelství v Lublani (). Lublaň se dělí na pět správních policejních okrsků. Veřejný pořádek a městská doprava jsou také pod dohledem městské dopravní policie (). Lublaň má pověst klidného a bezpečného města.\n\nV roce 1869 měla Lublaň přibližně 22 600 obyvatel, toto číslo vzrostlo téměř na 60 000 do roku 1931 a na 293 000 k roku 2019.\n\nLublaň je rozdělena na 17 městských částí neboli čtvrtí (). Městské části jsou: Bežigrad, Center, Črnuče, Dravlje, Golovec, Jarše, Moste, Polje, Posavje, Rožnik, Rudnik, Sostro, Šentvid, Šiška, Šmarna gora, Trnovo a Vič.\n\nPři sčítání lidu v roce 2002 bylo mezi obyvateli Lublaně (přesněji stejnojmenné městské občiny, kde žije přibližně o 2–3 % více obyvatel; údaje za obec nejsou k dispozici) 39 % – katolíků; 30 % neuvedlo žádné náboženství, neznámé náboženství nebo neodpovědělo; 19 % bylo ateistů; 6 % uvedlo východně ortodoxní; 5 % – muslimské; a zbývající 0,7 % protestantské nebo jiné náboženství.\n\nPřibližně 91 % obyvatel má slovinštinu jako svůj primární mateřský jazyk. Druhým nejčastěji používaným jazykem je bosenština a třetí nejrozšířenější je srbochorvatština (údaje opět za celou občinu).\n\nV Lublani v současnosti existuje více než 50 veřejných základních škol s více než 20 000 žáky, jednou z nich je i mezinárodní základní škola pro zahraniční žáky. Mimo to existují dvě soukromé základní školy: Waldorfská a katolická. Kromě toho existuje několik základních hudebních škol.\n\nPrvní škola v Lublani byla založena ve 13. století německými rytíři. Původně přijímala pouze chlapce; dívky byly přijímány od počátku 16. století. Farní školy jsou doloženy v 13. století, v kostele sv. Petra a kostele sv. Mikuláše, pozdější Lublaňské katedrále. Od roku 1291 se v Lublani nacházely také soukromě zaměřené obchodní školy. Na počátku 17. století bylo v Lublani šest škol a později tři školy. Dívčí škola byla založena Chudými sestrami svaté Kláry, následována v roce 1703 Voršilkami. Jejich škola byla asi 170 let jedinou veřejnou dívčí školou v Kraňsku. Tyto školy byly většinou soukromé nebo založené městem.\n\nV roce 1775 rakouská císařovna Marie Terezie zavedla povinné základní vzdělání a Lublaň měla svůj Učitelský ústav, určený jako učební místo pro učitele. V roce 1807 byla v Lublani založena první státní hudební škola. V době Ilyrských provincií (1809–1813) byla založena \"école primaire\", jednotný čtyřletý program základních škol s větším důrazem na slovinštinu.\n\nJako historicky první střední škola byla na základě návrhu Primože Trubara v období slovinské reformace založena Kraňská škola (1563–1598). Vyučovala převážně v latině a řečtině, ale také v němčině a slovinštině a byla otevřená pro obě pohlaví a všechny společenské vrstvy. V roce 1597 jezuité založili jezuitskou kolej (1597–1773), jejímž cílem bylo předat všeobecné vzdělání. V roce 1773 se střední vzdělávání dostalo pod kontrolu státu. V 19. století bylo provedeno několik reforem; byl kladen větší důraz na všeobecné znalosti a ze středních škol byla odstraněna náboženská výchova. V roce 1910 bylo v Lublani 29 středních škol, mezi nimi klasická a reálná gymnázia a reálky (technické střední školy).\n\nK roku 2017 bylo v Lublani 32 středních škol (). Středoškolské vzdělávání trvá dva roky až pět let, typický věk studentů je 15 až 19 let. Vzdělávací programy jsou odborné (), technické () a gymnaziální, které poskytují všeobecné vzdělání.\n\nK roku 2019 měla Univerzita v Lublani 23 fakult a tři akademie, které se nacházejí v různých částech Lublaně. Ve slovinštině nabízejí kurzy lékařství, aplikované vědy, umění, práva, administrativy, přírodních věd a dalších předmětů. Univerzita má více než 38 000 studentů a asi 5 900 pedagogických pracovníků. Studenti této univerzity tvoří jednu sedminu obyvatel Lublaně a dávají městu mladistvý charakter.\n\nHistoricky v Lublani byly během francouzské okupace slovinských zemí v letech 1810–1811 otevřeny vyšší školy nabízející studium obecné medicíny, chirurgie, architektury, práva a teologie. Rakousko-Uhersko nikdy nepovolilo Slovinsku založit svou univerzitu v Lublani, takže Lublaňská univerzita, dnes nejvýznamnější slovinská univerzita, byla založena až v roce 1919 poté, co se Slovinci stali součástí Jugoslávie. Při založení byla tvořena pěti fakultami: práva, filozofie, technika, teologie a medicíny. Od počátku bylo sídlo univerzity na Kongresovém náměstím, v budově, která sloužila jako sídlo Kraňského parlamentu od roku 1902 do roku 1918.\n\nNejstarší knihovny v Lublani byly umístěny v klášterech. V roce 1707 byla založena Seminární knihovna (), která je první a nejstarší veřejnou vědeckou knihovnou ve Slovinsku. Kolem roku 1774 po zrušení Jezuitů byla ze zbytků jezuitské knihovny a několika klášterních knihoven vytvořena knihovna Lycea.\n\nSlovinská národní a univerzitní knihovna () měla na konci roku 2018 přibližně 2 900 000 inventárních položek, z toho 1 400 000 monografií, 12 300 rukopisů a řadu dalších textových, vizuálních a multimediálních zdrojů. Druhou největší univerzitní knihovnou v Lublani je Centrální technická knihovna (), je hlavním knihovní centrum v oblasti přírodních věd a techniky.\n\nVedle dvou největších univerzitních knihoven existuje řada knihoven na jednotlivých fakultách, odděleních a institucích Lublaňské univerzity. Největší z nich je Centrální humanistická knihovna v oblasti humanitních věd, Centrální společenskovědní knihovna, Centrální ekonomická knihovna v oboru ekonomie, Ústřední lékařská knihovna v oboru lékařských věd a Knihovny biotechnické fakulty v oboru biologie a biotechnologie.\n\nMěstská knihovna v Lublani () byla založena v roce 2008 a je ústřední regionální knihovnou a největší slovinskou veřejnou knihovnou. K roku 2016 měla 1 722 000 svazků, z toho 1 475 000 knih a řadu dalších zdrojů ve 34 pobočkách. Celkem se v Lublani nachází 5 všeobecných veřejných knihoven a více než 140 specializovaných knihoven.\n\nPrvní společnost předních vědců a veřejných pracovníků v Kraňsku bylo Dismasovo bratrství (), které se v Lublani zformovalo v roce 1688. V roce 1693 byla založena \"Academia Operosorum Labacensium\", která existovala s přerušením až do konce 18. století. Další akademie v Lublani, Slovinská akademie věd a umění (), byla založena až v roce 1938.\n\nZ Mezinárodního letiště Jože Pučnika (IATA kód LJU), ležícího 26 km severozápadně od města (na území města Zgornji Brnik, u města Kranj, létají např. společnosti Adria Airways, Air France, Air Serbia, easyJet, Finnair, Montenegro Airlines, Turkish Airlines a Wizz Air. Cíle jsou většinou evropské.\n\nToto letiště nahradilo původní letiště v Lublani, které fungovalo od roku 1933 do roku 1963. Bylo umístěna v obci Polje (dnes čtvrť Moste), na rovině mezi řekami Lublaňka a Sáva, vedle železnice v Moste. Mezi roky 1918 a 1929 fungovalo v Šišce vojenské letiště.\n\nV železničním uzlu se v Lublani protínají panevropské železniční koridory číslo V (nejrychlejší spojení mezi severním Jadranem a střední a východní Evropou) a X (spojující střední Evropu s Balkánem) a hlavní evropské tratě E 65, E 69, E 70. Veškeré mezinárodní tranzitní vlaky ve Slovinsku jezdí přes Lublaň a zastavují zde všechny osobní mezinárodní vlaky.\n\nV oblasti Lublaně je šest železničních stanic a devět zastávek. Společnost Slovenske železnice nabízí pro využití železnice na území města denní i měsíční jízdenky. Ústředním nádražím je Železniční stanice Lublaň (). Železniční stanice Lublaň Moste je největším slovinským nádražím pro nakládku a vykládku zboží. Železniční stanice Lublaň Zalog má největší kolejiště ve Slovinsku. V Lublani existuje také řada průmyslových drah.\n\nNa konci roku 2006 začala fungovat pozemní lanová dráha. Vede z Krekova náměstí () poblíž Lublaňské ústřední tržnice na Lublaňský hrad. Je zvláště populární mezi turisty. Celá cesta trvá 60 sekund.\n\nHistorický tramvajový systém v Lublani byl vytvořen v roce 1901 a v roce 1928 byl nahrazen autobusy, které byly v roce 1931 zrušeny a nahrazeny opět tramvajemi. Délka tramvajových kolejí dosáhla v roce 1940 celkem 18,5 km. V roce 1959 byl systém tramvají zrušen ve prospěch automobilů; koleje byly demontovány a tramvaje převezeny do Osijeku a Subotice. Opětovné zavedení moderního tramvajového systému v Lublani bylo opakovaně navrhováno v nultých letech 21. století.\n\nLublaň se nachází v místě, kde se protínají dvě hlavní slovinské dálnice, dálnice z východu na západ v linii s celoevropským koridorem V a dálnice sever-jih v linii celoevropského koridoru X. Město je spojeno k jihozápadu dálnicí A1 (E70) s italskými městy Terst a Benátky a s chorvatským přístavem Rijeka. Na sever vede A1 (E57) do Mariboru, Grazu a do Vídně. Na východ ji spojuje A2 (E70) s chorvatským hlavním městem Záhřeb, odkud lze pokračovat do Maďarska nebo do důležitých měst bývalé Jugoslávie, např. do Bělehradu. K severozápadu vede dálnice A2 (E61) do rakouských měst Klagenfurt a Salcburk, která jsou důležitými výchozími body pro turisty ze severní Evropy.\n\nOd roku 2008 se na lublaňském obchvatu používá systém dálničních nálepek. Centrum města je obtížněji přístupné zejména ve špičkách kvůli dlouhým kolonám na silnicích se semafory a velkému množstvím denně dojíždějících osob. Jádro centra města je od roku 2007 uzavřeno pro provoz motorových vozidel (s výjimkou obyvatel s povolením) a tvoří tak pěší zónu kolem Prešerenova náměstí.\n\nHlavní Autobusové nádraží Lublaň () se nachází hned vedle hlavního lublaňského vlakového nádraží. Městská autobusová síť, provozovaná společností Ljubljanski potniški promet, je nejrozšířenějším prostředkem veřejné dopravy v Lublani. Flotila autobusů má průměrné stáří 8 let, v podstatě všechny autobusy z celkových více než 200 jsou klimatizované. Počet vyhrazených jizdních pruhů pro autobusy je omezen, což může způsobit problémy ve špičkách, kdy dochází k přetížení dopravy.\n\nJízdu autobusem lze platit pomocí karty Urbana (platí i na lanovce) nebo mobilním telefonem. Autobusy se někdy nazývají „trole“ (s odkazem na trolejové vedení), jehož vznik se datuje do let 1951–71, kdy v Lublani právě trolejbusy jezdily. V Lublani bylo pět trolejbusových linek, až do roku 1958 spolu s tramvajemi.\n\nV městě existuje mnoho společností poskytujících taxislužby. V Lublani jezdí také traktor s vozíky ozdobenými jako vlak pro turisty, který spojuje náměstí Cyrila a Metoděje v centru města s Lublaňským hradem.\n\nPosledním prostředkem veřejné silniční dopravy v centru města je Kavalír (), elektrické vozidlo od května 2009 provozované společností LPP. V Lublani existují tři takové vozy. Jízda je zadarmo a neexistují stanice, protože je možné si ho nechat zastavit kdekoli. Pojme až pět cestujících; většina z nich jsou starší lidé a turisté. Kavalír jezdí po pěší zóně v centru Lublaně. První trasa spojuje Čopovu ulici, Wolfovu ulici a Hribarovo nábřeží (), zatímco druhá trasa spojuje Městské náměstí, Horní náměstí a Staré náměstí.\n\nV Lublani je silná cyklistická doprava, obzvláště v teplejších měsících roku. Je také možnost si kolo vypůjčit. Od května 2011 nabízí BicikeLJ, samoobslužný systém půjčování jízdních kol, obyvatelům a návštěvníkům Lublaně 510 kol a více než 600 parkovacích míst na 51 místech v širším centru města. Denní počet pronájmů činí přibližně 2 500 osob. I před zavedením systému BicikeLJ nabízelo město možnost pronajmutí kola.\n\nNěkteré okolnosti cyklodopravy jsou dodnes kritizovány. To se týká cyklostezek ve špatném stavu a konstruovaných tak, že je motorizovaná doprava privilegovaná. Existuje také mnoho jednosměrných ulic, které nelze použít jako alternativní trasu, takže je na kole obtížné legálně cestovat přes centrum města. Během let byly některé zákazy částečně zrušeny vyznačením cyklistického pruhu na chodníku. Situace se neustále zlepšuje a v roce 2015 se Lublaň umístila na 13. místě v žebříčku nejvíce cyklopřátelských měst na světě. O rok později byla Lublaň na seznamu již osmá za vitěznou Kodaní.\n\nŘíční doprava na Lublaňce a na Sávě byla hlavním prostředkem nákladní dopravy do města a z města až do poloviny 19. století, kdy se začala budovat železnice. Dnes je Lublaňka využívána množstvím turistických lodí, jejich přístaviště jsou mj. pod Řeznickým mostem, Rybářským náměstím, Dvorským náměstím, Bregem a Poljanským nábřežím ().\n\nLublaň má bohatou historii objevů v oblasti medicíny a v inovacích v lékařských technologiích. Většina sekundární a terciární péče se ve Slovinsku odehrává v Lublani. Lékařské centrum Lublaňské university () je největším nemocničním centrem ve Slovinsku. Lékařská fakulta Lublaňské univerzity a Lublaňský onkologický institut jsou dalšími dvěma hlavními léčebnými zařízeními ve Slovinsku. Komunitní zdravotní středisko v Lublani je největším zdravotním střediskem ve Slovinsku: má sedm poboček na 11 místech. Od roku 1986 je Lublaň součástí sítě Zdravých měst (pod Světovou zdravotnickou organizací).\n\nLublaň má následující partnerská města:\n\n\n"}
{"id": "14624", "url": "https://cs.wikipedia.org/wiki?curid=14624", "title": "Emacs", "text": "Emacs\n\nGNU Emacs (anglická výslovnost [gnu: ˈi:mæks]) je textový editor, jehož počátky sahají do 70. let 20. století. Do dnešního dne se stále vyvíjí a vydávají se nové verze. Patří mezi jeden z nejoblíbenějších textových editorů na platformě GNU/Linux. Součástí posledních verzí je i grafické prostředí, což usnadňuje práci s editorem hlavně jeho začínajícím uživatelům.\n\nEmacs je populární pro svou přizpůsobitelnost a rozšiřitelnost; obsahuje interpret programovacího jazyka Lisp, pomocí kterého je možné vytvářet moduly s novými funkcemi. Existují rozšíření, které umožňují používat Emacs jako webový prohlížeč, e-mailový klient apod.\n\nEmacs je součástí projektu GNU, je šířen pod licencí GNU GPL. Existují verze pro mnoho platforem i operačních systémů včetně Linuxu, MS Windows, MS-DOSu, macOSu, BSD atd. Emacs je považován za jeden z nejvíce portovaných netriviálních programů.\n\nNázev Emacs vznikl jako zkratka pro editor macros („editorová makra“), neboť se původně jednalo pouze o sbírku maker pro editor TECO. V rámci humoru se tato zkratka vykládá i různými jinými způsoby, např. „eight megabytes and constantly swapping“, tzn. „osm megabytů a pořád swapuje“ (naráží na poměrně vysoké systémové nároky Emacsu, přinejmenším v době jeho vzniku), nebo „Escape Meta Alt Control Shift“ (naráží na možnost ovládání pomocí komplikovaných klávesových zkratek). Vzhledem ke značným nárokům vzniklo poměrně velké množství programů, které se snaží kopírovat jeho rozhraní, ovšem omezují rozšiřitelnost a konfigurovatelnost, například zile, qemacs či mg.\n\n\n"}
{"id": "14628", "url": "https://cs.wikipedia.org/wiki?curid=14628", "title": "Herbicid", "text": "Herbicid\n\nHerbicid (z latinského \"herba\" – rostlina a řeckého \"cidó\" – ničím) je pesticid používaný k likvidaci nežádoucích rostlin, např. plevelů nebo invazních rostlin. Herbicidy se používají v zemědělství (nejen pro odstranění plevelů ale i pro urychlení zrání či usnadnění sklizně), ale i dalších oborech, například pro odstranění nežádoucích plevelů v rámci dopravních tras nebo městské údržby.\n\nSpeciálním způsobem se využívají herbicidy ve vojenství, kde byly nasazeny k likvidaci vegetace, která poskytovala úkryty základnám nebo zásobovacím trasám nepřítele, např. směs Agent Orange v rámci tzv. 2. vietnamské války.\n\nNěkteré rostliny produkují přírodní herbicidy, jako například dřeviny rodu ořešák nebo akát\".\" Takové symbiotické projevy jsou nazývány alelopatie.\n\nVýrazně větší spotřeba herbicidů je u půdoochranného bezorebního zemědělství.\n\nSelektivní herbicidy ničí jen specifickou skupinu rostlin, širokospektrální herbicidy či tzv. totální herbicidy způsobují poškození všech zasažených rostlin.\n\n\n\nHerbicidy jsou často klasifikovány podle jejich působení, obvykle totiž mají podobné příznaky u náchylných rostlin. Klasifikace založená na mechanismu působení herbicidu je vhodnější při ochraně proti rezistenci. Klasifikace podle mechanismu působení (MOA) označuje první enzym, protein nebo biochemický proces postižený v rostlině po aplikaci.\n\nHlavními mechanismy účinku jsou:\n\n\nKritériem pro použití herbicidů je často vliv na lidské zdraví a rizika při skladování nebo aplikaci. Přípravky s obsahem látky trifluralin byly zakázány z důvodů rizik pro vodní živočichy.\n\nHerbicidy jsou široce variabilní s ohledem na toxicitu. Kromě akutní toxicity je nebezpečná i chronická toxicita, plynoucí ze stálé úrovně expozice nebo hromadění toxických reziduí v těle.\n\nHerbicidy mají řadu účinků na lidské zdraví od kožní vyrážky až po úmrtí, což je dáno nejen účinnou látkou, ale především způsobem a množstvím látky přijaté organismem. Otrava může být akutní i chronická. Většinu herbicidů lze považovat za nebezpečné látky, které obsahují toxické nebo karcinogenní příměsi. Při práci s pesticidy obecně je třeba používat ochranné pomůcky, striktně dodržovat podmínky skladování a používání. Osoby pracující s herbicidy pro získání bezpečnostních návyků procházejí v ČR speciálním odborným výcvikem v zařízeních pověřených Ministerstvem zemědělství ČR, kde získají certifikát pro odbornou způsobilost.\n\nŘada v zemědělství používaných herbicidů je považována za nebezpečné jedy, takovým přípravkem je například paraquat (obchodní název např. Gramoxone), při jehož aplikaci je třeba vyvarovat se nejen kontaktu, ale i nadýchání par.\n\nZa určitých podmínek mohou aplikované herbicidy kontaminovat zdroje vody. Obecně platí, že k tomu nejčastěji dochází při splavování při intenzivních bouřích, nebo při používání téže chemické látky, která se v půdě hůře rozkládá, je perzistentní (např. Diuron, MCPA) nebo se v půdě dlouhodobě hromadí její zbytky (rezidua) či jsou vysoce rozpustné ve vodě. \n\nNěkteré další přípravky, jako terbutryn, nitrofen nebo v Evropě zakázaný alachlor (Lasso), mají vliv na hormonální systém člověka. V ČR je přípravek alachlor hojně používaný při pěstování řepky a dochází k jeho akumulaci v organismu.  \n\nVšechny komerčně prodávané, organické a neorganické herbicidy musí být rozsáhle testovány před schválením k prodeji a označovány. V USA například agenturou pro ochranu životního prostředí EPA. Nicméně, vzhledem k velkému množství používaných herbicidů, jsou důvodné obavy týkající se účinků na zdraví i u osob, které nejsou s látkami v přímém kontaktu. Kromě účinků na zdraví, způsobených herbicidy samotnými, také obchodní herbicidní směsi často obsahují další chemikálie, které mají negativní dopady na lidské zdraví.\n\nMezi látky podezřelé z karcinogenních účinků a potenciální kancerogeny patří například atraziny (Zeazin, Gesatop),terbutryn , metazachlor (Butizan, Sultan), kyselina 2,4-dichlorfenoxyoctová (2,4-D), dichlormetan, isoproturon a další. Jiné herbicidy, například kyselina trichlorfenoxyoctová (2,4,5 – T), alachlor (Lasso), diuron, paraquat (obchodní název např. Gramoxone), fenoxyherbicidy (např. MCPA) a herbicidy s příměsi dioxinů, jsou karcinogenní. Ne vždy jsou rizika dostatečně zřejmá z technických listů výrobce.\n\nVážnou hrozbou je také zdravotní závadnost často používaných herbicidů. V zemědělství široce rozšířené přípravky Roundup, nebo Touchdown, obsahující glyfosáty, mohou být latentním rizikem. Mezinárodní agentura pro výzkum rakoviny (IARC) v roce 2015 zařadila účinnou látku širokospektrálních herbicidů – glyfosát mezi pravděpodobné karcinogeny pro člověka (skupina 2A) s odůvodněním, že považuje za dostatečné důkazy toho, že glyfosát může způsobovat rakovinu u laboratorních zvířat a u lidí. Existují některé důkazy ukazující, že glyfosát má vliv na vznik neHodgkinových lymfomů. Podle nejnovějších rozsáhlých studií však Organizace pro výživu a zemědělství (FAO) pod OSN charakterizovala v r. 2016 glyfosát jako látku, která pravděpodobně nepředstavuje karcinogenní riziko pro člověka. Shodně pak i Výbor pro posuzování rizik Evropské agentury pro chemické látky dospěl k závěru, že dostupné vědecké důkazy neprokázaly u glyfosátu karcinogenitu, mutagenitu ani reprodukční toxicitu \n\nPosouzení a zveřejnění kancerogenních vlastnosti herbicidů je někdy ovlivněno politickými a ekonomickými faktory. Výsledky některých epidemiologických studií v souvislosti s expozicí zaměstnanců herbicidy byly například zmanipulovány a špatně interpretovány australskou vládou v období války ve Vietnamu při použití herbicidu Agent Orange a dalších.\n\nV letech 1950 až 1960 byly jednoduše zkoušeny sloučeniny různých organických molekul a jejich vliv na plevel. Od roku 1980 se vyjasňuje stále více biochemie metabolismu rostlin. Jsou izolovány důležité enzymy a testovány různé syntetické látky, inhibující tyto enzymy.\n\nTrendem je snížení množství účinné látky nutné na ošetření a zároveň minimalizace toxicity účinné látky pro lidi a zvířata.\n\nZatímco v roce 1950 bylo pro kontrolu plevele použito kolem 12 kg chlorečnanu sodného nebo 7 kg atrazinu na hektar orné půdy, v roce 1970 to bylo již pouze 1 kg až 2 kg bentazonu. Od roku 1980 bylo toto množství pouze 20 g chlorsulfuronu na hektar orné půdy.\n\nPoužitím dvou nebo více herbicidů, které mají odlišné způsoby účinku, se může snížit možnost vyselektování rezistentních variet plevele. Každá složka ve směsi by měla:\nSměsi přípravků jsou obecně výrazně fytotoxičtější pro hospodářské plodiny než jednotlivé přípravky. Některé přípravky spolu mohou nevhodně reagovat.\n\nEkologické, organické, alternativní herbicidy jsou termíny pro přípravky používané v ekologickém zemědělství. Domácí ekologické herbicidy zahrnují tyto přípravky a metody:\n\n\n\nVýrobci herbicidů někdy uvádí nepravdivé či zavádějící tvrzení o bezpečnosti svých výrobků. Výrobce Monsanto Company ve svých inzertních textech až do soudního zákazu uváděla zavádějící tvrzení, že její přípravky na bázi glyfosátu, včetně přípravku Roundup, jsou bezpečnější než stolní sůl a \"prakticky netoxické\" pro savce, ptáky a ryby (ačkoli důkaz, že to bylo někdy uvedeno, je těžké najít a zveřejnit, protože jde o licencované dokumenty). Postoj firmy nakonec vedl až ke skandalizaci. Nové reklamy ukazují Roundup jako účinný lék proti rakovině ačkoliv nádorová onemocnění podle dostupných informací může způsobit, přestože EPA tento fakt neuvádí.\n\nVýrobce Tordon 101 (Dow AgroSciences, ve vlastnictví Dow Chemical Company) uvedlo, že Tordon 101 nemá žádný vliv na zvířata a hmyz a jen malou toxicitu pro člověka, i přes důkazy o vysokém karcinogenním působení účinné látky picloram, které vyšly najevo při studiích na krysách. Picloram v herbicidu Tordon 101 je kontaminován (doplněn) karcinogenní látkou hexachlorobenzenem. Nicméně jiné studie ovšem tvrdí, že je látka picloram jen lehce karcinogenní, nebo pravděpodobně karcinogenní a další zdroje tvrdí, že podle EPA picloram nemůže být na karcinogenitu klasifikován, neboť příslušné testy nebyly provedeny správně.\n\nBylo prokázáno, že se u pracovníků vystavených účinkům herbicidů a dalších pesticidů zvyšuje riziko Parkinsonovy nemoci. Účinná látka paraquat, používaná v herbicidních směsích, je podezřelá, že je jedním z faktorů vyvolávajících chorobu . Podle \"Paraquat information center\" ovšem neexistuje vztah mezi Parkinsonovou nemocí a účinnou látkou paraquat a testy, které tvrdí opak, byly provedeny nesprávně nebo jsou irelevatní.\n\n\n\n"}
{"id": "14629", "url": "https://cs.wikipedia.org/wiki?curid=14629", "title": "Analýza hlavních komponent", "text": "Analýza hlavních komponent\n\nAnalýza hlavních komponent (', PCA) je v teorii signálu transformace sloužící k dekorelaci dat. Často se používá ke snížení dimenze dat s co nejmenší ztrátou informace. PCA je možno najít také jako Karhunen-Loèveho transformaci, Hotellingovu transformaci, nebo jako singulární rozklad (SVD; v lineární algebře).\n\nZ následujícího vzorce je vidět, že PCA je jen přepsáním vstupu do jiné souřadné soustavy:\n\nformula_1\n\nkde \"X\" je centrovaná matice \"n\" \"x\" \"d\" se vstupními \"d\"-rozměrnými daty v \"n\" řádcích, \"Y\" obdobná matice výstupních dat,\n\"P\" je \"d\" \"x\" \"d\" matice vlastních vektorů kovarianční matice formula_2 splňující vztah formula_3, kde formula_4 je diagonální matice obsahující na diagonále vlastní čísla formula_2 a matice vlastních vektorů formula_6 je ortonormální, tj. formula_7, kde\nformula_8 je jednotková matice dimenze formula_9.\n\nVlastní vektory (sloupce matice \"P\") tvoří onu novou souřadnou soustavu.\nCentrování matice \"X\" dosáhneme odečtením příslušného výběrového průměru od každého sloupce.\n\nMatice \"Y\" je zřejmě také centrovaná, tj. aritmetický průměr každého jejího sloupce je 0.\n\nSpočítáme, jak musí vypadat kovarianční matice nových dat \"Y\":\n\nformula_10\n\nVzhledem k tomu, že matice formula_4 je diagonální,\n\nformula_12\n\nvidíme, že sloupce matice \"Y\" jsou nekorelované a výběrový rozptyl každého sloupce se rovná příslušnému vlastnímu číslu.\n\nSeřadíme-li vlastní vektory v P podle velikosti vlastních čísel formula_13, budeme\ndostávat složky v \"Y\" setříděné podle rozptylu. Pokud chceme snížit dimenzi dat,\nstačí z \"Y\" vzít jen tolik prvních složek kolik uznáme za vhodné. Vybírání\nkomponenty s největším rozptylem nemusí být vždy nejlepší. Například pokud\nmáme rozpoznávat třídy, které se liší právě ve složkách s malým rozptylem, které\ntímto postupem zahodíme.\n\nV rozpoznávání slouží PCA jako jedna z tzv. \"Feature Extraction metod\" (extrakce rysů).\nPoužívají ji například kriminalisté pro rozpoznávání obličejů.\n\nJednoduchá komprese barevného nebo multispektrálního obrazu. Využívá vysoké korelace mezi jednotlivými spektrálními kanály a převede\nobrázek pomocí PCA na jednu nebo několik málo složek s většinou informace.\n\n\n"}
{"id": "14630", "url": "https://cs.wikipedia.org/wiki?curid=14630", "title": "Epos o Gilgamešovi", "text": "Epos o Gilgamešovi\n\nEpos o Gilgamešovi (z původního \"Bilgames\" – výhonek stromu mésu, tj. strom života; řecky \"Gilgamos\") je epos z 2. tisíciletí př. n. l. líčící dobrodružství sumerského krále Gilgameše. Často je považován za nejstarší dochované epické dílo světové literatury.\nZe sumerské literatury se Gilgames přesunul (již pod svým známějším jménem Gilgameš) do literatury akkadské. Obdobné eposy o Gilgamešovi můžeme najít i v chetitské literatuře a dalších mytologiích Předního východu. Překladem a úpravami tohoto díla docházelo k podstatným změnám, proto se některé verze mohou výrazně odlišovat.\n\nPoslední zmínky o Gilgamešovi pocházejí z doby kolem roku 200 př. n. l., kdy Claudius Aelianus v knize \"Zvláštnosti zvířat\" popisuje nechtěného vnuka babylónského krále, ten byl hozen z hradeb, zachráněn orlem a vychován zahradníkem. V roce 165 př. n. l. se Gilgameš objevuje ve středoperských textech echejců a manichejců vztahujících se ke Gn 1–4 a k první knize Henochově. Dále Theodor bar Kóní považuje jakéhosi Gmígmóse za současníka Abraháma (7. století).\n\nJedná se o pět epických skladeb, které vznikly přibližně kolem roku 2500 př. n. l. – dochované opisy pocházejí přibližně z let 2000 př. n. l. – 1700 př. n. l..\n\n115 veršů zachovaných z Nippuru vypráví o Akkově (panovník z 1. dynastie Kiše) obléhání Uruku, důvodem tohoto obléhání byl pravděpodobně Akkův požadavek na kontrolu zavlažovacích kanálů Uruku, což tehdy prakticky znamenalo nadvládu nad městem. O splnění tohoto požadavku se radilo „Shromáždění starších v Uruku“, které se rozhodlo splnit Akkova ultimáta, ale „shromáždění mladších bojovníků“ se rozhodne bojovat. V souladu s rozhodnutím shromáždění mladších bojovníků se Enkidu rozhodne nejprve vyjednávat (vyjednávání vede Gilgamešův královský velitel Birchurtura). Po neúspěchu tohoto jednání se urucké vojsko v čele s Enkiduem pokusí dostat z obležení. Následná bitva je z uruckého pohledu úspěšná především proto, že se na hradbách objeví Gilgameš.\n\nPři této bitvě je Akka zajat, ale Gilgameš ho zcela nečekaně nezabije, ale za nějakou neznámou službu z minulosti ho propustí. Tento příběh se v pozdějších (časově následujících) mýtech nikde neobjevil a je znám pouze v této verzi.\n\nSumerská epická skladba známá ve dvou verzích (základní text má 202 veršů), která se zachovala v několika desítkách opisů z mnoha mezopotámských měst. Děj začíná v Uruku, kde se Gilgameš s Enkiduem připravují na tažení proti Chuvavovi (též Chuwawa, Chumbaba, Chubibi). Na toto tažení se připravují, protože Gilgames viděl po Eufratu plavat mrtvoly (druhá verze říká, že měl sen), v obou případech se lekl smrti a toto tažení mu mělo zajistit nesmrtelnost (jinde slávu). Na tuto výpravu si vzali padesát průvodců, jednalo se o svobodné občany města Uruku, kteří neměli co ztratit (podle druhé verze šlo o vojáky).\n\nGilgames to oznámil napřed slunečnímu bohu Utovi (Šamaš, Šamšu), který mu dal (půjčil) sedm démonických bratrů. Po dlouhé cestě (překonal sedmero hor) dorazil k cíli, kde začal kácet vybraný cedr. Když to zjistil Chuvava, poslal na ně svého pomocníka, který je uspal. Chvíli poté se probudil Enkidu, ten probudil Gilgamese a začal mu rozmlouvat snahu zabít Chuvavu. Gilgames však Enkidua přemluvil, aby výpravu nevzdávali. Tak došli až k Chuvavovi, který stál před svým domem. Tam z něj podvodně (Gilgameš mu slíbil své dvě sestry za ženy) vylákali jeho sedm ochranných září a tím byl Chuvava bezmocný. Gilgames ho nejprve nechtěl zabít, ale Enkidu řekl, že by se vystavovali velkému riziku a usekl mu hlavu. Tuto hlavu odnesli Enlilovi, ten se na ně rozzlobil a záře rozdělil různým přírodním silám. Tato skladba ovlivnila akkadskou a chetitskou literaturu. Pravděpodobně vznikala v době, kdy sumerští vládci podnikali válečné výpravy pro cedrové dřevo, které bylo v Sumeru velmi ceněné.\n\nEpická skladba, zachovaná v několika fragmentech, měla přibližně 140 veršů. Zde je popisováno setkání Gilgamese s bohyní Inannou (Ištar), kterou tak zaujal, že mu nabídla manželství (někde se jednalo spíše o známost). Gilgames ji odmítl (vypočítával jí bývalé milence a říkal, co s nimi udělala), čímž ji urazil, ta se obrátila na svého otce – boha Ana, aby poslal proti Uruku a Gilgamesovi nebeského býka (sum. Gugalanna, gug-anna, akk. alap šami), ten jí po přemlouvání a vyhrožování vyhověl. Anuovi se nejprve nechtělo býka proti Gilgamesovi posílat, protože měl Gilgamese rád, namítal, že tím sešle na lidstvo neúrodu na sedm let a zda Inanna udělala dostatečné zásoby, protože za vinu jednoho nemůžou trpět všichni, teprve po jejím ujištění, že tak učinila, jí vydá býka.\n\nInanna poté, i s nebeským býkem, dorazila k Ururku, kde býk začal řádit. Gilgames, který zrovna hodoval, se o tom dozvěděl, a vydal se s Enkidem proti němu. Společně ho porazili a po přihlížející Inanně hodil kýtu (někdy i hlavu, jinde přirození, někde hází Enkidu), ta se pak rozplakala a pak Gilgamese proklela. Zbytek býka v některých verzích věnoval sirotkům, jinde věnoval hlavu svému otci – (Lugulbandovi).\nV ninivské verzi eposu je tato verze součástí tabulky č. VI. Je poměrně zvláštní jak zde Inanna vystupuje, protože ostatní fungování této bohyně v mytologii bylo jiné – kladné, z toho lze usuzovat, že tato část vznikala v době, kdy bylo potřeba omezit kult Inanny.\n\nSumerská epická skladba, která má přes 300 veršů, zachovala se v několika verzích, které se v některých ohledech neshodují a někdy si i protiřečí.\n\nDílo začíná vylíčením dávnověku, kdy bohové vládli společně zemi a vesmíru. Na břehu Eufratu vyrostl strom chuluppu (chalub, některé prameny uvádějí vrba, jiné dub, výjimečně také topol), který vyvrátil jižní vítr a ten se pak plavil po řece. Strom našla bohyně Inanna, vylovila ho a zasadila ho ve své zahradě v Uruku. V koruně tohoto stromu se usadill pták-démon Anzu, v kořenech had a v kmeni větrná žena (Lilú, lilou, akk. lilitu, pozdější hebr. Lilith) – to bylo špatně. Bohyně Inanna si totiž z tohoto stromu chtěla udělat trůn a lůžko a tyto bytosti ji v tom vadily, požádala o pomoc boha Utu, který ji nevyhověl, proto se rozhodla požádat Gilgamese, který zabil hada a vyhnal Anzua a Lilúu. Poté vyvrátil strom, osekal větve a kmen věnoval bohyni (v jiných verzích bohyni prostě vadily, ač se stromem neměla žádné plány – strom pak dala Gilgamešovi celý), z větve si udělal palici a z pařezu kouli (nebo také buben a paličku, existují i jiné výklady, co mohl udělat, přesný výklad není znám, každopádně se jednalo o magické předměty). Kouli pak odpaloval palicí, tomuto sportu se spolu s dalšími mladíky z Uruku věnoval velice náruživě a místní dívky a ženy jim musely nosit vodu a chleba (další možností je, že paličkou a bubínkem honil Urucké muže do práce a ti pak nebyli schopni plnit manželské povinnosti), proto si stěžovali bohům (nebo bohové slyšeli jejich nářek) a tyto předměty propadly podsvětí.\n\nEnkidu se nabídl, že předměty z podsvětí vynese, ale nedodržel pravidla podsvětí (vše se musí dělat obráceně), a proto musel v podsvětí zůstat. Gilgameš chtěl svého přítele zachránit, proto se obrátil na pomoc k bohům (Enlil, Nanu a Enki), jeho prosba se nakonec dostala až k Utuovi a Enkidu vyletěl komínem ven z podsvětí (jinde otevřel zemi a on z podsvětí vylezl). Neví se zda vyletěl on, jeho duch, možná jeho stín, ani se neví, zda se vrátil napořád (vzhledem k ostatním mýtům této oblasti dost nepravděpodobná varianta) nebo na nějaký čas, či za nějakým účelem. Enkidu se poté setká s Gilgamešem a vypráví mu, jak se daří zemřelým lidem, což se liší podle jejich zásluh (nejlepší je smrt vojáka, jinak též počet dětí, rozhoduje též, jak se o ně starají pozůstalí a jak oni se starali o předky, atp.) Gilgameš v závěru koná smuteční obřady za své rodiče (je zde naznačeno, že zemřela i jeho matka, ale ta by měla být bohyně).\n\nČást tohoto příběhu je obsažena ve XII. tabulce akkadské verze tohoto eposu.\n\nSumerský epos, obsahuje 305 veršů, z tohoto eposu se zachovalo několik menších částí v Ninive. Tento epos líčí poslední dny Gilgamešova života. Gilgameš je již těžce (nevyléčitelně) nemocen a zdá se mu sen. V tomto snu je na shromáždění bohů, kteří probírají jeho slavné činy, nakonec konstatují, že nemůže získat nesmrtelnost, ale že se po smrti stane správcem podsvětí a jako takový, že bude dohlížet na zemřelé, rozhodovat jejich pře, atp. Jelikož se tento sen opakoval, požádal Gilgameš rádce o vysvětlení. Ti mu řekli, že zemře a stane se jedním z bohů Anunnakú. Gilgameš stále nebyl smířen se smrtí, poté následuje neznámá část textu a pak se znovu setkal s Enkim (pravděpodobně ve snu) a se smrtí se smíří. Svolá všechny urucké dělníky a poručí jim, aby v odvodněném Eufratu postavili hrobku, kam je uložen i se svým doprovodem (dvořani, manželky) a dary, poté jsou dveře zapečetěny a Eufrat se vrátil do svého koryta. Tato část byla po roce 1500 př. n. l. zcela zapomenuta, v akkadské verzi je již zcela vynechána.\n\nAkkadská verze eposu o Gilgamešovi vznikla na základě Sumerských mýtů a eposů, ze kterých byly vybrány Akkadům známé části a ty pak byly spojeny do jednoho eposu. Toto spojení je někdy poněkud křečovité a návaznost děje mezi jednotlivými mýty (kapitolami) je někdy velmi chatrná, přesto lze říci, že se podařilo vytvořit jednotný celek na kterém je patrné, že předloha byla psána v různých dobách a různými lidmi. Poté tento epos prošel složitým vývojem, jeho podoba se ustálila kolem roku 1200 př. n. l., kterou sepsal Sín-leke-uníní (babylónský kněz). Tato tzv. „kánonická podoba“ vydržela až do poslední opisů, které jsou známy (asi 250 př. n. l.). Je na dvanácti tabulkách a obsahuje zhruba 3000 veršů.\n\nVětšina nalezených částí pochází z Ninive z knihovny krále Aššurbanipala, chybějící části byly doplněny z Chetitských a jiných akkadských knihoven. V akkadštině se epos jmenoval „Ten, jenž hlubinu zřel“ (ša nagba ímuru – dle překladu L. Matouše)\n\nGilgameš, vládce Uruku tyranizuje své poddané, svými přehnanými stavitelskými plány a také tím, že obtěžuje urucké ženy. Ti naříkají a stěžují si k bohům, kteří stvoří divokého člověka Enkidua a ten má zbavit Urucké obyvatelstvo útlaku. Enkidua stvoří z hlíny bohyně Aruru. Tato tabulka končí Gilgamešovými sny, které jsou Gilgamešovými rádci vyloženy jako, že mu přijde silný partner.\n\nEnkidu žije ve stepích a horách s divokou zvěří a ničí lovcům pasti. Lovci si stěžují Gilgamešovi, který lovci poradí, aby k napajedlu přivedli krásnou nevěstku Šamchat (akkadsky smyslná, dobře rostlá), která Enkidua svede a poté i zcivilizuje (milují se šest dní a sedm nocí). V Uruku se Enkidu setká s Gilgamešem, se kterým se utká v boji, poté, co zjistí, že jejich síly jsou vyrovnané, tak se spřátelí. (Není jasné, kde se v Uruku setkali. Podle některých verzí Enkidu Gilgameše potkal, když šel za milenkou. Podle jiné verze se střetli u brány, když Enkidu přicházel) \nBrzy poté se rozhodnou, že spolu podniknou výpravu proti Chumbabovi (Chuvava, Chuwawa). Rádci je od tohoto nápadu zrazují.\n\nZde se Gilgamešovi rádci smíří s plánem jejich výpravy a dávají mu rady. Gilgameš se nejprve radí s královnou – bohyní Ninsunou (Ninsumunnou), královna obětuje bohovi Šamašovi a dá jim cenné rady.\n\nTato tabulka je ve velmi špatném stavu a některé části této tabulky jsou zcela nečitelné. Zde se Gilgameš s Enkiduem sami vydají na cestu (poloha cedrového lesa není známa, ale mnozí badatelé se domnívají, že ležel v Libanonu).\nO cestě se kvůli poškození neví téměř nic, ale na konci tabulky má Gilgameš sny (někdy dva, jindy tři), které Enkidu vyloží tak, že výprava bude úspěšná.\n\nZde výprava dorazí až do cedrového lesa, kdy začnou kácet vybraný cedr (je zde velice pečlivě popsán les). Brzy k nim dorazil Chumbaba nejprve se jim posmíval a pak je chytil do rukou a chtěl je pustit do propasti. V této chvíli se do věci, na základě Gilgamešovy modlitby, vložili bohové – především Šamaš a seslali na Chumbabu vítr, který mu zabránil v pohybu a zachytl padajícího Gilgameše a Enkidua. Chumbaba je poté prosí o milost, ale když se chce Gilgameš slitovat, Enkidu mu to rozmluví a zabije ho. Poté mu useknou hlavu, kterou na voru dopraví do Uruku.\n\nPo návratu z výpravy se do Gilgameše zamiluje Ištar (Inanna), ten ji odmítne poměrně neuctivým způsobem (vyjmenovává milence, které Ištar poté, co se jich nabažila od sebe odehnala). To Ištar urazilo a obrátila se na svého otce Ana, aby ji dal strašného nebeského býka (Alú). An váhá s vydáním býka, ale poté, co Ištar začne vyhrožovat, že vypustí mrtvé z podsvětí a slíbí, že zajistila dost potravy pro všechny, aby netrpěli poté, co nebeský býk zničí zemi, vydal ji An býka. Býk začal pustošit okolí Uruku. Gilgameš a Enkidu s ním svedli boj, ve kterém ho zabili. Poté mu vytrhli srdce a dali ho Šamašovi. Když to uviděla Ištar, řekla Gilgamešovi, aby se obával její pomsty, když to zaslechl Enkidu, hodil po ní kýtu ze zabitého býka (někdy přirození) a Ištar zmizela. Poté to oslavili.\n\nTato tabulka se zachovala ve velmi špatném stavu, proto byl text doplněn na základě chetitských pramenů.\nIštar se odebrala na radu bohů, kde si stěžovala, bohové rozhodli, že za své činy (zabití Chumbaby a hození kýty – přirození – po Ištar) musí jeden z nich zemřít, jejich volba padne na Enkidua, což ihned ve snu sdělí Gilgamešovi (podle jiných verzí se sen zdá Enkidovi).\n\nEnkidu se potom různě zlobí především na Šamchat, nakonec však Šamchat odpustí. Poté onemocní a znovu se mu zdá o smrti a o tom, jak půjde do podsvětí.\n\nZde nejprve Gilgameš u nemocného Enkidua vyjmenovává, kdo všechno pro něj bude plakat, poté se Enkidu naposled probudí, lituje, že nemůže zemřít smrtí válečníka. Brzy na to zase usne, Gilgameš k němu mluví, ale Enkidu zemře. Gilgameš poté vykřikne a jeho výkřik je slyšet po celém světě. \nZbývající část tabulky je poškozena, ze zachovalých částí se usuzuje, že jsou zde popisovány smuteční obřady a příprava na pohřeb. Podle sumerské verze Gilgameš přítele oplakával šest dní a sedm nocí, během této doby se nemyl, nejedl a nepil, zdá se být velmi pravděpodobné, že tato část byla také v akkadské verzi.\n\nGilgameš dostane strach ze smrti, neboť má pocit, že vše je marné. Opustí Uruk a bloudí pološílený děsem ze smrtelného konce krajinou. Tím se pravděpodobně navrací do míst, odkud přišel Enkidu – jaký to mělo význam, není jasné. Nakonec se rozhodne, že půjde k Utnapištimu, (Utanapištim, Uta-napištim) který přežil potopu světa a zná tajemství nesmrtelnosti. Od něho se dozví, že se musí dostat k hoře Mašu, ke které vede velmi nebezpečná cesta. Bránu u hory Mašu střeží Girtablilu (lidé-štíři), kteří se ke Gilgamešovi chovají zpočátku nepřátelsky, ale on je pak přesvědčí, aby ho pustili dál. Oni mu ještě řeknou, že půjde dvanáct dvouhodin temnotou (tato cesta je velmi dramaticky popisována). Gilgameš jde stanoveným časem močálem beznaděje až dojde do zahrady, jejíž popis se zachoval pouze z části, ale z popisu vyplývá, že se zde nacházely stromy z (polo)drahokamů, které rodily ovoce. Ze zahrady je vidět moře (pravděpodobně Středozemní).\n\nZde se Gilgameš seznámí se Siduri (šenkýřka bohů), které v této zahradě žije. Ta Gilgameše zpočátku nepozná a dokonce se ho obává, ale pak s ním promluví a zjistí co je zač. Ptá se Gilgameše jak to, že takto vypadá (je důležité si uvědomit, že se od smrti Enkidua nemyl a že byl oblečen do lví kůže) – on jí vylíčí svá dobrodružství (od smrti Enkidua, včetně) a ptá se jí jak se dostane k Utnapištimu, ona se mu to snaží rozmluvit říká, že zde není přívoz a že co ona pamatuje, tak moře překročil pouze Šamaš. Poté mu poradí, aby vyhledal Uršanabiho (převozník přes vody smrti). Gilgameš ho najde – ten se ho ptá, proč vypadá, jak vypadá, on mu to opět vysvětlí. Pak je velmi špatně zachovalá část, někteří badatelé se domnívají, že se s Uršunabim poperou, ale dohodnou se, že ho převeze. Gilgameš musí nařezat 300 třicetimetrových tyčí, když to učiní, vyplují a odstrkují se tyčemi – pokaždé jinou, aby mu voda nepokapala ruce. Konec tabulky je opět ve špatném stavu, ale ze zachovalé části vyplývá, že je Utnapištim zpozoruje, a opakuje se část dotazování, proč takto vypadá. Pak Utanapištim Gilgamešovi vysvětlí smrt.\n\nGilgameš se hned zpočátku ptá, jak je možné, že si jsou tolik podobní a jeden z nich je smrtelný a druhý ne (oba jsou ze 2/3 bozi). Uta-napištim mu odvypráví mýtus o potopě (tento příběh lze najít v několika dalších akkadských a sumerských textech, sem byl pravděpodobně zařazen, aby se text lépe vypravěčům vyprávěl): bohové se rozhodnou seslat na lidstvo potopu Ea to prozradí Uta-napištimu a pošle mu poselství po „rákosové chýši“, ten sestaví, podle přesného návodu loď, na kterou vezme vše, co má (všechny příbuzné, zvířata, stříbro a zlato), poté šest dní a sedm nocí prší, ze světa se stane obrovský močál. Po ukončení dešťů Uta-napištim vypustí holubici, pak vlaštovku – ty se vrátí zpět, nakonec to zkouší s havranem – ten se nevrátí, což naznačuje, že voda již opadla. Enlil poté udělá Uta-napištima a jeho ženu nesmrtelnými. Uta-napištim říká Gilgamešovi, že musí podstoupit zkoušku nesmrtelnosti tj. nespat šest dní a sedm nocí. Gilgameš v této zkoušce neobstojí a ihned usne, že spal sedm nocí uvěří až podle chlebů, které mu každé ráno dávali k hlavě.\nGilgameš se rozhodne zanechat svého honu na nesmrtelnost, ale Uta-napištimu mu prozradí tajemství bohů: na dně moře roste rostlina omlazení, Gilgameš ji získá, ale na zpáteční cestě mu ji sežere had. Na konci pochopí, že cíl není v nesmrtelnosti a chlubí se Uršanabimu, který ho doprovází, hradbami, které nechal kolem Uruku vystavět.\n\nTato tabulka byla k eposu přidána na základě sumerských tabulek, do eposu nezapadá a i její umístění je špatné, neboť v této tabulce vystupuje živý Enkidu, který zemřel na konci VII. tabulky, což je jedno z výrazných narušení děje v této tabulce. Za autora této tabulky je považován písař (alespoň je to na ní napsáno) Nabú-zukup-kénu, což byl pravděpodobně písař, astronom a kněz u dvora Sargona II.\nZde Gilgameš vytvoří ze dřeva dva magické předměty (pukku a mekku), ty pro stížnosti uruckých žen spadnou do podsvětí, odkud se je Enkidu pokusí vynést, sestoupí proto do podsvětí, ale neřídí se Gilgamešovými pokyny, poruší zákony podsvětí (mj. dělat vše obráceně) a musí zůstat v podsvětí. Gilgameš poté prosí bohy, aby Enkidua propustili, a ten je nakonec propuštěn. Není jasné, zda byl propuštěn pouze na nějaký čas, nebo zda tam za něj musel někdo jít, což bylo v Akkadsko-sumerské mytologii poměrně běžné. Jisté je, že se setká s Gilgamešem a líčí mu, jak bídně se žije v podsvětí.\n\nKromě těchto verzí se našla celá řada stejných nebo podobných verzí v několika sumerských a akkadských městech, další verze byly nalezeny ve sbírkách chetitských králů. Některé části eposu byly nalezeny dokonce v Turecku, Palestině a Sýrii. Tyto texty pocházejí vesměs z 16.–12. století př. n. l., většinou jde o fragmenty, nebo zkrácené verze. V některých takto nalezených částech lze pozorovat úpravy pro místní podmínky.\n\n\n\n\n"}
{"id": "14633", "url": "https://cs.wikipedia.org/wiki?curid=14633", "title": "Bolševník obecný", "text": "Bolševník obecný\n\nBolševník obecný (\"Heracleum sphondylium\") (lidově zvaný bršť) je rostlina z čeledi miříkovitých vyskytující se ve Středomoří a mírném pásu Evropy a Asie. Někdy se udává i Severní Amerika; závisí to na tom, zda autor nahlíží na jediného tamního zástupce rodu bolševník jako na samostatný druh (\"Heracleum maximum\" Bartram, 1791), nebo zda jej považuje za pouhý poddruh bolševníku obecného (\"Heracleum sphondylium\" subsp. \" montanum\" (Schleicher ex Gaudin) Briquet, 1905, resp. \"H. sphondylium\" var. \"lanatum\" (Michaux) Dorn, 1988, resp. \"H. sphondylium\" subsp. \"lanatum\" (Michaux) A. Löwe & D. Löwe, 1982). Obvyklejší je však pojetí amerického zástupce jakožto samostatného druhu.\n\n\n\nMezi jednotlivými poddruhy existuje řada přechodných forem, zřejmě kříženců.\n\nJde o 0,5–2 metry vysokou dvou až víceletou rostlinu (závisí na podnebí a tuhosti zimy). První rok pouze vytvoří přízemní listy (mohou být až 60 cm velké) a střádá zásoby do vřetenovitého hlavního kořene. Na druhý rok vyžene lodyhu s okoličnatým květenstvím, které je tvořeno zpravidla 10–25 okolíčky (může jich být ale ještě více). Přízemní listy jsou tří až pětičetné, dlouze řapíkaté. Listy na lodyze jsou podstatně menší (u vzrostlé rostliny maximálně 20 cm). Lodyha je dutá, hranatě rýhovaná, chlupatá. Květy jsou oboupohlavné, barva bílá, nazelenalá, narůžovělá nebo nažloutlá. Plody jsou dvounažky. Semena si zachovávají klíčivost přes 7 let.\n\nKromě bolševníku obecného se v Česku uchytil nebezpečný invazní druh bolševník velkolepý (\"Heracleum mantegazzianum\"), který se svému příbuznému dost podobá. Není vyloučeno, že se v místech společného výskytu oba druhy kříží; z Velké Británie a Německa byl již výskyt kříženců \"Heracleum sphondylium\" × \"mantegazzianum\" hlášen.\n\nZákladní rozdíly – bolševník obecný proti bolševníku velkolepému:\n\nBolševník obecný se přirozeně vyskytuje v celém mírném pásu Evropy a západní Sibiře, včetně severních částí Pyrenejského, Apeninského a Balkánského poloostrova, severních částí Turecka a části Kavkazu.\n\nBolševník obecný je nitrofilní rostlina libující si na vlhkých hnojených loukách či pastvinách, rumištích, příkopech kolem cest a zanedbaných zahradách. Vyhovuje mu těžší půda s neutrálním pH (nicméně dobře snáší i mírně kyselé či mírně zásadité půdy). V Česku kvete od června do září.\n\nNejvýznamnější účinnou složkou obsaženou v celé rostlině jsou fototoxické furanokumariny; jejich koncentrace ve šťávě rostliny je však podstatně menší.\n\n\n\n\n\nBolševník obecný obsahuje stejně jako bolševník velkolepý fototoxické furanokumariny, jejich koncentrace ve šťávě rostliny je však podstatně menší. I přes to není vhodné se příliš potřísňovat jeho šťávou, která může u citlivých jedinců vyvolat podráždění kůže (zrudnutí) až otoky a puchýřnatění pokožky. Celá rostlina je jedovatá, nejjedovatější jsou nezralé plody.\n\nV léčitelství se tinktura z bolševníku obecného používá jako antiepileptikum a antihysterikum. Droga snižuje krevní tlak, má celkově povzbudivé účinky a v minulosti se považovala i za afrodisiakum. Dnes se ale již prakticky nepoužívá pro nepříjemné vedlejší účinky (silná projímavost a nutnost vyhýbat se přímému slunci po jejich aplikaci). Sbírá se nať a někdy i kořen.\n\nBolševník obecný je výborná nektarodárná bylina. Druhový bolševníkový med je světle či tmavě žlutý, má pronikavou vůni a škrablavou příchuť. Krystalizuje do matně šedivožluté barvy. Obsahuje vitamín B1 a u citlivých osob může způsobit alergické reakce. Častěji však bývá bolševníkový med součástí smíšených letních medů.\n\nRousky pylu bolševníku bývají žlutě zbarvené.\n\nDříve patřil ve východní Evropě k hojně využívané zelenině zejména k přípravě boršče. Odtud pocházejí také jeho pojmenování v polštině - \"barszcz\" a v ruštině \"borščevik\". Dále se mladé listy používaly jako špenát nebo i do salátů. Kořen a listy se používaly k přípravě zeleninových bujónů.\n\nJako pícnina je oblíben zejména u ovcí a skotu, ale také u králíků. Na druhé straně znehodnocuje seno tím, že stvoly a dužnatá žilnatina listů špatně schnou a při skladování plesniví.\n\nKvětena České republiky, díl 5 / B. Slavík (Ed.). – Praha : Academia, 1997. – S. 387–392.\n\n\n \n"}
{"id": "14637", "url": "https://cs.wikipedia.org/wiki?curid=14637", "title": "Myš (rozcestník)", "text": "Myš (rozcestník)\n\nSlovo myš může mít několik významů:\n\n\n\n"}
{"id": "14640", "url": "https://cs.wikipedia.org/wiki?curid=14640", "title": "Miříkovité", "text": "Miříkovité\n\nMiříkovité (\"Apiaceae\", dříve též mrkvovité nebo okoličnaté (\"Umbelliferae\")), je čeleď vyšších dvouděložných rostlin z řádu miříkotvaré (\"Apiales\"). Zahrnuje přes 380 rodů a 3152 druhů rostlin. Jsou to byliny, obvykle aromatické, s bohatě členěnými listy a s květy v jednoduchém nebo složeném okoličnatém květenství. Miříkovité jsou bohatě zastoupeny ve flóře České republiky, řada druhů má hospodářský význam.\n\nMiříkovité jsou jednoleté nebo vytrvalé byliny, občas na bázi stonku dřevnatějící. Zcela výjimečně je stonek dřevnatý (\"Myrrhidendron\"). Stonek je dutý nebo plný. Listy jsou střídavé, vzácně vstřícné nebo v přízemní růžici, bez palistů, jednoduché nebo složené. Čepel listů je obvykle silně členěná, často i do několika řádů, zřídka jednoduchá. Řapík lodyžních listů má zpravidla na bázi výraznou pochvu. Rostliny obsahují ve všech částech včetně oplodí sekreční buňky a kanálky a bývají aromatické.\n\nKvěty jsou drobné, pětičetné, zpravidla oboupohlavné, pravidelné, pouze okrajové květy v květenství u některých zástupců asymetrické a paprskující. Květy jsou uspořádány v jednoduchých okolících nebo v okolících složených z okolíčků. Pod květenstvím bývá vytvořen obal z listenů a pod jednotlivými okolíčky obalíček. U některých rodů není obal či obalíček (případně obojí) vyvinut. Květenství jsou většinou volná, s dlouhými stopkami květů a obalíčků, mohou však být i stažená a tvořit hlávku. Kalich je téměř celý srostlý se semeníkem a je patrný pouze jako 5 cípů na okraji semeníku. Korunní lístky jsou volné. Tyčinek je 5, jsou volné a střídají se s korunními lístky. Prašníky jsou žluté, zřídka fialové. Semeník je spodní, srostlý ze 2 plodolistů, se 2 komůrkami a 2 čnělkami. Na horní straně na semeník nasedá žlaznatý terč, vybíhající v rozšířenou bázi čnělek. V každém plodolistu je jediné vajíčko. Plodem je dvounažka, za zralosti se zpravidla rozpadající na dva plůdky (merikarpia), někdy spojené plodonošem (karpoforem). Semena obsahují malé embryo a hojný endosperm.\n\nČeleď miříkovité zahrnuje asi 3800 druhů ve 434 rodech. Největší rody jsou máčka (\"Eryngium\", přes 200 druhů), prorostlík (\"Bupleurum\", asi 190), bedrník (\"Pimpinella\", 150) a ločidlo (\"Ferula\", asi 130 druhů).\n\nMiříkovité jsou rozšířeny kosmopolitně. Mnohé rody jsou zastoupeny jak v Eurasii tak v Severní Americe. Miříkovité se vyskytují i v arktických oblastech. Největší druhové bohatství je v Eurasii. V tropech rostou převážně v horách.\n\nV naší květeně je tato čeleď zastoupena asi 50 rody.\n\nV klasické taxonomii byla čeleď miříkovité spolu s čeledí aralkovité (\"Araliaceae\") řazena do řádu miříkotvaré (\"Apiales\"), dříve nazývaného aralkotvaré (\"Araliales\"). Byla členěna na tři podčeledi: \"Apioideae\", \"Saniculoideae\" a \"Hydrocotyloideae\". Molekulární výzkumy ukázaly, že první dvě podčeledi jsou sesterské a monofyletické skupiny, zatímco \"Hydrocotyloideae\" jsou parafyletická skupina. Dva rody (\"Hydrocotyle\" a \"Trachymene\") byly následně přeřazeny do čeledi aralkovité (\"Araliaceae\").\n\nKvěty miříkovitých obsahují nektar a jsou navštěvovány širokou paletou létajícího hmyzu.\n\nČeleď zahrnuje jak druhy využívané jako potrava tak i druhy vysoce toxické (např. rozpuk jízlivý, bolehlav plamatý).\n\nMezi známou kořenovou, případně i listovou zeleninu patří mrkev obecná (\"Daucus carota\"), petržel kadeřavá (\"Petroselinum crispum\") nebo celer hlíznatý (\"Apium graveolens\"). V minulosti byla jako kořenová zelenina pěstována také krabilice hlíznatá (\"Chaerophyllum bulbosum\") a kerblík třebule (\"Anthriscus cerefolium\"). Z koření je využíván zejména kmín kořenný (\"Carum carvi\"), fenykl obecný (\"Foeniculum vulgare\") a bedrník anýz (\"Pimpinella anisum\").\n\nNěkteré rostliny z této čeledi jsou používány v léčitelství a lékařství jakožto léčivé byliny či suroviny pro výrobu léků a prostředků proti početí.\n\nNěkteré druhy se pěstují jako okrasné rostliny, např. máčka (\"Eryngium\") a jarmanka (\"Astrantia\"). Jako skalničky se občas pěstují některé druh \"Azorella\", pocházející z jižní polokoule a tvořící pozoruhodné velmi kompaktní trsy z drobných nahuštěných rostlinek.\n\n\"Aciphylla\",\n\"Acronema\",\n\"Actinanthus\",\n\"Actinolema\",\n\"Actinotus\",\n\"Adenosciadium\",\n\"Aegokeras\",\n\"Aegopodium\",\n\"Aethusa\",\n\"Aframmi\",\n\"Afrocarum\",\n\"Afroligusticum\",\n\"Afrosison\",\n\"Agasyllis\",\n\"Agrocharis\",\n\"Ainsworthia\",\n\"Alepidea\",\n\"Aletes\",\n\"Alococarpum\",\n\"Alposelinum\",\n\"Ammi\",\n\"Ammiopsis\",\n\"Ammodaucus\",\n\"Ammoides\",\n\"Ammoselinum\",\n\"Anethum\",\n\"Angelica\",\n\"Angelocarpa\",\n\"Anginon\",\n\"Angoseseli\",\n\"Anisopoda\",\n\"Anisosciadium\",\n\"Anisotome\",\n\"Annesorhiza\",\n\"X Anthrichaerophyllum\",\n\"Anthriscus\",\n\"Aphanopleura\",\n\"Apiastrum\",\n\"Apiopetalum\",\n\"Apium\",\n\"Apodicarpum\",\n\"Arafoe\",\n\"Arctopus\",\n\"Arcuatopterus\",\n\"Arracacia\",\n\"Artedia\",\n\"Asciadium\",\n\"Asteriscium\",\n\"Astomaea\",\n\"Astrantia\",\n\"Astrodaucus\",\n\"Astydamia\",\n\"Athamanta\",\n\"Aulacospermum\",\n\"Austropeucedanum\",\n\"Autumnalia\",\n\"Azilia\",\n\"Azorella\",\n\"Berula\",\n\"Bifora\",\n\"Bilacunaria\",\n\"Bolax\",\n\"Bonannia\",\n\"Bowlesia\",\n\"Bunium\",\n\"Bupleurum\",\n\"Cachrys\",\n\"Calyptrosciadium\",\n\"Capnophyllum\",\n\"Carlesia\",\n\"Caropsis\",\n\"Carum\",\n\"Caucalis\",\n\"Cenolophium\",\n\"Centella\",\n\"Cephalopodium\",\n\"Chaerophyllopsis\",\n\"Chaerophyllum\",\n\"Chaetosciadium\",\n\"Chamaele\",\n\"Chamaesciadium\",\n\"Chamaesium\",\n\"Chamarea\",\n\"Changium\",\n\"Chlaenosciadium\",\n\"Choritaenia\",\n\"Chuanminshen\",\n\"Chymsydia\",\n\"Cicuta\",\n\"Cnidiocarpa\",\n\"Cnidium\",\n\"Coaxana\",\n\"Conioselinum\",\n\"Conium\",\n\"Conopodium\",\n\"Coriandrum\",\n\"Cortia\",\n\"Cortiella\",\n\"Cotopaxia\",\n\"Coulterophytum\",\n\"Coxella\",\n\"Crithmum\",\n\"Cryptotaenia\",\n\"Cuminum\",\n\"Cyathoselinum\",\n\"Cyclorhiza\",\n\"Cyclospermum\",\n\"Cymbocarpum\",\n\"Cymopterus\",\n\"Cynosciadium\",\n\"Dactylaea\",\n\"Dasispermum\",\n\"Daucosma\",\n\"Daucus\",\n\"Demavendia\",\n\"Dethawia\",\n\"Dichosciadium\",\n\"Dickinsia\",\n\"Dicyclophora\",\n\"Dimorphosciadium\",\n\"Diplaspis\",\n\"Diplolophium\",\n\"Diplotaenia\",\n\"Diposis\",\n\"Distichoselinum\",\n\"Domeykoa\",\n\"Donnellsmithia\",\n\"Dorema\",\n\"Dracosciadium\",\n\"Drusa\",\n\"Ducrosia\",\n\"Dystaenia\",\n\"Echinophora\",\n\"Elaeoselinum\",\n\"Elaeosticta\",\n\"Eleutherospermum\",\n\"Enantiophylla\",\n\"Endressia\",\n\"Eremocharis\",\n\"Eremodaucus\",\n\"Ergocarpon\",\n\"Erigenia\",\n\"Eriocycla\",\n\"Eriosynaphe\",\n\"Eryngium\",\n\"Erythroselinum\",\n\"Eurytaenia\",\n\"Exoacantha\",\n\"Falcaria\",\n\"Fergania\",\n\"Ferula\",\n\"Ferulago\",\n\"Ferulopsis\",\n\"Foeniculum\",\n\"Frommia\",\n\"Froriepia\",\n\"Fuernrohria\",\n\"Galagania\",\n\"Geocaryum\",\n\"Gingidia\",\n\"Glaucosciadium\",\n\"Glehnia\",\n\"Glia\",\n\"Glochidotheca\",\n\"Gongylosciadium\",\n\"Grafia\",\n\"Grammosciadium\",\n\"Guillonea\",\n\"Gymnophyton\",\n\"Hacquetia\",\n\"Halosciastrum\",\n\"Haplosciadium\",\n\"Haplosphaera\",\n\"Harbouria\",\n\"Harrysmithia\",\n\"Haussknechtia\",\n\"Hellenocarum\",\n\"Heptaptera\",\n\"Heracleum\",\n\"Hermas\",\n\"Heteromorpha\",\n\"Heterosciadium\",\n\"Hladnikia\",\n\"Hohenackeria\",\n\"Homalocarpus\",\n\"Horstrissea\",\n\"Huanaca\",\n\"Hyalolaena\",\n\"Hymenolaena\",\n\"Imperatoria\",\n\"Itasina\",\n\"Johrenia\",\n\"Johreniopsis\",\n\"Kadenia\",\n\"Kafirnigania\",\n\"Kalakia\",\n\"Kandaharia\",\n\"Karatavia\",\n\"Karnataka\",\n\"Kedarnatha\",\n\"Keraymonia\",\n\"Kitagawia\",\n\"Klotzschia\",\n\"Komarovia\",\n\"Korshinskia\",\n\"Kosopoljanskia\",\n\"Kozlovia\",\n\"Krasnovia\",\n\"Krubera\",\n\"Kundmannia\",\n\"Ladyginia\",\n\"Lagoecia\",\n\"Lalldhwojia\",\n\"Laretia\",\n\"Laser\",\n\"Laserpitium\",\n\"Lecokia\",\n\"Ledebouriella\",\n\"Lefebvrea\",\n\"Leibergia\",\n\"Leutea\",\n\"Levisticum\",\n\"Lichtensteinia\",\n\"Lignocarpa\",\n\"Ligusticella\",\n\"Ligusticopsis\",\n\"Ligusticum\",\n\"Lilaeopsis\",\n\"Limnosciadium\",\n\"Lipskya\",\n\"Lisaea\",\n\"Lomatium\",\n\"Lomatocarpa\",\n\"Mackinlaya\",\n\"Macrosciadium\",\n\"Magadania\",\n\"Magydaris\",\n\"Malabaila\",\n\"Mandenovia\",\n\"Margotia\",\n\"Marlothiella\",\n\"Mastigosciadium\",\n\"Mathiasella\",\n\"Mediasia\",\n\"Meeboldia\",\n\"Melanosciadium\",\n\"Melanoselinum\",\n\"Merwiopsis\",\n\"Meum\",\n\"Micropleura\",\n\"Microsciadium\",\n\"Mogoltavia\",\n\"Molopospermum\",\n\"Monizia\",\n\"Mulinum\",\n\"Musineon\",\n\"Myrrhidendron\",\n\"Myrrhis\",\n\"Myrrhoides\",\n\"Naufraga\",\n\"Neoconopodium\",\n\"Neogoezia\",\n\"Neonelsonia\",\n\"Neoparrya\",\n\"Neosciadium\",\n\"Neoturczaninovia\",\n\"Niphogeton\",\n\"Nirarathamnos\",\n\"Nothosmyrnium\",\n\"Notiosciadium\",\n\"Notopterygium\",\n\"Ochotia\",\n\"Oedibasis\",\n\"Oenanthe\",\n\"Oligocladus\",\n\"Oliveria\",\n\"Opopanax\",\n\"Oreocome\",\n\"Oreomyrrhis\",\n\"Oreonana\",\n\"Oreoschimperella\",\n\"Oreoxis\",\n\"Orlaya\",\n\"Ormopterum\",\n\"Ormosciadium\",\n\"Ormosolenia\",\n\"Orogenia\",\n\"Oschatzia\",\n\"Osmorhiza\",\n\"Ottoa\",\n\"Oxypolis\",\n\"Pachyctenium\",\n\"Pachypleurum\",\n\"Palimbia\",\n\"Pancicia\",\n\"Paraligusticum\",\n\"Paraselinum\",\n\"Parasilaus\",\n\"Pastinaca\",\n\"Pastinacopsis\",\n\"Paulita\",\n\"Pedinopetalum\",\n\"Perideridia\",\n\"Perissocoeleum\",\n\"Petagnia\",\n\"Petroedmondia\",\n\"Petroselinum\",\n\"Peucedanum\",\n\"Phellolophium\",\n\"Phlojodicarpus\",\n\"Phlyctidocarpa\",\n\"Physospermopsis\",\n\"Physospermum\",\n\"Physotrichia\",\n\"Pilopleura\",\n\"Pimpinella\",\n\"Pinacantha\",\n\"Pinda\",\n\"Pituranthos\",\n\"Platysace\",\n\"Pleurospermopsis\",\n\"Pleurospermum\",\n\"Podistera\",\n\"Polemannia\",\n\"Polemanniopsis\",\n\"Polylophium\",\n\"Polytaenia\",\n\"Polyzygus\",\n\"Portenschlagiella\",\n\"Postiella\",\n\"Pozoa\",\n\"Prangos\",\n\"Prionosciadium\",\n\"Psammogeton\",\n\"Pseudocarum\",\n\"Pseudocymopterus\",\n\"Pseudorlaya\",\n\"Pseudoselinum\",\n\"Pseudotaenidia\",\n\"Pternopetalum\",\n\"Pterygopleurum\",\n\"Pteryxia\",\n\"Ptilimnium\",\n\"Ptychotis\",\n\"Pycnocycla\",\n\"Pyramidoptera\",\n\"Registaniella\",\n\"Rhabdosciadium\",\n\"Rhodosciadium\",\n\"Rhopalosciadium\",\n\"Rhysopterus\",\n\"Ridolfia\",\n\"Rouya\",\n\"Rumia\",\n\"Rupiphila\",\n\"Rutheopsis\",\n\"Sajanella\",\n\"Sanicula\",\n\"Saposhnikovia\",\n\"Scaligeria\",\n\"Scandia\",\n\"Scandix\",\n\"Schizeilema\",\n\"Schoenolaena\",\n\"Schrenkia\",\n\"Schtschurowskia\",\n\"Schulzia\",\n\"Sclerochorton\",\n\"Sclerotiaria\",\n\"Scrithacola\",\n\"Selinopsis\",\n\"Selinum\",\n\"Semenovia\",\n\"Seseli\",\n\"Seselopsis\",\n\"Shoshonea\",\n\"Silaum\",\n\"Sinocarum\",\n\"Sinodielsia\",\n\"Sinolimprichtia\",\n\"Sison\",\n\"Sium\",\n\"Smyrniopsis\",\n\"Smyrnium\",\n\"Sonderina\",\n\"Spananthe\",\n\"Spermolepis\",\n\"Sphaenolobium\",\n\"Sphaerosciadium\",\n\"Sphallerocarpus\",\n\"Sphenocarpus\",\n\"Sphenosciadium\",\n\"Spuriodaucus\",\n\"Spuriopimpinella\",\n\"Stefanoffia\",\n\"Steganotaenia\",\n\"Stenocoelium\",\n\"Stewartiella\",\n\"Stoibrax\",\n\"Symphyoloma\",\n\"Szovitsia\",\n\"Taenidia\",\n\"Tamamschjania\",\n\"Tauschia\",\n\"Tetrataenium\",\n\"Thamnosciadium\",\n\"Thapsia\",\n\"Thaspium\",\n\"Thecocarpus\",\n\"Tilingia\",\n\"Tinguarra\",\n\"Todaroa\",\n\"Tommasinia\",\n\"Tongoloa\",\n\"Tordyliopsis\",\n\"Tordylium\",\n\"Torilis\",\n\"Tornabenea\",\n\"Trachydium\",\n\"Trachymene\",\n\"Trachyspermum\",\n\"Transcaucasia\",\n\"Trepocarpus\",\n\"Tricholaser\",\n\"Trigonosciadium\",\n\"Trinia\",\n\"Trochiscanthes\",\n\"Turczaninoviella\",\n\"Turgenia\",\n\"Uldinia\",\n\"Vanasushava\",\n\"Vicatia\",\n\"Vvedenskya\",\n\"Xanthosia\",\n\"Xatardia\",\n\"Yabea\",\n\"Zeravschania\",\n\"Zizia\",\n\"Zosima\"\n\n"}
{"id": "14641", "url": "https://cs.wikipedia.org/wiki?curid=14641", "title": "Support Lesbiens", "text": "Support Lesbiens\n\nSupport Lesbiens je česká hudební skupina. Vznikla roku 1992. Dostala se do semifinále soutěže \"Marlboro Rock-in\" a získala smlouvu u Sony Music. Skupina se rozpadla v roce 1996, ale o čtyři roky později se zase sešla. \n\nV roce 2001 vyšla deska \"Regeneration?\", která znamenala průlom v posluchačské oblibě. Singl \"Bet my soul\" začaly hrát rozhlasové stanice v nejvyšších frekvencích. Na úspěch této desky navázalo album \"Tune Da Radio\", které ji definitivně zařadilo mezi nejpopulárnější hudební skupiny v České republice. \n\nV březnu 2003 získala dvě hlavní ocenění Anděl od České hudební akademie za nejlepší album roku 2002 a kapelu roku 2002.\n\nKoncem roku 2004 se díky singlu \"Cliché\" stala první českou anglicky zpívající hudební skupinou, jejíž singl se umístil na prvním místě oficiální rozhlasové hitparády IFPI.\n\nVideoklip k písni \"Cliché\", ve kterém vystupují například i herci Jan Budař, Josef Vinklář, bodoval a posléze vyhrál hitparádu \"World Chart Expres\" na MTV a zároveň se Support Lesbiens stali \"Artist Of The Week\" televizní hudební stanice MTV.\n\nV říjnu 2005 vyšla reedice dvou nejstarších alb skupiny – \"So What?\" a \"Medicine Man\". Řadové CD vydala skupina 25. září 2006 pod názvem \"Euphony and Other Adventures\". V roce 2007 vydali desku \"GREATEST HITS 1993 - 2007\", která obsahuje nejúspěšnější písně z předchozích alb. V roce 2008 vyšlo studiové album \"Lick It\" s jedenácti novými skladbami, dvanáctou bonusovou skladbou je remix staršího hitu \"Sweet Little Something\". Před nahráváním alba, se do kapely na krátkou dobu vrací jeden z původních členů kapely, bubeník Svatopluk Čech ( nyní FOK), avšak krátce po natočení alba a odjetém turné z kapely opět odchází. \n\nNa konci roku 2012 od skupiny odchází zpěvák Kryštof Michal a další tři ze čtyř členů kapely Jan Daliba, René Rypar a Zbyněk Raušer, kteří založili novou hudební skupinu \"Portless\" (\"bez přístavu\"). Důvodem pro jejich odchod byly vnitřní spory ve skupině, které vyvrcholily krádeží značky Support Lesbiens Hynkem Tomanem, spoluvlastníkem firmy Support Lesbiens s.r.o. Ten byl také v roce 2016 odvolacím soudem pravomocně uznán vinným za to, že na sebe převedl ochrannou známku se jménem kapely, přestože na to neměl právo.\n\nV květnu 2013 vydává kapela v nové sestavě nový singl \"Changes\", který je předzvěstí nového alba, které kapela oficiálně ohlásila na podzim roku 2013. Album Leave a Message vyšlo 29. října 2013. \n\nV září roku 2017 odchází zpěvák Czenda Urbánek a na jeho místo přichází Dušan Marko spolu s novým baskytaristou Markem Marianem Leždíkem.\n\n\n\n1992-2012 Kryštof Michal\n\n\n"}
{"id": "14642", "url": "https://cs.wikipedia.org/wiki?curid=14642", "title": "Skype", "text": "Skype\n\nSkype (počeštěně \"skajp\", sloveso \"skypovat\") je peer-to-peer program, který umožňuje provozovat internetovou telefonii (VoIP) a videohovory, Instant messaging jakož i přenos souborů. Jeho autory jsou Niklas Zennström a Janus Friis, tvůrci populárního softwaru Kazaa. Program se na trhu objevil v srpnu 2003 v Estonsku. Program umožňuje telefonovat mezi svými uživateli zdarma, za poplatek lze telefonovat do tradičních telefonních sítí (služba SkypeOut) a případně získat telefonní číslo a přijímat telefonáty z pevných a mobilních sítí se službou SkypeIn. Skype ve většině zemí nepodporuje volání na linky záchranného systému (rychlá lékařská pomoc, hasiči, policie), tzv. Emergency calls. Možnost volání na tísňové linky byla počínaje prosincem 2012 umožněna v Austrálii, Velké Británii, Finsku a Dánsku. \n\nJeden z uvažovaných názvů pro program bylo „“ ( je anglicky obloha), následně zkráceno na „“. Jenomže některé domény s tímto nebo podobným názvem byly již registrovány. Takže bylo jednoduše vypuštěno poslední „r“ a vznikl finální název „.“\n\n\n\n\n\n\n\n\n\n\nOd 30. září 2007 měl Skype narůstající množství uživatelských účtů o 246 milionů. Uživatelé se mohou zaregistrovat více než jednou, čehož je výsledkem, že mohou mít více než jeden účet.\nBylo oznámeno, že 10 140 836 současných uživatelů Skypu bylo online od 30. října 2007.\n\nKomunikace probíhá decentralizovaně přes různé počítače zapojené v síti Skype, centrální server pouze ověřuje veřejný klíč uživatele při přihlášení do sítě. Komunikace je šifrována šifrou AES o délce klíče 256 bitů, provozovatel služby však může toto bez ohlášení, třeba i adresně, změnit.\n\nKomunikační protokol ani zdrojové kódy programu nejsou veřejně dostupné. Povědomí o fungování protokolu je díky reverznímu inženýrství. K prolomení došlo v červenci 2006 týmem čínských inženýrů. Vlastní program pracuje jako klient i server. Případná bezpečnostní chyba může ohrozit celou síť Skype. Program může být také ovládán jinými programy přes zveřejněné API – pokud uživatel výslovně programu Skype povolí, aby byl přes toto API ovládán vnější aplikací, může to otevřít možnosti zneužití různými škodlivými programy (viry, spyware, malware,…)\n\nPoužívat Skype údajně není bezpečné, protože podle některých zdrojů někam odesílá sériové číslo základní desky.\n\nSkype je v současné době dodáván v následujících jazycích: arabština, bulharština, katalánština, čínština (tradiční i zjednodušená), chorvatština, čeština, dánština, nizozemština, estonština, finština, francouzština, němčina, řečtina, hebrejština, maďarština, indonéština, italština, japonština, korejština, lotyština, litevština, norština, polština, portugalština (brazilská a evropská), rumunština, ruština, srbština, slovenština, slovinština, španělština, švédština, thajština, turečtina, ukrajinština a vietnamština.\n\nPřestože je Skype komerční produkt, je jeho volně šiřitelná platforma stále více využívána pro potřeby vzdělávání. Jeho použití dává zejména smysl v rámci globálních vzdělávacích projektů. příkladem může být interaktivní výuka jazyka. Zájemci o rozvoj svých jazykových dovedností jsou skrze Skype spojeni. Skype je globální software, a tudíž spojení lidé mohou být z různých koutů zeměkoule. Každý z nich je rodilý mluvčí ve svém mateřském jazyce. Oba mluvčí se tedy střídají, aby každý z nich mohl vstřebat maximum možného a mělo to, co možná nejhodnotnější přínos.\n\nLektoři používají tuto výukovou metodu, za účelem splnění vytyčených vzdělávacích cílů. Jeden z nástrojů softwaru Skype, audiovizuální telefonát nebo komunikace, poskytuje lektorům a studentům velice zdařilý nástroj, díky kterému mohou v praxi vyzkoušet různé modelové situace v komunikaci, které by jinak jen těžko simulovali. V praxi, tedy využijí to, co mají nastudováno v teoretické rovině ze studijních podkladů.\n\nSkype ve třídě, je jeden z dalších nástrojů, který je dostupný na jeho internetových stránkách. Školy, učitelé či lektoři jsou zase o krok dále v boji s odmítavými studenti, kteří v dnešním globalizovaném a přetechnizovaném světě odmítají nebo ignorují tradiční způsoby výuky. Skype ve třídě je tedy služby, která umožňuje registrovaným učitelům interaktivně komunikovat s jinými třídami či studenty po celém světě. Mohou zde hledat odborníky na aktuálně probírané téma, či uveřejňovat své nápady a invence. Učitelé mohou spolupracovat s ostatními učiteli po celém světě a společně pracovat na nových a účinných možnostech výuky žáků. Existuje spousta Skype výukových programů, kterých se studenti mohou účastnit. Případně mohou učitelé za pomocí vyhledávacího nástroje vyhledat odborníka na probíranou problematiku a s ním komunikovat.\n\nV dnešním globalizovaném světě, kdy obchodní společnosti mají dceřiné společnosti rozeseté po celé zeměkouli, potřebují vhodný nástroj firemní komunikace. Skype je tím pravým, který zprostředkovává tuto komunikaci za dostupných podmínek v ucházející kvalitě. V roce 2015 Microsoft vydal profesionální klientský nástroj Skype pro firmy, který komunikuje s ostatními lidmi skrz vysoce zabezpečený Microsoft Lync Server. Balíčky těchto nástrojů používají mnohé zejména nadnárodní firmy po celém světě. Mj. umožňuje také federaci firem na Lyncu na bázi bilatelární důvěryhodnosti, neboli v praxi člověk ve firmě A může pohodlně kounikovat po Lyncu/vidět stav (online, offline, busy, away, in a call, ...) vzdáleného člověka z takto \"federačně spřátelené\" firmy B. Což se velice hodí.\n\nViz také EN verze samostatné stránky na wikipedii Skype pro firmy.\n\nV Číně Skype provádí cenzuru posílaných textů podle v Číně platných zákonů (mezi zakázaná slova patří např. název zakázaného hnutí Fa-lun-kung nebo slovo dalajláma) a porušuje tak Všeobecnou deklaraci lidských práv (článek 19).\n\n\n"}
{"id": "14644", "url": "https://cs.wikipedia.org/wiki?curid=14644", "title": "PN přechod", "text": "PN přechod\n\nPN přechod je rozhraní polovodiče typu \"P\" a polovodiče typu \"N\". PN přechod propouští elektrický proud pouze jedním směrem a je základním stavebním kamenem polovodičových součástek jako jsou diody a tranzistory, fotovoltaické články, svítivé LED diody a integrované obvody.\n\nObjev PN přechodu učinil v roce 1939 americký fyzik Russell Ohl v Bellových laboratořích. V roce 1941 popsal ukrajinský fyzik Vadim Lashkaryov objev PN přechodu na materiálu CuO a sulfidu stříbrném u fotobuňky a u selenových usměrňovačů.\n\nSchottkyho dioda používá speciální případ PN přechodu, kde polovodič typu P je nahrazen kovem.\n\nPN přechod je vytvořen difuzí materiálu typu P do materiálu typu N. Materiál typu P potom pronikne rovnoměrně do materiálu typu N. PN přechod může být připojen v \"závěrném\", nebo \"propustném směru\", proto propouští proud jedním směrem, jako výše zmíněné \"hradlo\".\n\nV příměsovém polovodiči typu N je přebytek valenčních elektronů, v polovodiči typu P je přebytek kladných děr. Při spojení těchto polovodičů zaniknou rekombinací elektronu s kladnou dírou na rozhraní volné nosiče nábojů v oblasti určité šířky. Tato oblast se nazývá depletiční (vyprázdněná) oblast. Zbylé nepohyblivé ionty zapříčiní vznik elektrického pole na přechodu PN. Směr elektrického pole je přitom takový, že brání zbylým volným nosičům nábojů pronikat přes rozhraní.\n\nJestliže se \"kladný (Pozitivní) pól\" zdroje připojí k polovodiči \"typu P a \"záporný (Negativní) pól\" k polovodiči \"typu N, dojde k \"zeslabení\" elektrického pole na PN přechodu (pokud je přiložené napětí menší než Difúzní napětí), případně k jeho úplnému \"zrušení\" (pokud je přiložené napětí větší než Difúzní napětí), takže nosiče nábojů mohou přes rozhraní (hradlovou vrstvu - vyprázdněná oblast, ve které nejsou žádní nositelé náboje a jejíž tloušťka se pohybuje od asi 10 m až do 5×10 m) volně procházet. PN přechod \"propouští\" elektrický proud.\n\nJestliže se \"kladný pól\" zdroje připojí k polovodiči \"typu N\" a \"záporný pól\" k polovodiči \"typu P\", dojde k rozšíření vyprázdněné oblasti a \"zesílení\" elektrického pole na PN přechodu, takže přechod nosičů nábojů přes rozhraní se ztíží. Přechod N-P \"nepropouští\" elektrický proud. Ve skutečnosti zde malý proud protéká, ale je silně teplotně závislý. Napětí zde nemůže být libovolně veliké, protože by mohlo dojít ke zničení přechodu, kterým by v určitém okamžiku začal protékat velký proud, protože by došlo k překonání vazebných sil, které působí na valenční elektrony, protože by silové účinky elektrického pole byly větší. U těchto typů přechodů se využívá ještě jiné vlastnosti a to kapacity hradlové vrstvy.\n\nKromě majoritních nosičů nábojů podle typu příměsového polovodiče existují v polovodičích i minoritní nosiče, které vznikají uvolňováním elektronů díky tepelnému pohybu. Tyto nosiče mohou přes rozhraní procházet nezávisle na připojeném vnějším elektrickém poli a v závěrném směru způsobují zbytkový (tzv. saturační) elektrický proud, který je velmi malý. Počet minoritních nosičů závisí na teplotě polovodiče.\n\nU tranzistoru prochází elektrický proud i přes PN přechod (mezi \"kolektorem\" a \"bází\"), který je zapojený v závěrném směru. Tento proud způsobují volné nosiče opačných nábojů vnikající do báze z \"emitoru\". Zvýšením počtu těchto emitovaných elektronů lze několikanásobně zvyšovat velikost elektrického proudu procházejícího přes PN přechod do kolektoru.\n\nPN přechod může být ovlivňován dodáním energie zvnějšku, nejčastěji působením záření. Součástka využívající zvýšení nebo snížení propustnosti PN přechodu světlem se nazývá fotodioda.\n\nV místě PN přechodu mezi některými polovodiči může naopak při průchodu elektrického proudu vznikat záření. Tohoto jevu se využívá u LED diody.\n\nNa vyprázdněnou oblast mezi polovodičem P a N můžeme pohlížet jako na deskový kondenzátor o ploše desky rovné ploše PN přechodu a vzdáleností desek rovnou šířce vyprázdněné oblasti. Tento kondenzátor má tzv. Bariérovou kapacitu, která je důležitou vlastností diody, neboť způsobuje vedení el. proudu v závěrném směru při vysokých frekvencích signálu. Bariérová kapacita se projevuje převážně v zapojení v závěrném směru.\n\nNa PN přechodu se také projevuje difúzní kapacita (převážně při zapojení v propustném směru), která je způsobena změnou náboje v polovodičích P a N při změně napětí.\n\n"}
{"id": "14645", "url": "https://cs.wikipedia.org/wiki?curid=14645", "title": "Sasko-Anhaltsko", "text": "Sasko-Anhaltsko\n\nSasko-Anhaltsko (německy \"Sachsen-Anhalt\") je jedna ze 16 spolkových zemí Německa. Jejím hlavním městem je Magdeburg. Na severozápadě a západě hraničí s německou spolkovou zemí Dolním Saskem, na jihozápadě a jihu s německou spolkovou zemí Durynskem, na jihovýchodě s německou spolkovou zemí Saskem, na východě a severovýchodě pak s německou spolkovou zemí Braniborskem. V současných hranicích a rozloze existuje od 3. října 1990. Územím Saska-Anhaltska protékají řeky Labe, Sála, Unstruta a další. Na jihozápadě sem zasahuje pohoří Harz.\n\nZ historického hlediska tvoří většinu území moderního Saska-Anhaltska většina území bývalé pruské provincie Saska včetně území, které před 1. říjnem 1932 tvořilo východní výběžek provincie Hannoverska (město Elbingerode a obec Elend), nesmí se však zapomenout ani na bývalý spolkový stát Anhaltsko. Z názvů těchto dvou hlavních celků je odvozen název dnešní spolkové země. Kromě těchto území patří k Sasku-Anhaltsku také malá část oblasti Prignitz (město Havelberg a obce Jederitz, Nitzow a Vehlgast-Kümmernitz – do roku 1952 součást Braniborska); dále pak východní okrajové části bývalého spolkového státu Brunšvicka (bývalá enkláva Calvörde, a města Hessen, Pabstoff, Blankenburg, Rübelland, Hasselfelde, Hüttenrode, Heimburg, Stiege, Tanne); a malé části někdejších Durynských států Saska-Výmarska-Eisenašska (část bývalé enklávy Allstedt: obce Mittelhausen, Niederröblingen, Winkel, Wolferstedt, město Allstedt, vesnice Einzingen patřící dnes k obci Nienstedt, vesnice Landgrafroda patřící dnes k obci Ziegelroda. V letech 1920–1945 byla tato enkláva součástí Durynska) a Saska-Meiningenska (Tultewitz \"patřící dnes k městu Bad Kösen\", Schieben \"patřící dnes k městu Bad Kösen\", Crölpa-Löbschütz, Janisroda, Prießnitz, Leislau, Molau, vesnice Utenbach \"patřící dnes ke stejnojmenné obci\", Neidschutz \"patřící dnes k Naumburgu\", Boblas \"patřící dnes k Naumburgu\". V letech 1920–1952 součást Durynska).\n\n\n1. července 1944 rozdělil nacistický režim dosud jednotnou pruskou provincii Sasko, skládající se ze 3 vládních obvodů (Magdeburg, Merseburg a Erfurt) na provincie Halle-Merseburg a Magdeburg. Vládní obvod Erfurt byl toho dne přičleněn k Durynskému říšskému místodržitelství.\n\nPo spojeneckém obsazení Německa je území pozdějšího Saska-Anhaltska začleněno do Sovětské okupační zóny Německa. V jejím rámci jsou 23. července 1945 obě provincie (s výjimkou Hornburgu, Wolfsburgu, Hehlingenu a několika dalších obcí, které se staly součástí Britské okupační zóny Německa), dále pak Anhaltsko, okrajová území Brunšvicka (exkláva Calvörde, města Hessen, Pabstoff, a východní oblasti okrese Blankenburg s městy Blankenburg, Rübelland, Hasselfelde, Hüttenrode, Heimburg, Stiege, Tanne) spolu s durynskou exklávou Allstedt začleněny do nově vytvořené provincie Sasko-Anhaltsko, jejíž metropolí se stalo Halle. Už od počátku svojí existence však nová provincie fungovala jako standardní autonomní německá země s vlastním zemským sněmem a zemskou vládou.\n\nV roce 1947 je pak rozhodnutím spojenců oficiálně zrušen pruský stát a status Saska-Anhaltska se 21. července 1947 mění z provincie na zemi. Tehdejší země byla podstatně větší než dnes a měla rozlohu 24 576 km².\n\nDne 7. října 1949 vzniká na území sovětské okupační zóny Německa nový socialistický státní útvar Německá demokratická republika (NDR). Zprvu se jednalo o federaci 6 autonomních zemí. Jednou z nich bylo i Sasko-Anhaltsko. Postupně však docházelo k zesilování centralizace.\n\nDne 23. července 1952 však dochází na území NDR k odstranění posledních zbytků federalismu, přeměně NDR v centralistický stát a k faktickému zrušení zemí. 25. července 1952 se konaly ve všech dosavadních zemích NDR poslední schůze zemských sněmů, které nyní měly za úkol odhlasovat zákony o novém správním členění. Území dosavadního Saska-Anhaltska bylo rozděleno mezi nově vzniklé kraje Magdeburg, Halle, Postupim, Chotěbuz, Lipsko, malá část území se stala součástí krajů Erfut a Gera. Kraje se pak dále členily na okresy a městské okresy. Tento stav trval až do roku 1990.\n\nPo protikomunistických bouřích v roce 1989 pak 3. října 1990 dochází ke sjednocení NDR se Spolkovou republikou Německo a k obnovení zemí na území dosavadní NDR. Jejich hranice se už však nedržely původních zemských hranic z let 1945–1952, ale byly vytvořeny narychlo z hranic dosavadních okresů z let 1952–1990. Znovuvytvořená země Sasko-Anhaltsko byla vymezena územím celého dosavadního kraje Magdeburg; dále pak územím kraje Halle bez okresu Artem; k tomu ještě přistupoval okres Jessen z kraje Chotěbuz. Rozlohou je menší než původní země.\n\nČásti území původní země z let 1945–1952, které v letech 1816–1944 tvořily součást pruské provincie Saska se najednou ocitly v Braniborsku. Jedná se o území v dosavadních okresech Rathenow (území západně od řeky Havel s obcemi Steckelsdorf, Großwudicke, Zollchow, Bützer, Milow, Nitzahn), Brandenburg (západní část okresu s obcemi Bensdorf, Zitz, Wusterwitz, Wenzlow, Ziesar, Wollin, Gräben), Belzig (obec Görzke), Jüterbog (jižní část okresu s obcemi Marzahne, Blönsdorf, Seehausen, Oehna), Herzberg (celý okres), Bad Liebenwerda (celý okres), Senftenberg (severozápadní část okresu s městem Lauchhammer a obcí Grünewalde). Části území původní země (celé okresy Torgau, Eilenburg, Delitsch, a západní okraje okresu Leipzig) se staly součástí Saska, ke kterému tyto oblasti patřily do roku 1815 (pak v letech 1815–1944 součást pruské provincie Saska. Malá část původní země na jihu a jihozápadě (Schkölen s okolím; severovýchodní část okresu Sömmerda s městem Kölleda a obcemi Ostramondra, Großmonra; část okresu Nordhausen s obcemi Heiringen, Auleben; východní část okresu Artem s městem Artem a obcemi Wiehe, Roßleben, Donndorf, Bottendorf, Schönewerda, Reinsdorf, Voigtstedt, Bretleben, Helldrungen, Oberhelldrungen) byla začleněna do Durynska. Naopak byla do Saska-Anhaltska začleněna malá část braniborské oblasti Prignitz (nejsevernější část okresu Havelberg s městem Havelberg a obcemi Jederitz, Nitzow a Vehlgast-Kümmernitz) a malá část původního Durynska (Tultewitz \"patřící dnes k městu Bad Kösen\", Schieben \"patřící dnes k městu Bad Kösen\", Crölpa-Löbschütz, Janisroda, Prießnitz, Leislau, Molau, vesnice Utenbach \"patřící dnes ke stejnojmenné obci\", Neidschutz \"patřící dnes k Naumburgu\", Boblas \"patřící dnes k Naumburgu\").\n\n1. července 1994 pak došlo ke správní reformě, členění na 37 zemských okresů a 3 městské okresy z dob NDR bylo nahrazeno 21 zemskými okresy a 3 městskými okresy. Tento stav trvá dodnes.\n\nV letech 1952 a 1990 byla země Sasko-Anhaltsko zrušena.\n\nDo roku 2003 se Sasko-Anhaltsko členilo na 3 vládní obvody (německy \"Regierungsbezirke\"):\n\nK 1. lednu 2004 byly tyto vládní obvody zrušeny. Působnost všech 3 úřadů zrušených vládních obvodů přešla na zemský správní úřad se sídlem v Halle.\n\nPři první správní reformě 1. července 1994 bylo dosavadních 37 zemských okresů nahrazeno 21 novými zemskými okresy. Dále zde z předchozího členění zůstaly zachovány 3 městské okresy.\n\nV současnosti probíhá v Sasku-Anhaltsku politická debata týkající se další případné správní reformy.\n\nV současnosti se Sasko-Anhaltsko člení na 21 zemských okresů (německy \"Landkreise\"):\n\n"}
{"id": "14646", "url": "https://cs.wikipedia.org/wiki?curid=14646", "title": "KGB", "text": "KGB\n\nKGB, v azbuce КГБ, rusky celým názvem: Комитет государственной безопасности (kamiťét gasudárstvěnoj bězapásnosti), česky: Výbor státní bezpečnosti, byl název hlavní sovětské tajné služby, která současně plnila úkoly špionáže, kontrašpionáže a tajné policie v Sovětském svazu. Kromě těchto oborů pod ni ještě spadala některá odvětví sovětského vojenského výzkumu. Byla pověřena zpracovávat všechny zpravodajské informace, přibližně to, co ve Spojených státech prováděla CIA nebo oddělení kontrašpionáže FBI. Jako tajná služba byla pověřena také potlačováním politické opozice, včetně rozsáhlého použití násilí a provokatérů. 5. července 1978 byla přejmenována na KGB Sovětského svazu. Organizace vznikla 13. března 1954 a zanikla 6. listopadu 1991.\n\nPo rozpadu SSSR se 6. listopadu 1991 následnickou organizací stala FSK ( Федера́льная Слу́жба Контрразве́дки, Federální služba kontrarozvědky), která byla 3. dubna 1995 přejmenována na: FSB ( ФСБ, Федеральная служба безопасности Российской Федерации, Federální služba bezpečnosti Ruské federace).\n\nZabezpečení: Kádrová správa – Správa pro plán a finance – Mobilisační správa – Administrativně-hospodářská správa\n\n\n\nSlužba ochrany (bývalá 9. správa - vládní ochranka)\n\n\nŠéf rumunské depozitury KGB a šéf rumunské tajné služby generál Ion Mihai Pacepa ve svých knihách uvádí, že OOP byl projekt KGB a Jásir Arafat byl vycvičen v KGB. OOP byla desetiletí financována a zásobována ze států socialistického bloku (Semtex z Československé socialistické republiky). Ion Mihai Pacepa, Viktor Suvorov a Stanislav Lunev uvádějí, že za vznikem novodobého islámského terorismu stojí SSSR, jednou z prvních akcí bylo financování a zásobování OOP a vyškolení jeho čelných představitelů. Terorismus SSSR viděl jako efektivnější taktiku oproti standardní vojenské operaci proti Izraeli, které vždy skončily prohrou. Toto potvrzuje např. Wallace Edward Brand z University of California nebo Marius Laurinavičius, Senior Analyst, EESC ve své práci Do traces of KGB, FSB and GRU lead to Islamic State? Generál KGB Alexandr Sacharovskij řekl: \"V dnešním světě, kdy jaderné zbraně mají zastaralou vojenskou sílu, terorismus by se měl stát naší hlavní zbraní.\"\n\n\n\n"}
{"id": "14650", "url": "https://cs.wikipedia.org/wiki?curid=14650", "title": "Mrkev obecná", "text": "Mrkev obecná\n\nMrkev obecná (\"Daucus carota\") je rostlina z čeledi miříkovitých, pěstovaná jako kořenová zelenina. Blízkým příbuzným mrkve je pastinák.\n\n\nOdrůdy se dělí do několika základních skupin:\n\n\n\nMrkev je dvouletá rostlina, která první rok svého života vytváří přízemní růžici listů a v mohutném hlavním kořeni shromažďuje živiny. Druhý rok vyžene lodyhu s okoličnatým květenstvím. \n\nRostlina pochází z jižní Asie, z oblasti Afghánistánu, Íránu a Pákistánu, kde ještě přežívají její divocí a nezkultivovaní zástupci a tvoří tak centrum diverzity druhu. Historie jejího rozšíření není zcela jistá; předpokládá se, že se v 10. století rozšířila do celé oblasti od Indie po východní Středomoří. Ve 12. století se dostala až do západní Evropy a do Číny. V 17. století byla v Nizozemí vyšlechtěna její oranžová odrůda (pocházející z dřívější černé odrůdy), která je zde dnes rozšířena. V současné době se pěstuje na celém světě.\n\nDivoké zástupce tohoto druhu můžeme objevit ve volné přírodě i v Česku.\n\nObsahuje mnoho vitamínů a jiných užitečných látek, z nichž nejvýznamnější jsou β-karoteny – dimery vitamínu A zodpovědné za červenou barvu kořene. Dále je bohatá na vlákniny a antioxidanty. Po chemické stránce byla podrobně prozkoumána a v jejím kořenu a semenech bylo nalezeno několik set různých chemických sloučenin.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v syrové mrkvi.\n\nV kuchyni se používá kořen i nať (převážně k dochucení, stejně jako např. nať petržele).\n\nMrkev se může jíst syrová, vcelku jen tak po opláchnutí, nasekaná či nastrouhaná do salátů v kombinaci s jablky nebo cibulí, posypané petrželkou, pažitkou nebo ořechovými jádry, či tepelně upravená v polévce, játrové omáčce atd…\n\nV polévkách bývá často kombinována s celerem, petrželí a cibulí kuchyňskou.\n\nJako droga se sbírá její kořen (\"Radix dauci\"), semena (\"Fructus dauci\") a výjimečně i nať (\"Herba dauci\"). Mrkev se používá v léčitelství jako močopudný a projímavý prostředek, při šerosleposti, močových kamenech a revmatických zánětech kloubů. Šťáva z kořene pomáhá také při ischemické chorobě srdeční. Mrkev obsahuje důležitou vlákninu a podporuje vylučování cholesterolu z těla. Pro úhradu vitaminu A je třeba sníst asi 50 g syrové denně, především v zimním a předjarním období.\n\nV únoru 2005 bylo zjištěno, že látka falkarinol (falcarinol) obsažená v mrkvi může zpomalovat rozvoj rakoviny.\n\n\n\n \n"}
{"id": "14654", "url": "https://cs.wikipedia.org/wiki?curid=14654", "title": "Durrës", "text": "Durrës\n\nDurrës, též Drač ( ; , \"Dirráchio\"; , \"Drač\"; ; ) je nejstarší a druhé největší město Albánie, významný námořní přístav situovaný na východním pobřeží Jaderského moře při severním okraji Durrëské zátoky (\"Gjiri i Durrësit\"), asi 30 km západně od Tirany. V letech 1914–1920 byl Durrës hlavním městem Albánie.\n\nDurrës založili pod jménem Epidamnós (\"Επίδαμνος\") řečtí osadníci z Korintu a Kerkyry roku 627 př. n. l. Podle řeckého historika Thúkydida se později Korinťané a Kerkyřané ocitli ve sporu o toto město a nakonec roku 431 př. n. l. události vyústily ve vleklou peloponéskou válku. Od roku 229 př. n. l. náležel Římanům, kteří jej přejmenovali na Dyrrhachium (řec. \"Dyrrhachion\") a zbudovali odtud strategicky důležitou silnici Via Egnatia do Soluně, později prodlouženou až do Konstantinopole. U Dyrrhachia byla 10. července 48 př. n. l. svedena bitva, v níž se Caesar neúspěšně pokusil porazit Pompeiovo vojsko.\n\nMěsto pod římskou vládou prosperovalo jako významný obchodní přístav. Kolem roku 430 se v něm narodil pozdější císař Anastasios I. Stejně jako zbytek Balkánu, i Dyrrhachium bylo v období stěhování národů postiženo vpády barbarů, zachovalo si však příslušnost k Byzantské říši.\n\nPočátkem 10. století se Dyrrhachium i s většinou Albánie stalo součástí první bulharské říše pod carem Simeonem Velikým. Již za jeho nástupce Petra je sice znovu ovládli Byzantinci, ale město bylo předmětem byzantsko–bulharských sporů až do roku 1018. V té době se také pro Dyrrhachium objevil bulharský ekvivalent jména: Drač.\nPo období byzantského panství se po vítězství nad Alexiem I. v únoru 1082 Drače nakrátko zmocnili Normané ze Sicílie vedení Robertem Guiscardem a jeho synem Bohemondem, definitivní ztrátu pro Byzanc však přinesl až 11. červen 1185, kdy jej dobyl sicilský král Vilém II. Počátkem 14. století se v souvislosti s neapolským panstvím na Balkáně etablovalo Dračské vévodství (\"Ducato di Durazzo\") pod vládou členů neapolského panovnického rodu. V letech 1392–1501 ovládali město Benátčané, kteří jej začlenili do Benátské Albánie, jež byla součástí benátských zámořských držav (Stato da Màr); následující čtyři století až do vzniku nezávislé Albánie roku 1912 bylo město pod vládou Osmanské říše.\n\nRoku 1914 byl Durrës díky své starobylosti a významné roli, kterou hrála během albánského národního obrození, vybrán za hlavní město Albánie (už druhé v pořadí). Následujícího roku, v plném proudu první světové války, město okupovala Itálie a rok nato Rakousko–Uhersko, které jej drželo až do října 1918, kdy opět, spolu s většinou albánského území, padlo do rukou Itálie, tentokrát už jako člena vítězné Trojdohody. Pokračující zmatky poválečné doby a snahy o rozbití Albánie vedly nakonec albánské předáky k rozhodnutí přenést sídlo státu z Italy ovládané Drače na východ do vnitrozemské Tirany (1920). Významné modernizace se město dočkalo po ničivém zemětřesení roku 1926; následujícího roku začal být budován nový moderní přístav. V 30. letech Albánie fašistické Itálii umožnila přístav dále rozšířit (především ve smyslu využití pro vojenské účely). Italské firmy také získaly koncese na těžbu ropy v oblastech v okolí města. K hlavnímu rozvoji došlo ale zejména po druhé světové válce. První albánská železnice, spojující Durrës od roku 1949 s Tiranou a později s Elbasanem, přispěla k dalšímu průmyslovému rozvoji.\n\nOd roku 2000 je v provozu první albánská dálnice (SH2) z Durrësu do Tirany. Lodní linky spojují město s Bari, Brindisi, Anconou a dalšími italskými přístavy. Durrës je nejdůležitějším osobním i nákladním přístavem Albánie a také turisticky vyhledávaným přímořským letoviskem – hlavní pláž města je plná výškových budov hotelů a restaurací.\n\nV listopadu 2019 zasáhlo město spolu s jeho okolím zemětřesení o síle 6,4 a 5,4 stupňů Richterovy škály. Zemětřesení zde poničilo několik obytných budov a i některé historické objekty, jako např. pozůstatky středověkých hradeb města.\n\nPůsobí zde fotbalový klub KS Teuta Durrës, založený v roce 1920, jeho domovským stadionem je \"Stadioni Niko Dovana\".\n\nNachází se zde veřejná univerzita Universiteti Aleksandër Moisiu, založená albánskou vládou 20. prosince 2005 a slavnostně otevřená v roce 2006, která jako jediná škola v Albánii používá americký vzdělávací systém.\n"}
{"id": "14656", "url": "https://cs.wikipedia.org/wiki?curid=14656", "title": "Terestrická planeta", "text": "Terestrická planeta\n\nTerestrická planeta je planeta, která je složena především z křemičitanových hornin. Název je odvozen z latinského slova pro Zemi, „\"Terra\"“, takže alternativní definicí může být, že jde o planetu, jejíž rysy jsou výrazně „podobné Zemi“. Terestrické planety jsou podstatně odlišné od plynných obrů, kteří nemají pevný povrch a jsou složeni především z vodíku, hélia a vody v různých kombinacích a v různých skupenstvích. Terestrické planety mají všechny podobnou strukturu: centrální kovové jádro, převážně ze železa, obklopené křemičitanovým pláštěm, který na povrchu přechází v kůru. Do této kategorie se dá zařadit i Měsíc, přestože nejde o klasickou planetu, ale o přirozený satelit planety Země. Terestrická tělesa mají velmi různorodý povrch, jejich topografii tvoří především krátery, ale také kaňony, hory a sopky.\n\nSluneční soustava má čtyři terestrické planety: Merkur, Venuše, Země a Mars a několik dalších terrestrických objektů (Měsíc a zřejmě i Jupiterův měsíc Io). V počátečních obdobích obsahovala velké množství terestrických těles tzv. protoplanet (byť ne nutně diferenciovaných), většina však byla zničena během finálního procesu tvorby dnešních planet (nebo záhy poté, např. vznik našeho Měsíce), existuje i možnost, že během migrování planet došlo k vymrštění některého takového tělesa mimo Sluneční soustavu.\n\nPouze u jedné terestrické planety, Země, je známa aktivní hydrosféra, přestože i u dalších (Venuše, Mars) se předpokládá v minulosti. Atmosféru, důležitou z hlediska fungování planetárního systému, má kromě Země také Venuše a Mars, kromě nich potom již jen Saturnův ledový měsíc Titan.\n\nNASA a ESA plánují projekty \"Terrestrial Planet Finder\" („Hledač terestrických planet“) a Darwin, které by měly umožnit detekci terestrických planet vně naší sluneční soustavy (ty, které obíhají jiné hvězdy). Tři zatím objevené zřejmě terestrické exoplanety obíhají hvězdy μ Arae, 55 Cancri a GJ 436. Všechny ostatní známé exoplanety jsou příliš velké a pravděpodobně jde o plynné obry.\n\n"}
{"id": "14658", "url": "https://cs.wikipedia.org/wiki?curid=14658", "title": "Mikroekonomie", "text": "Mikroekonomie\n\nMikroekonomie je obor ekonomické teorie, který se zabývá zkoumáním rozhodování jednotlivých tržních subjektů – jednotlivců/domácností, firem a státu. Mikroekonomie se zabývá poptávkou a nabídkou v jejich individuálních a konkrétních podobách, zatímco makroekonomie se zabývá agregátní nabídkou a agregátní poptávkou, tj. komplexními trhy. \n\nJedním z cílů mikroekonomie je analyzovat tržní mechanismus, který sestavuje relativní ceny mezi produkty a službami a alokovat omezené zdroje mezi alternativními potřebami. Mikroekonomie ukazuje podmínky pod kterými volný trh vede k vhodným alokacím . Také analyzuje tržní propad, kde trh selže v produkci výkonných výsledků .\n\nMikroekonomie je kontrast k makroekonomii, který zahrnuje , celkovou část ekonomické aktivity, jedná s problémy růstu, inflace a nezaměstnanosti a v národní politice se vztahuje k těmto problémům také.\" Mikroekonomie také jedná s efekty ekonomických opatření ( jako změny daní) na mikroekonomické chování a tím pádem na výše uvedené aspekty ekonomie. Zejména v Lucasově kritice, mnoho z moderních makroekonomických teorií bylo postaveno na mikrofundace - založeno na základních předpokladech o mikroekonomickém chování\n\n\nStudium mikroekonomie zahrnuje několik \"klíčových\" oblastí:\n\nNabídka a poptávka je ekonomický model odhadu ceny na velmi konkurenčním trhu. Dospívá k závěru, že na konkurenčním trhu bez externalit, jednotkových daní či cenových kontrol je jednotková cena konkrétního zboží cena, za kterou se množství požadované spotřebiteli rovná množství dodanému výrobci. Tato cena má za následek stabilní ekonomickou rovnováhu.\n\nElasticita je měření toho, jak citlivá je ekonomická proměnná na změnu jiné proměnné. Elasticita může být kvantifikována jako poměr změny jedné proměnné ke změně jiné proměnné, když pozdější proměnná má příčinný vliv na první proměnnou. Je to nástroj pro měření odezvy proměnné nebo funkce, která ji určuje, ke změnám v kauzativních proměnných bezjednotkovými způsoby. Mezi často používané elasticity patří cenová elasticita poptávky, cenová elasticita nabídky, příjmová elasticita poptávky, elasticita substituce nebo konstantní elasticita substituce mezi výrobními faktory a elasticita intertemporální substituce.\n\nTeorie spotřebitelské poptávky spojuje preference spotřeby zboží a služeb se spotřebními výdaji; tento vztah mezi preferencemi a výdaji na spotřebu se nakonec používá k přiřazení preferencí ke křivkám spotřebitelské poptávky. Vazba mezi osobními preferencemi, spotřebou a křivkou poptávky je jedním z nejvíce studovaných vztahů v ekonomii. Jedná se o způsob, jak analyzovat, jak mohou spotřebitelé dosáhnout rovnováhy mezi preferencemi a výdaji maximalizací užitku podléhajícího omezením spotřebitelského rozpočtu.\n\nTeorie produkce je studium výroby nebo ekonomického procesu přeměny vstupů na výstupy. Produkce využívá zdroje k vytvoření zboží nebo služby, která je vhodná k použití, darování v dárkové ekonomice nebo k výměně v tržní ekonomice. To může zahrnovat výrobu, skladování, přepravu a balení. Někteří ekonomové definují výrobu široce jako veškerou jinou hospodářskou činnost než spotřebu. Vidí každou komerční činnost kromě konečného nákupu jako nějakou formu výroby.\n\nTeorie výrobních nákladů hodnoty uvádí, že cena předmětu nebo podmínky je určena součtem nákladů na zdroje, které byly použity na jeho výrobu. Náklady mohou zahrnovat kterýkoli z výrobních faktorů: práce, kapitál, půda, podnikatel. Na technologii lze pohlížet buď jako na formu fixního kapitálu (např. Závod) nebo oběžného kapitálu (např. Meziprodukty).\n\nV matematickém modelu výrobních nákladů se krátkodobé celkové náklady rovnají fixním nákladům plus celkové variabilní náklady. Fixní náklady se vztahují k nákladům, které vzniknou bez ohledu na to, kolik firma produkuje. Proměnná cena je funkcí množství vyráběného předmětu.\n\nEkonomická myšlenka nákladů na příležitosti je úzce spjata s myšlenkou časových omezení. Člověk může dělat jen jednu věc najednou, což znamená, že se nevyhnutelně vždy vzdává jiných věcí.\n\nPříležitostná cena jakékoli činnosti je hodnota další nejlepší alternativy, kterou člověk možná místo toho udělal. Náklady na příležitosti závisí pouze na hodnotě další nejlepší alternativy. Nezáleží na tom, zda má člověk pět alternativ nebo 5 000.\n\nNáklady na příležitosti mohou říci, kdy něco neudělat a kdy něco udělat. Například, jeden může mít rád vafle, ale jako čokoláda ještě více. Pokud někdo nabídne pouze oplatky, vezme si to. Ale kdyby nabídli vafle nebo čokoládu, jeden by si čokoládu vzal. Náklady na příležitost jíst vafle obětují šanci jíst čokoládu. Vzhledem k tomu, že cena za konzumaci čokolády je vyšší než výhoda konzumace vaflí, nemá smysl vybrat si vafle. Samozřejmě, pokud si někdo vybere čokoládu, stále čelí příležitostným nákladům vzdání se oplatek. Ale člověk je ochoten to udělat, protože náklady na příležitostné oplatky jsou nižší než přínosy čokolády. Náklady na příležitosti jsou nevyhnutelným omezením chování, protože člověk musí rozhodnout, co je nejlepší, a vzdát se další nejlepší alternativy.\n\nStruktura trhu odkazuje na funkce trhu, včetně počtu firem na trhu, distribuce trhu se dělí mezi firmy, uniformitu produktů napříč firmami, jak snadné je pro firmy vstoupit na trh a utváření tržní konkurence . Struktura trhu může mít několik typů interakce tržních systémů. Různé formy trhu jsou funkcí kapitalismu a tržního socialismu, který obhájci státního socialismu, často kritizujícími trhy a zaměřené na nahrazení trhů s různými stupni přímého vládního ekonomického plánování.\n\nKonkurence se chová jako regulační mechanismus pro tržní systém, s vládou poskytuje regulaci, kde nelze očekávat, že se trh bude regulovat sám. Jedním z příkladů je, pokud jde o stavební předpisy, které v případě čistě konkurenčního regulovaného tržního systému chybí, může vyústit v několik hrozných zraněních nebo smrtí před tím, než společnosti začnou zlepšovat strukturální bezpečnost, jako spotřebitel může být nejdříve znepokojen nebo vědom bezpečnostních problémů, které začínají vyvíjet tlak na společnosti a společnosti by byly motivovány neposkytovat řádné bezpečnostní funkce, kvůli tomu na kolik by to snížilo jejich zisky .\n\nKoncept ,tržního typu\" je rozdílný od konceptu ,struktury trhu\". Nicméně, stojí za zmínku, že existuje hned několik tržních typů.\n\nDokonalá konkurence je situace, ve které několik malých firem, produkujících určitý produkt, soutěží proti sobě v daném průmyslu. Dokonalá konkurence vede firmy k produkci sociálně optimální výstupní úroveň při minimálních možných nákladech na jednotku. Firmy v dokonalé konkurenci jsou ,cenový příjemci\" (oni nemají dostatek tržní síly k ziskovému zvýšení cen jejich produktů nebo služeb). Dobrým příkladem by byl digitální trh, například eBay, kde mnoho různých prodejců prodává podobné produkty mnoho rozdílným kupujícím. Spotřebitel v dokonalé konkurenci na trhu má dokonalé znalosti o produktech, které jsou prodávány na tomto trhu.\n\n"}
{"id": "14659", "url": "https://cs.wikipedia.org/wiki?curid=14659", "title": "Centrum diverzity druhu", "text": "Centrum diverzity druhu\n\nCentrum diverzity druhu je oblast původního rozšíření druhu, kde přežívají jeho původní populace.\n\nCentrum diverzity druhu je důležitý pojem, který se používá u zejména u kulturních rostlin pěstovaných v zemědělství. Tyto kulturní rostliny jsou už z hlediska logiky zacházení s nimi dosti uniformní, protože se při jejich výsevu silně uplatňuje efekt hrdla lahve, ještě umocněný vysokým stupněm selekce ze strany šlechtitelů. Ještě horší je situace u GMO, jejichž jednotlivé odrůdy mnohdy představují soubor jednoho nebo několika klonů). Proto je nezbytně důležité mít podchycena centra jejich původního výskytu, která obsahují geneticky mnohem variabilnější populace divoce rostoucích jedinců a představují jakousi genetickou banku, kam je možné v případě potřeby sáhnout.\n\nPotřeba může nastat například ve chvíli, kdy se objeví choroba, na kterou budou citlivé všechny pěstované odrůdy. Pak je vždy ještě možnost sáhnout mezi divoce rostoucí předky, nalézt odolné jedince tam (pravděpodobnost, že by nebyl ani tam je velmi malá, tedy pokud jde o populaci dostatečně velkou a zachovalou) a tohoto odolného předka zkombinovat s kulturní výnosnou odrůdou.\n\nBohužel stav center diverzity mnoha klíčových druhů je mnohdy úděsný a v některých případech už stojí na pokraji zániku, nebo zcela zanikla.\n"}
{"id": "14661", "url": "https://cs.wikipedia.org/wiki?curid=14661", "title": "Geneticky modifikovaný organismus", "text": "Geneticky modifikovaný organismus\n\nGeneticky modifikovaný organismus (GM organismus, GMO) je organismus, jehož genetický materiál (tedy DNA, příp. RNA u RNA virů) byl úmyslně změněn, a to způsobem, kterého se nedosáhne přirozenou rekombinací. V současnosti jsou genetické modifikace předmětem mnoha diskuzí.\n\nZásahy do genetického materiálu organismů můžeme rozdělit na několik způsobů. Prvním jsou nahodilé zásahy působením mutagenů nebo ionizujícího záření. Takto vznikla například většina současných odrůd pšenice, řepky a dalších plodin. Tyto nahodilé zásahy však nejsou považovány za genetickou modifikaci a nevztahují se na ně regulace vyplývající ze zákona o nakládání s GMO (zákon č. 78/2004 Sb.).\n\nDruhým typem jsou cílené zásahy. Mutace jsou získány tak, že do organismu vneseme nebo v něm cíleně deaktivujeme nějaké konkrétní geny (například rostliny, do nichž byl za pomoci bakterie \"Agrobacterium tumefaciens\" vnesen gen pro odolnost k herbicidům nebo gen pro produkci insekticidů – viz např. Bt-kukuřice).\n\nGMO, do kterého byl metodami genetického inženýrství cíleně přenesen gen z jiného druhu, se nazývá transgenní organismus a proces se nazývá transgenoze.\n\nGenetické modifikace bakterií a jednobuněčných eukaryotických organismů – kvasinek, se využívá například k výrobě lidského inzulínu. Přenáší se rekombinantní DNA z beta-buněk Langerhansových ostrůvků slinivky břišní do buňky \"Escherichia coli\" nebo \"Saccharomyces cerevisiae\", které poté syntetizují inzulín.\n\nJsou-li geneticky modifikovaným organismem rostliny, nazýváme je většinou transgenní rostliny.\n\nPrvní transgenní rostlinou byl v roce 1983 tabák (\"Nicotiana\") s resistencí k antibiotiku kanamycinu a již v roce 1987 byly skupinou Rogera Beachyho (Washingtonova Univerzita, St. Louis) úspěšně provedeny první polní pokusy zemědělské plodiny – rajčat odolných k viru TMV (virus mozaiky tabáku). Omezením této metody je, že \"Agrobacterium\" infikuje převážně dvouděložné rostliny. Vypracování protokolů pro transformaci jednoděložných rostlin (jako jsou například obilniny) bylo až do nedávné doby velmi obtížné.\n\nZákladní objevy v této oblasti byly učiněny koncem 60. a začátkem 70. let a přispěli k nim zejména Jeff Schell a Marc Van Montagu (Univerzita v Ghentu), Mary-Dell Chilton (Washingtonova Univerzita, St. Louis) a Ernie Jaworski (Monsanto, St. Louis). V první polovině 80. let se pak podařilo díky rozvoji molekulární biologie upravit přirozené Ti-plazmidy tak, že namísto genů vyvolávajících rostlinné onemocnění mohly být vloženy geny propůjčující rostlinám zemědělsky užitečné vlastnosti.\n\nK výhodným vlastnostem, kterých se docílí genetickou modifikací, patří například odolnost vůči škůdcům (Bt toxin), proti některým pesticidům, lepší nutriční hodnoty a odolnost vůči nepříznivému klimatu.\n\nPro přípravu transgenních rostlin se používají nejčastěji dvě metody – transformace pomocí agrobakterií (agroinfekce) a biolistické “nastřelení“ DNA do buněčného jádra. Existuje ještě několik dalších metod, například přímý přenos DNA do protoplastů, první dvě metody jsou však většinou jednodušší a účinnější, proto se přímý přenos i ostatní metody používají jen ve speciálních případech (například známá kukuřice BT11 od firmy Syngenta). Obecně vzato, volbu metody ovlivňuje mimo dostupnosti dané metody a druhu transformované rostliny hlavně účel, kvůli kterému má být rostlina transformována. Ne každá transgenní rostlina je určena pro komerční pěstování jako zemědělská plodina. Mnoho transgenních rostlin vzniká jen pro základní výzkum a později je zlikvidována. Pro transgenní rostlinné modely bývají někdy použity složitější druhy transformace v závislosti na tom, co by se pomocí nich mělo zjistit.\n\nPři transformaci pomocí bakterie \"Agrobacterium tumefaciens\" se využívá přirozené schopnosti této patogenní bakterie vnášet některé své geny z takzvaného Ti-plazmidu do genomu rostliny. Přirozeným důsledkem infekce a inzerce bakteriálního genu je, že tyto cizorodé geny přinutí rostlinu samu vytvořit v místě infekce nádor a syntetizovat tam speciální aminokyseliny, kterými se pak bakterie živí. Takto napadené rostliny jsou tak přirozenými transgenními rostlinami.\n\nDruhá hlavní metoda používaná k transformaci zemědělských plodin se nazývá biolistická. Požadovaná DNA se nejprve vysráží na povrchu nepatrných částeček zlata nebo wolframu, případně jiného těžkého kovu. Tyto tzv. projektily se pak pod vysokým tlakem helia „nastřelí“ do rostlinné tkáně, přičemž v určitém procentu případů je zasaženo jádro a ve zlomku těchto „šťastných“ zásahů se během oprav poškození způsobených zlatým projektilem cizorodá DNA spojí s rostlinným genomem.\n\nKromě vlastní transformace, tj. přenosu cizorodé DNA do genomu rostliny, je dalším, neméně důležitým předpokladem vzniku transgenní rostliny regenerační protokol. Jde o to, že je zapotřebí nějakým způsobem vypěstovat úplnou a navíc plodnou rostlinu z jediné buňky, která prošla úspěšně transformací. Pro některé rostliny je regenerace z jediné buňky na dospělou rostlinu snadná (huseníček rolní, tabák) a pro některé (maniok) velmi obtížná či zatím zcela neznámá. To je problém zejména v případě tropických plodin pro rozvojové země, do jejichž vývoje nikdo nechce investovat moc peněz.\n\nV současnosti jsou nejběžnějšími transgenními plodinami sója, kukuřice, bavlník a řepka olejná.\n\nPrvní geneticky modifikovanou plodinou, kterou bylo v České republice povoleno komerčně pěstovat, se stala kukuřice firmy Monsanto typu MON 810. Do této odrůdy byla vložena sekvence genu \"cry\" z bakterie \"Bacillus thuringiensis, \"který řídí produkci tzv. Bt-toxinu (δ-toxinu). Bt-toxin je jedovatý pro určité druhy hmyzu (navozuje perforaci jejich střev). Místa pěstování v ČR zveřejnila v červenci 2008 organizace Greenpeace. Zatímco v Evropské unii výměr zemědělské půdy oseté GM plodinami v roce 2008 poklesl, v Česku se osetá plocha zvýšila a byla druhá nejvyšší v EU po Španělsku., V roce 2009 poprvé výměra zemědělské půdy osetá GM plodinami poklesla a to z 8 380 ha v roce 2008 na 6 480 ha v roce 2009 až na přibližně 4500 ha v roce 2013. Důvodem poklesu je administrativa spojená s pěstováním GMO, potíže s odbytem a vyšší cena osiva. V některých oblastech je rovněž nižší výskyt škůdce, a tak se pěstovaní GM kukuřice nevyplatí.\n\nV březnu 2010 schválila Evropská komise pěstování geneticky modifikované odrůdy brambory Amflora, kterou vyvinul německý chemický koncern BASF. Modifikace spočívá ve vyřazení syntézy amylózy, škrob v bramboře je pak tvořen pouze amylopektinem. To je výhodné při využití v průmyslu (textilní, papírenský), při kterém je amylóza z hlediska kvality nežádoucí a odděluje se.\n\nAčkoliv je Amflora určena pro průmyslové účely, byla schváleno i její použití jako krmivo, nesmí však být podávána jako potravina pro lidi. Kritici varují, že genetickou manipulací byl do rostliny vložen také gen zajišťující odolnost vůči některým antibiotikům, což by mohlo vést k větší rezistenci bakterií. Zkoumání evropských úřadů pro léčiva a pro bezpečnost potravin však potvrdila bezpečnost, mimo jiné proto, že se sporný gen v přírodě běžně vyskytuje.\n\nV září 2012 byla v odborném časopise Food and Chemical Toxicology zveřejněna studie francouzských vědců, podle které ve skupině myší krmených geneticky upravenou kukuřicí NK 603 po 17 měsících bylo pětkrát víc mrtvých jedinců než v kontrolních skupinách. Většina samiček onemocněla rakovinou prsu, samečci často měli nádory kůže nebo ledvin. Studii po dva roky prováděl tým expertů z univerzity v Normandii pod vedením Gillese-Erica Seraliniho. Vědci sledovali 200 myší, kterým podávali geneticky modifikovanou kukuřici NK 603 americké firmy Monsanto nebo běžnou kukuřici. Dr. Seralinimu bylo však prokázáno ovlivňování experimentu a jeho studie byla nedlouho po zveřejnění vědeckou obcí odmítnuta jako zmanipulovaná a fakticky publikována pouze s cílem získat popularitu.\n\nTransgenní zvířata – geny mohou být do zvířat vloženy transfekcí. Metody transfekce:\n\n\nVšechny metody mají nízkou účinnost (max.5%), proto je nutná selekce.\n\nV Evropě zatím neuznaná čínská GM rýže Bt63 byla v Evropě odhalena při náhodných kontrolách v letech 2006 a 2007, a to ve Velké Británii, Francii, Německu a Rakousku. Evropská unie požádala Čínu o zavedení opatření k zamezení nelegálního exportu této GM plodiny do EU, neboť bezpečnost tohoto GMO nebyla prověřena a GM rýže nebyla schválena pro použití v potravinách.\n\nJelikož Čína export ilegální GM rýže nezastavila, schválila Evropská komise opatření s platností od 15. dubna 2008. Stálý evropský výbor proto potraviny a krmiva vyžaduje na čínskou rýži a produkty z ní vyrobené certifikát, že neobsahuje ilegální GM plodinu Bt63. Evropská komise zavedla tato opatření na 6 měsíců a poté bude účinnost opatření vyhodnocena.\n\nStátní zemědělská a potravinářská inspekce informovala v polovině června 2008 o tom, že na český trh proniklo asi 38 tisíc balení rýže obsahující neschválenou geneticky modifikovanou rýži LL 601 firmy Bayer Crop Science. Jednalo se o výrobky Euroshopper Rýže dlouhozrnná – varné sáčky (balení 400g, šarže 2101082, DMT 210709) a Rýže dlouhozrnná – varné sáčky (balení 480g, šarže 2201081, DMT 220709).\n\nInspekce zakázala prodej rýže a firma Podravka-Lagris a.s. musela stáhnout výrobek z obchodní sítě. Geneticky modifikovaná rýže LL 601 není zatím v EU povolena ani pro lidskou výživu ani pro zvířecí krmiva.\n\nV minulosti podobným problémům s ilegální kontaminací GM rýží čelila řada zemí EU, ale také Švýcarsko nebo Japonsko. Je velmi pravděpodobné, že podobných událostí bude v budoucnu přibývat s přibývajícím množstvím transgenních odrůd legálně pěstovaných mimo Evropskou unii a v EU zatím neschválených. Proces schvalování nových GMO odrůd trvá v Evropě o několik let až desetiletí déle než v hlavních zemích exportujících zemědělské komodity. Přibývající množství pěstovaných odrůd bude rovněž komplikovat jejich testování, protože přítomnost rozdílných transgenů u každé odrůdy musí být testována zvlášť.\nOdrůdy rostlin, které EU schvaluje nebo byly již v EU schváleny ať již pouze pro prodej nebo i pro pěstování možno vyhledat v databází GMO compass EU. Databázi GMO odrůd schválených v celém světě spravuje kanadská firma AgBios.\n\nPodle úniku diplomatických depeší, zveřejněných na WikiLeaks, Spojené státy americké uvažovaly o pomstě Evropské unii za odpor vůči geneticky modifikovaným potravinám. V plánu bylo vypracování seznamu zemí, jimž „je nutno se pomstít“, tím vyvolat „určité obtíže“ v EU jako celku (podle paradigmatu kolektivní viny), podpořit tím hlasy podporující biotechnologii v EU, stejně jako se dále „zaměřit na nejhorší viníky“ (uváděna je Francie, která odmítla dovoz geneticky modifikované kukuřice patentované nadnárodní korporací Monsanto). Tato msta měla být „proveditelná po dlouhé období“, protože „nemůžeme očekávat rané vítězství“. Podle depeše se americká strana snažila bojovat i proti odporu katolických biskupů (především rozvojových zemí), kteří GMO též odporují, tím, že by zatlačila i na papeže, u kterého usuzuje, že je v podstatě pro geneticky modifikované plodiny.\n\nTým zainteresovaný v neziskové organizaci Earth Open Source shrnul některé dostupné zdroje v oblasti přínosů (avizované výrobci, zastánci a propagátory GMO) a dopadů geneticky modifikovaných organismů, zejména GM plodin. Jejich zpráva je nicméně značně tendenční, a mimo ověřených vědeckých zdrojů využívá také například televizní reportáže nebo novinové články.\n\nGeneticky modifikované plodiny, které mají vlastní insekticid δ-endotoxins (Cry) a nejsou stříkány dodatečnými insekticidy, mají oproti nemodifikovaným plodinám postřikovaným insekticidy méně hmyzích škůdců i predátorů a překmity mezi jejich stavy nezasahují tolik do jejich vzájemné zpětné vazby.\n\nPodle agrárního analytika Petra Havla se za 20 let pěstování GM plodin na plochách, na kterých jsou GM plodiny pěstované, snížila spotřeba pesticidů o 37 % a výnosy z těchto plodin vzrostly o 22 %. Hodnoty vycházejí z metaanalýzy 147 odborných studií. Metaanalýza prokazuje přínosnost geneticky upravených plodin. Zákaz GMO plodin přispívá ke globálnímu oteplování.\n\nPodle metaanalýzy studií za 21 let (první krok zahrnoval přes 6000 studií) byly u GM kukuřice o 5.6 až 24.5% vyšší výnosy a zároveň nižší koncentrace mykotoxinů (−28.8%), fumonisinů (−30.6%) a trichothecenů (−36.5%). \n\nProdukce a využívání GM organismů je jedním z typicky společensky kontroverzních témat, a to zejména v oblasti geneticky modifikovaných potravin, tedy především GM plodin a produktů, které se z něj vyrábějí. Do sporů se zapojují různorodé subjekty – producenti, vědci, specializované vývojové společnosti, správní orgány, politická reprezentace, spotřebitelé a v neposlední řadě i nevládní organizace s ekologickým zaměřením. Stěžejní spory se v současné době vedou především o to, zda mají být prodávané GM potraviny zvlášť označované, jakým způsobem by měl stát jejich výrobu a prodej regulovat, jaký efekt mají GM potraviny na zdraví konzumentů a vztah GM k přírodnímu prostředí, důsledky jejich pěstování pro zemědělce a jejich současná a budoucí role ohledně nasycení neustále vzrůstající populace Země.\n\nV České republice podléhají GM potraviny relativně přísné regulaci na celoevropské úrovni, konkrétně nařízení EP a R (ES) č. 1829/2003, což by mělo zajišťovat jejich vysoký standard prověření podle v souladu s aktuálním vědeckým poznáním. Podle Nařízení musí být větou „Tento produkt obsahuje geneticky modifikované organismy (event. konkrétní název organismu)“ všechny potraviny jako GM potraviny označeny všechny potraviny, které obsahují podíl geneticky modifikovaných složek vyšší než 0,9 %. To způsobuje vyšší náklady na označování při masivním dovozu plodin a potravin ze zemí, kde podobná regulace neplatí (Brazílie, Argentina, Kanada, většina států USA). \n\nOdpůrci označování GM potravin naopak poukazují na to, že jeho podporovatelé ho veřejně označují jako první předstupeň úplného zákazu, a dále na fakt, že bez studií prokazujících nebezpečnost GM potravin vyvolává tento postup ve spotřebitelích ničím nepodložené obavy. Článek časopisu The Economist z r. 2014 uvádí, že ačkoli by GM potraviny mohly pomoci zasytit až 842 milionů lidí, kteří v současné době ve světě trpí podvýživou, některé právní úpravy (v tomto případě stát Vermont v USA), které požadují zvláštní označování všech potravin, jejichž jakákoli složka pochází z GM organismů, mohou vést k (ne)zamýšlenému následku spočívajícímu v přerušení dosavadního šíření GM technologií do chudších zemí třetího světa, které trpí lokálně nebo celkově systémovým nedostatkem potravin. \n\nPodle aktuálního stavu vědeckého poznání (2018) nebylo prokázáno, že by potraviny vyráběné z geneticky modifikovaných plodin, které jsou v současné době dostupné spotřebitelům, představovaly větší zdravotní riziko pro konzumenty než potraviny, jejichž původ nebyl touto technologií ovlivněn. Přesto existuje mezi odbornou veřejností shoda na tom, že nezávadnost každé nové geneticky modifikované potraviny musí být před uvedením na volný trh testována. \n\nBez ohledu na shodu ve vědecké sféře panují v laické veřejnosti podstatně větší obavy ohledně nezávadnosti geneticky modifikovaných potravin. Uvedený stav se přímo promítá do současné právní úpravy, kterou pro produkci, testování a obchodní využití geneticky modifikovaných potravin stanoví jednotlivé státy, zejména v zemích s vyšším HDP. Do celkové podoby národní regulace se tak vedle stanoviska odborníků podstatným způsobem promítá i poptávka ze strany veřejného mínění, přičemž současná globální situace je taková, že USA a Čína GM potraviny masivně produkují a exportují, zatímco Evropská unie se staví k jejich rozšiřování velmi konzervativně. Např. v případě potravinové pomoci Zambii a Zimbabwe došlo za hlasité kritiky USA a Světové zdravotnické organizace k odmítnutí potravinové pomocí s genetickými modifikacemi i navzdory trvajícímu hladomoru. Uvedené vede k relativně přísné regulaci v některých zemích a relativně liberálnímu přístupu ve státech, kde je zvláštní právní úprava této problematiky minimální. \n\nSpolečnost spotřebitelů organických potravin (Organic Consumers Association), Unie angažovaný vědců a (Union of Concerned Scientists) a uskupení Greenpeace zdůrazňují, že rizika spojená s produkcí a využitím GM organismů dosud nebyla dostatečně přesně definována a tím pádem dosud nemohla být ani efektivně vědecky potvrzena či vyvrácena, a současně zpochybňují objektivitu odpovědných státních institucí. I některé renomované zdravotnické asociace upozorňují na fakt, že vzhledem na relativně krátkou dobu, po kterou jsou GM potraviny celosvětově produkovány, zatím chybí studie dlouhodobých dopadů jejich vlivu na lidské zdraví, a navrhují buďto jejich povinné formální označení, nebo přímo odklad distribuce těchto produktů. Obavy vzbuzuje zejména \n\n\nGilles Éric Séralini (*1960) je francouzský molekulární biolog, který publikoval v roce 2012 závěry svého výzkumu, ve kterém jeho tým zjistil, že konzumace GM kukuřice způsobuje u laboratorního potkana \"Sprague Dawley\" dramatické navýšení výskytu nádorů ledvin a jater. Sám Séralini byl již v nultých letech 21. století aktivně činný ve vědeckých kruzích, které se k užívání GMO stavějí spíše skepticky, byl např. prezidentem Výboru pro výzkum a nezávislé informace o genetickém inženýrství (CRIIGEN), který byl založen pro pochybnosti ohledně přesnosti výzkumů týkajících se GMO v roce 1999.\n\nPřed celkovou prezentací závěrů výzkumu byly závěry a data zveřejněny pouze částečně a pod příslibem zachování mlčenlivosti. Séralini se rozhodl zveřejnit studii v plném rozsahu až v souvislosti s tiskovou konferencí, v rámci které byly závěry studie prezentovány tak, že zdůrazňovaly souvislost mezi výživou GM potravinami, užíváním herbicidu Roundup a zvýšením výskytu nádorů u pokusných zvířat. Časopis Nature konstatoval, že prezentace představovala agresivní nátlak na veřejné mínění.\n\nPřestože vydaný článek byl původně schválen recenzenty, na četné námitky jiných vědeckých týmů byl následně původním vydavatelem (\"Food and Chemical Toxicology\") stažen. Předmětem kritiky byl především nedostatečný počet zvířat zapojených do výzkumu a dále fakt, že u tohoto typu pokusných zvířat dochází ke zjištěným nádorovým onemocněním ve vyšším věku častěji bez ohledu na způsob jejich výživy.\n\nStudie byla následně v roce 2014 vydána znovu časopisem \"Environmental Sciences Europe\", ovšem bez nového recenzního řízení, zato s kompletními výzkumnými daty. Republikace proběhla na žádost správních orgánů EU, Kanady, Německa, Francie a Nového Zélandu, které měli zájem na podrobném prověření získaných dat. V červenci 2015 vydala Mezinárodní agentura pro výzkum rakoviny zhodnocení, ve kterém se uvádí, že závěry studie nejsou dostatečně průkazné, neboť výzkum zahrnoval nedostatečný počet zvířat, histopatologický popis nádorů byl nedostatečný a nezabývala se možnými příčinami vzniku nádorů u jednotlivých zvířat. \n\nFederico Infascelli pravděpodobně provedl vědecký podvod, aby prokázal škodlivost GMO. Řada nositelů Nobelovy ceny kritizuje Greenpeace za postoj proti GMO.\n\n\n\n\nAudiovizuální dokumenty:\n"}
{"id": "14663", "url": "https://cs.wikipedia.org/wiki?curid=14663", "title": "Kryptografická hašovací funkce", "text": "Kryptografická hašovací funkce\n\nKryptografická hašovací funkce je v kryptografii hašovací funkce s takovými vlastnostmi, které umožňují její použití v aplikacích zabezpečení informací, jako například autentizace nebo zaručení integrity zprávy.\n\nNejdůležitější je následující trojice vlastností, která určuje obtížnost napadení hashovací funkce. Obtížností se v tomto kontextu myslí výpočetní složitost, která by měla být za současných technologických možností mimo možnosti reálného použití:\n\n\nDalší obvyklé požadavky zahrnují:\n\n\n"}
{"id": "14665", "url": "https://cs.wikipedia.org/wiki?curid=14665", "title": "Spotřební koš", "text": "Spotřební koš\n\nSpotřební koš je v ekonomii kombinace množství statků.\n\nV teorii spotřebitele spotřebitel určuje svoje preference pro jednotlivé spotřební koše. Ve zjednodušené formě, která se používá pro analýzu, spotřebitel porovnává spotřební koše tvořené určitým množstvím statku X (např. káva) a určitým množstvím statku Y (např. rohlík).\n\nV makroekonomii je spotřební koš používán pro měření cenové hladiny, resp. míry inflace. V tomto případě představuje spotřební koš reprezentativní skupinu statků. Takovýto spotřební koš může obsahovat výdaje na bydlení, stravu, kulturu atd.\n\nNázev je odvozen od nákupního košíku.\n"}
{"id": "14668", "url": "https://cs.wikipedia.org/wiki?curid=14668", "title": "Indiferenční křivka", "text": "Indiferenční křivka\n\nIndiferenční křivka znázorňuje kombinace množství dvou statků, které poskytují spotřebiteli stejný užitek. Tato křivka se používá v neoklasické mikroekonomii při analýze chování spotřebitele. Anglicky se nazývá \"indifference curve\", a proto se často označuje \"IC\".\n\nExistují alternativní ekonomické teorie, např. rakouská škola, které se bez indiference a indiferenčních křivek obejdou. Příslušný aparát namísto o spojitých veličinách hovoří o diskrétních, mezi jejichž jednotlivými stavy naopak existuje diference. Neexistuje nekonečně mnoho alternativ, ale pouze konečný počet, který je uspořádán na preferenčních škalách.\n\n\nMíra, ve které je spotřebitel ochoten nahrazovat statek Y statkem X, se nazývá mezní míra substituce ve spotřebě. Je definována jako formula_1, při konstantní výši užitku \"U\". formula_2 představuje sklon indiferenční křivky.\n\nV závislosti na povaze statků X a Y mají indiferenční křivky různé tvary.\n"}
{"id": "14669", "url": "https://cs.wikipedia.org/wiki?curid=14669", "title": "Axiom", "text": "Axiom\n\nAxiom (z řec. \"axióma\", to co se uznává) je tvrzení, které se předem pokládá za platné, a tudíž se nedokazuje. Podobný význam má slovo postulát. \n\nMatematické teorie lze založit na soustavách axiomů (od nichž požadujeme, aby byly vnitřně bezesporné a nezávislé, tzn. aby daná skupina axiomů neobsahovala dva vzájemně si protiřečící axiomy a současně aby nebylo možné odvodit některý z axiomů z ostatních). Tuto metodu vytváření matematických teorií označujeme jako axiomatickou a takto vytvořenou teorii za teorii formální. Pro prokazování tvrzení ve formálních teoriích slouží tzv. formální důkaz. Existuje několik druhů formálních důkazů lišících se systémy pravidel pro dokazování. Tyto systémy se nazývají kalkuly – nejznámější jsou hilbertovský a gentzenovský kalkulus (přičemž první z nich je považován za základní logický kalkulus celé matematiky).\n\nDůvodem pro používání axiomatických teorií byla vždy v historii snaha o co největší zpřesnění matematiky. Alternativou k axiomatické metodě je totiž matematika založená na geometrickém (či jiném) názoru a intuici. V tomto pojetí jsou některá tvrzení považována za natolik intuitivně zřejmá a jasná, že je není potřeba blíže zdůvodňovat. Příkladem může být tvrzení známé jako Bolzanova věta, které říká, že spojitá funkce, která nabývá alespoň jedné kladné a jedné záporné hodnoty, již musí nabývat i hodnotu formula_1. Důkaz v takovém pojetí pak je vlastně jen návodem, podle něhož by si každý člověk měl být schopen na základě intuitivně zřejmých pozorování zdůvodnit platnost daného tvrzení. Toto pojetí s sebou ovšem nese řadu rizik – například tvrzení, které někomu přijde intuitivně zcela zřejmé, ještě nemusí být pravdivé.\n\nNaproti tomu axiomatická metoda stanovuje, že pouze základní tvrzení nazývaná axiomy lze připustit bez důkazu. Výběr axiomů je při použití axiomatické metody jediným místem v celé matematické teorii, kde k důkazu tvrzení postačí názor a intuice. Kdokoli se rozhodne uznat výběr axiomů a odvozovacích pravidel v zkoumané teorii za správný, ten si již může být jistý platností každého tvrzení, které je z nich formálně odvozené.\n\nNejstarší používání axiomů v matematice se datuje do starověkého Řecka. Řecký matematik Eukleidés ve svém díle Základy zavedl pět geometrických axiomů, pomocí nichž byl schopen logicky odvozovat všechny v té době známé geometrické pravdy. Tyto axiomy vstoupily do historie jako Euklidovy postuláty.\n\nK novému rozvoji axiomatické metody došlo až v druhé polovině 19. století a na začátku století dvacátého. V této době byla axiomatizována i logika a došlo k vytvoření axiomatické teorie množin, která se stala teorií zahrnující celou tehdejší matematiku. Na této změně se nejvíce podíleli David Hilbert, Bertrand Russell, Kurt Gödel, Ernst Zermelo, Gerhard Gentzen ale i mnozí další.\n\nV matematické logice se rozlišují dva druhy axiomů – axiomy logické a vlastní axiomy nějaké teorie.\n\nAxiom teorie \"T\" v jazyce \"L\" je každá formule formula_2 jazyka \"L\" taková, že formula_3 (tj. z formálního hlediska je tedy teorie množina svých (vlastních) axiomů). Takové formuli se také někdy říká vlastní axiom \"T\". \n\nNa vlastní axiomy teorií tedy nejsou kladeny žádné jiné požadavky než to, že musí jít o správně utvořené formule. Proto axiomatické teorie mohou být v podstatě také zcela libovolné. Zvlášť poznamenejme, že prázdná množina je také teorií (dokonce pro každý jazyk) – tato teorie se nazývá prázdná teorie.\n\nLogické axiomy vyjadřují základní pravidla rozumového odvozování. Jsou formulovány v jazyce bez mimologických symbolů a nevztahují se přímo k žádné konkrétní teorii. Jsou (v daném systému) pevně dány a přidávají se k vlastním axiomům každé teorie.\n\nSeznam logických axiomů se liší jak pro různé logické kalkuly, tak pro tentýž kalkulus u různých autorů. Jednou z nejběžnějších definicí logických axiomů pro výrokovou logiku resp. predikátovou logiku prvního řádu je hilbertovský klasický kalkulus. Tento kalkulus je základním logickým kalkulem používaným v celé matematice. Jinou možností jak zvolit logické axiomy je gentzenovský kalkulus.\n\n"}
{"id": "14672", "url": "https://cs.wikipedia.org/wiki?curid=14672", "title": "Řetězec", "text": "Řetězec\n\nŘetězcem se obecně rozumí konečná posloupnost určitých prvků stejného typu. Slovo řetězec často splývá s významově podobným slovem řetěz.\n\n"}
{"id": "14673", "url": "https://cs.wikipedia.org/wiki?curid=14673", "title": "Aleluja", "text": "Aleluja\n\nAleluja ( , ) pochází z hebrejského výrazu (\"haleluja\"), který znamená \"Chvalte Hospodina\" nebo \"Chvalte Pána\". Skládá se z imperativu plurálu slovesa הלל \"hll\", „chválit“, a Božího jména v jeho kratší podobě יה (\"Jah\"). To se obvykle překládá jako „Pán“, „Hospodin“ nebo „Jehova“.\n\nLatinská podoba tohoto termínu, z níž pak vznikla podoba česká, je \"alleluia\". \n\nTento výraz se (ve svých různých obměnách \"Haleluja, Halelu El, Halelu Hu\" apod.) vyskytuje především v starozákonních žalmech (146–150). Křesťanské církve jej přejaly a učinily z něj jedno z klíčových a nejpoužívanějších slov v liturgii, podobně, jako to učinily i s jinými hebrejskými slovy (amen apod.) \n\nVe fonetickém přepisu do řečtiny se slovo Aleluja objevuje velmi hojně jako součást hymnů v knize Zjevení svatého Jana, kde je již ustáleným liturgickým prvkem. V římskokatolické církvi (přesněji v římském ritu) je výrazem charakteristickým pro velikonoční dobu. Proto se v postním období nepoužívá vůbec, až zazní poprvé slavnostně na vigílii o Bílé sobotě, kdy církev chválí Boha za vzkříšení Krista. Oblíbenou českou velikonoční písní používanou v rámci liturgie velikonoční vigilie je Aleluja! Živ buď nad smrtí slavný vítěz.\n\nPíseň nesoucí název „Hallelujah“ vydal v roce 1984 Leonard Cohen, která se také velmi mírně dotýká tématu Boha. Tato píseň však získala neskutečnou popularitu po celém světě, protože ji mírně pozměnilo a přezpívalo mnoho světových interpretů, např. Jeff Buckley, Alexandra Burke, skupina Bon Jovi, Rufus Wainwright nebo John Cale, jehož verze byla i použita ve filmu \"Shrek\" z roku 2001.\n\nNázev „Hallelujah“ nese i skladba od skupiny Rammstein, která vyšla na jejich albu \"Mutter\" z roku 2001.\n"}
{"id": "14675", "url": "https://cs.wikipedia.org/wiki?curid=14675", "title": "Umm Kulthum", "text": "Umm Kulthum\n\nUmm Kulthum (arabsky: أم كلثوم jinými přepisy také Umm Kulthúm, Oum Kalsoum, Oum Kalthum, Omm Kolsoum, Umm Kolthoum nebo Oum Kalthoum, nejrozšířenějším anglickým přepisem plného jména: Umm Kulthum Fatima Ibrahim al-Sayyid al-Baltaji) (asi 4. května 1904 – 3. února 1975) byla egyptská zpěvačka a hudebnice. V arabském světě patřila mezi nejznámější a nejmilovanější zpěváky a její alba v prodávanosti stále překonávají řadu jiných arabských desek.\n\nUmm Kulthum se narodila v Tamay-az-Zahayra v egyptském guvernátu Ad Daqahliyah, přesné datum narození není známo, nejpravděpodobnější je však 4. květen. Již v mladém věku ukazovala výjimečný pěvecký talent tak výrazný, že ji ve věku dvanácti let její otec přestrojil za chlapce a zaměstnal v malé koncertní skupině, kterou vedl. O čtyři roky později si ji všimli nepříliš známý zpěvák Abou El Ala Mohamed a známý hráč na loutnu Zakaria Ahmed a přizvali ji do své skupiny v Káhiře. Kvůli nesouhlasu rodiny jejich pozvání přijala až po dovršení 23 let, během čehož stále koncertovala v malých divadlech převlečena za chlapce. Úzkostlivě se vyhýbala světáckému životu velké společnosti a bohémskému životnímu stylu.\n\nV tom čase se setkala se dvěma významnými lidmi. Prvním z nich byl Ahmed Rami, básník, který pro ni později napsal 137 písní a seznámil ji s francouzskou literaturou, kterou vystudoval na Sorbonně. Druhým byl Mohamed El Kasabji, virtuóz hry na loutnu, který Umm Kulthum uvedl Arabského divadelního paláce, kde ji potkal první velký úspěch. V roce 1932 byla již natolik známou, že mohla zahájit první velkou koncertní šňůru (ve městech jako Damašek, Bagdád, Bejrút a Tripolis). Díky svému věhlasu ji v roce 1948 přijal egyptský prezident Gamal Abdel Nasser, který se nijak netajil svým obdivem k ní. Stali se blízkými přáteli, Kuthum pracovala pro vládu v různých funkcích a jedna její píseň pro Nassera - \"Wallāhi Zamān, Yā Silāḥī\" - se dokonce stala egyptskou státní hymnou (byla jí v letech 1960-1979).\n\nSouběžně se svou zpěváckou kariérou se pokoušela i o kariéru hereckou, rychle se jí však vzdala, protože jí chyběl osobní a emocionální kontakt s publikem. V roce 1953 se vdala za muže, kterého respektovala a obdivovala, Hassena El Hafnaoui, který po mnoho let vykonával praktickou medicínu, prosadila si však klauzuli, která jí v případě nutnosti mohla umožnit rozvod. Pokračovala ve své pěvecké kariéře a v roce 1967 obdržela telegram od francouzského prezidenta Charlese de Gaulle. Brzy nato u ní byl diagnostikován zánět ledvin.\n\nPoslední koncert uskutečnila v Nilském paláci, lékařské testy ukázaly, že její nemoc je neoperovatelná. Odešla do Spojených států, kde chvíli těžila z vyspělejší medicínské technologie, v roce 1975, během návštěvy své vlasti, si však její upadající zdraví vyžádalo neodkladnou hospitalizaci. Přes neustávající modlitby svých krajanů Umm Kulthum zemřela 3. února v nemocnici v Káhiře.\n\n"}
{"id": "14676", "url": "https://cs.wikipedia.org/wiki?curid=14676", "title": "Mapové zobrazení", "text": "Mapové zobrazení\n\nMapové zobrazení, často též kartografická projekce, je způsob, jakým se převádí zobrazení povrchu Země (či jiného nebeského tělesa) z trojrozměrného zakřiveného povrchu referenčního elipsoidu či koule do roviny. Výsledek takového geometrického či početního postupu nazýváme mapa. Nejčastěji bývá na mapě sever směrem nahoru, jih směrem dolů, východ směrem doprava a západ směrem doleva.\n\nProtože povrch koule či elipsoidu není rozvinutelný do roviny (stejně jako nelze do roviny bez deformace rozvinout oloupanou slupku pomeranče), je zapotřebí převést jej na povrch některého geometrického objektu, jehož povrch do roviny rozvinutelný je. Takovými objekty jsou válec, kužel a samozřejmě také rovinná plocha sama. Převod kulové plochy do roviny znamená vždy tvarové zkreslení části obsažených informací. Ve výsledném rovinném zobrazení nemohou být současně zachovány všechny hlavní údaje – délky, úhly a plochy – vždy dochází ke zkreslení některého z nich (případně všech). Proto byla postupem času vyvinuta řada mapových zobrazení, z nichž každé klade důraz na jiný z důležitých údajů. Při vytváření map malých území (do několika set km²) je zkreslení téměř zanedbatelné, je-li však třeba zachytit na mapě větší oblast (kraj, stát, světadíl, oceán či celou Zemi), je nutné pečlivě volit mapové zobrazení tak, aby odpovídalo účelu mapy.\n\n\n\n"}
{"id": "14678", "url": "https://cs.wikipedia.org/wiki?curid=14678", "title": "Agrobacterium tumefaciens", "text": "Agrobacterium tumefaciens\n\nAgrobacterium tumefaciens (resp. \"Rhizobacterium tumefaciens\") je druh gramnegativní bakterie, která infikuje dvouděložné rostliny a vytváří nádory v rostlinných pletivech. Princip vzniku nádoru je založen na průniku části DNA bakterie – Ti-plazmidu (tzv. T-DNA) do rostlinné buňky a její polonáhodné začlenění do genomu rostliny. Inkorporovaná část bakteriální DNA obsahuje sadu genů, z nichž nejdůležitější jsou geny pro produkci rostlinných hormonů, které vedou k vytvoření nádoru, a geny pro produkci opinů – zvláštního typu aminokyselin, který slouží metabolismu agrobakterií jako energetický zdroj.\n\n\"Agrobacterium tumefaciens\" a jemu příbuzné druhy jsou sice členem čeledi \"Rhizobiaceae\" stejně jako dusík fixující hlízkové baktérie, které žijí s rostlinami v mutualismu, ale na rozdíl od nich je čistým parazitem, který rostlinu vyčerpává a nepřináší jí žádný profit.\n\nJako významný vektor používaný v genetickém inženýrství bylo \"A. tumefaciens\" objektem zájmu mapovatelů genomu. Jako první byl kompletně zmapován (osekvenován) genom kmenu \"A. tumefaciens C58\". Genom tohoto kmene obsahuje cirkulární chromozóm, 2 plazmidy a lineární chromozóm. Přítomnost kovalentně vázaného cirkulárního chromozómu je až na velmi vzácné výjimky společná všem bakteriím, ale dva velice specifické plasmidy a lineární chromozóm jsou specialitou rodu \"Agrobacterium\". Plazmidy se označují jako pTiC58 a pAtC58.\n\npTiC58 obsahuje geny zodpovědné za procesy související s virulencí bakterie (tzv. „vir“ geny). Bez jeho přítomnosti nedochází k infekci a vytváření nádorů.\n\npAtC58 obsahuje část, která se přenáší do infikované buňky (tzv. T-DNA). Ta obsahuje geny související se syntézou rostlinných hormonů a geny pro syntézu opinů. V případě, že se ocitne v bakterii, která neobsahuje pTiC58, při konjugaci ji opouští.\n\nSchopnost \"A. tumefaciens\" přenášet své geny do rostlinných buněk je bohatě využívána v rostlinných biotechnologiích k cílenému zanášení konkrétních genů do rostlinného genomu a vytváření tzv. transgenních rostlin. Plazmid T-DNA, který je přenášen do rostliny je ideální nástroj pro genové inženýrství, které dokáže včlenit do tohoto plazmidu vybrané geny, obvykle gen(y) pro novou žádanou vlastnost(i) plus gen, který by přispěl k identifikaci úspěšně infikovaných buněk (tzv. reportérový gen), respektive rostlinek. Za velice výhodný je považován fakt, že bakterie je organismus haploidní, které se množí nepohlavně – díky čemuž je upravený vektor stabilní – změny na něm provedené nemohou vzniknout jinak než mutací.\n\n\"A. tumefaciens\" je taktéž objektem lékařského výzkumu, neboť způsob, jakým vnáší svůj materiál do hostitelských buněk je v mnoha ohledech podobný procesům a postupům, které využívají patogeny při inzerci svého materiálu do lidských buněk.\n\n\"A. tumefaciens\" není jediný organismus, který způsobuje novotvary na rostlinných pletivech – viz působení parazitických členovců, resp. hálky.\n\n"}
{"id": "14684", "url": "https://cs.wikipedia.org/wiki?curid=14684", "title": "Vektor (rozcestník)", "text": "Vektor (rozcestník)\n\nVektor může znamenat:\n\n"}
{"id": "14685", "url": "https://cs.wikipedia.org/wiki?curid=14685", "title": "Patogen", "text": "Patogen\n\nPatogen (též etiologické agens, patogenní agens, choroboplodný zárodek nebo původce nemoci) je biologický faktor (činitel), který může zapříčinit onemocnění hostitele.\n\nPojem „patogen“ se často používá ve zúženém významu ve smyslu organismu, který může narušit normální fyziologické procesy mnohobuněčného organismu. V plném významu patogen představuje veškeré biologické faktory infikující jakoukoliv součást biologické říše. Za patogen považujeme všechny chorobné činitele včetně virů a viroidů, které nemůžeme označit za pravé organismy.\n\n\n\n"}
{"id": "14693", "url": "https://cs.wikipedia.org/wiki?curid=14693", "title": "Sýkorovití", "text": "Sýkorovití\n\nSýkorovití (\"Paridae\") jsou poměrně známou čeledí pěvců. Všeobecně známý je jeden z nejhojnějších ptáků Česka sýkora koňadra, stejně jako její menší a méně početná příbuzná sýkora modřinka. Tyto dva druhy se velmi dobře přizpůsobily životu ve městě a v zimě navštěvují krmítka, i díky tomu jsou velmi známí. Čeleď však zahrnuje mnohem více druhů a mnohé z nich ani v Česku nežijí (celkem asi 50 druhů).\n\nSýkory jsou vesměs drobnější, mají poměrně velkou hlavu, téměř přímý špičatý zobák a silné nohy a drápy. Křídla mají krátká a zaoblená, ocas středně dlouhý. V potravě převládá hmyz, který sbírají na stromech, proto jsou vydatnými pomocníky v boji s hmyzími škůdci.\n\nJsou to drobní ptáci, kteří měří 9 – 20 cm a váží 6 – 50 g. Poměrně velká hlava nese přímý, různě silný, špičatý zobák. Silné nohy a drápy pomáhají při šplhání. Krátká zaoblená křídla mají deset ručních letek, z nichž první je silně zkrácená. Ocas mají středně dlouhý. Opeření je velmi husté a vesměs kontrastně a pestře zbarvené, u obou pohlaví velmi podobné.\n\nSýkory jsou vesměs dutinoví ptáci (proto si mohou dovolit pestré zbarvení). Tropické druhy mívají malé snůšky nepřesahující 3 vejce, ptáci z mírného pásma mívají naopak velmi bohaté snůšky. Přeborníkem je drobná sýkora modřinka, která má v průměru 11 vajec, místy dokonce až 19 vajec. Po vyhnízdění se často sdružují do skupin, většina druhů je stálých nebo potulných, jen některé druhy jsou částečně tažné.\n\nSýkorovití měly původně 3 rody s téměř padesáti druhy, které jsou rozšířeny po celé severní polokouli. Na jihu žijí pouze v Africe.\n\nNěkdy se mezi sýkory řadí i mlynaříci (Aegithalos), kteří se však jindy člení mezi vlastní čeleď mlynaříkovitých (Aegithalidae).\n\nSeznam rodů po rozpadu rodu \"Parus\" není úplně ustálený, některé názory na tuto problematiku lze najít v cizojazyčných wikipediích a externích odkazech. Pokud bude zpracován rod, který má dva alternativní názvy, je to v příslušném článku uvedeno.\n\nV současné době byly sýkory rozděleny do několika samostatných druhů na základě analýzy DNA. Vztah mezi jednotlivými rody ukazuje následující kladogram:\n\nčesky:\nanglicky:\n"}
{"id": "14694", "url": "https://cs.wikipedia.org/wiki?curid=14694", "title": "Lazucha tisolistá", "text": "Lazucha tisolistá\n\nLazucha tisolistá (\"Caulerpa taxifolia\") je zelená řasa z čeledi lazuchovitých. Patří k významným mořským invazivním druhům.\n\n\nZa synonymum druhu \"C. taxifolia\" byly některými autory považovány též druhy:\n\nMá makroskopickou stélku rozlišenou na rhizoid („kořínek“) a fyloid („list“). Fyloidy jsou vzpřímeně splývající ve vodě a mají délku 5 až 65 cm; ve Středomoří dorůstají délky až 3 m.\n\nŽije přisedle v litorálu teplých moří až do hloubky obvykle 1 až 35 m, ale její menší kolonie byly nalezeny i ve hloubkách okolo 100 m.\n\nPůvodně byla popsána na základě nálezů v pobřežních vodách ostrova St. Croix v souostroví Panenské ostrovy v Karibiku. Její současné rozšíření zahrnuje Bermudy, Kanárské ostrovy, západní pobřeží Afriky od Mauretánie po Gabon, celou oblast Karibiku, pobřeží Jemenu, východní pobřeží Afriky včetně Madagaskaru, pobřeží Pákistánu, Indie, Indonésie, Nové Guineje, dále jižní Japonsko, části pobřeží Číny, prakticky celé pobřeží Austrálie a Nového Zélandu a většiny tichomořských ostrovů včetně Havaje. Velkým problémem se stala ve Středomoří.\n\nJako ochranu před herbivory používá používá acetylenický seskviterpen caulerpenyn (v češtině neprávně počešťovaný jako kaulerpin), který ji činí nepoživatelnou. Původně též za obrannou látku považovaný indolový alkaloid caulerpin se ukázal jako málo biologicky aktivní.\n\nPro člověka není jedovatá.\n\nPři čištění mořských akvárií Oceánografického muzea v Monaku na začátku osmdesátých let 20. století unikl akvarijní hybrid \"C. taxifolia\" do Středozemního moře. V roce 1984 ji poprvé v moři v blízkosti muzea objevil algolog Alexandre Meinesz. Od té doby se lavinovitě šíří po Středomoří, protože zde nemá přirozeného nepřítele, který by reguloval velikost jejích populací.\n\nJejí nebezpečnost spočívá v tom, že vytěsňuje původní společenstva organismů mořského dna na místech, kam se dostane. Dělá to fyzikálně – zastíní původní vegetaci, která v důsledku nedostatku světla vyhyne, i chemicky – produkuje směs terpenoidů toxickou pro bezobratlé i některé obratlovce. Výzkumy ukazují, že \"C. taxifolia\" uniklá z akvárií je nebezpečnější, než populace žijící v původním areálu rozšíření a to vzhledem k tomu, že tento hybrid je schopný přežívat i při poklesu teploty až na 7 °C.\n\nPůsobí problémy také na pobřeží Nového Jižního Walesu a Kalifornie.\n\nJediným jejím dosud známým nepřítelem, který je schopen ji konzumovat, je mořský plž \"Elysia subornata\" Verril, 1901, který však v prostředí Středozemního moře nepřežívá zimní teploty a pětiměsíční období jeho života a rozmnožování nestačí k úspěšném potlačení šíření této nebezpečné řasy.\n\nBěžně je užívána jako dekorační řasa v mořských akváriích. Její prodej však byl v mnoha zemích v poslední době zakázán (např. v USA).\n\nPoužívá se též jako složka salátu z mořských řas, zejména na Filipínách.\n\n"}
{"id": "14696", "url": "https://cs.wikipedia.org/wiki?curid=14696", "title": "Muzikologie", "text": "Muzikologie\n\nMuzikologie je vědní obor na rozhraní humanitních a exaktních věd, jehož předmětem zkoumání je hudba a všechny s ní související jevy. Název oboru byl odvozen od řeckých slov \"músiké\" (\"μουσική\" = interpretační a \"ctnostná\" umění) a \"logos\" (\"λόγος\" = slovo, význam, smysl). Slovo \"músiké\" je vytvořeno ze základu \"músa\", tedy pojmu označujícího bohyně či nadpřirozené patronky umění (Euterpé a Polyhymnia - hudba; Erató, Kalliopé a Thaleia - poezie; Melpomené - tragédie; Terpsichoré - tanec; Kleió - dějepisectví, Úrania - astronomie). Postupem času začal být pojem \"músiké\" užíván pouze v souvislosti s hudbou, v tomto významu také přešel v podobě \"\"musica\"\" do latiny a skrze ní do většiny moderních evropských jazyků. Českým synonymem pojmu muzikologie je tedy hudební věda. Shrnuje všechny teoretické i praktické otázky, kladené hudbě a také všechno vědění o ní, včetně např. hudební historie, znalostí skladeb, žánrů a interpretů.\nV bohaté světové i domácí odborné literatuře bychom nalezli mnoho různých definic oboru muzikologie (též známé jako „hudební věda“ – z německého die Musikwissenschaft). Nejjednodušší z nich stroze konstatují, že muzikologie je obor vědecky zkoumající hudbu a s ní spojené jevy. Charakter rozsáhlejších definic často záleží na odborném zaměření jejich tvůrců (např. filosofů dějin hudby a etnomuzikologů). Z historického úhlu pohledu v literatuře početně převažují definice ovlivněné kunsthistorií a estetikou, které označují muzikologii za vědu zkoumající teorii a dějiny hudby v její umělecké rovině. Přibližně od poloviny minulého století se však do popředí dostává etnomuzikologická koncepce (především v angloamerickém kulturním prostoru), která definuje tento obor jako snahu o pochopení sociálních a psychologických fenoménů stojících na pozadí komplexu jevů obecně označovaných pojmem hudba. Na tomto místě je důležité zdůraznit neustále se proměňující (především společenský) charakter hudby a z toho plynoucí neutichající vývoj muzikologie. Definice oboru je tedy (pochopitelně) poplatná dobovému paradigmatu a při volbě konkrétní formulace je vždy potřeba pečlivě zohlednit všechny dobové aspekty hudby a vědy jako takové.\n\nMnoho autorů se pokouší definovat muzikologii pomocí užité odborné metodologie a cílů, kterými je výzkum motivován. Muzikologie ale zkoumá rozličné hudební jevy z mnoha různých úhlů pohledu. Hudba je navíc de facto všudypřítomnou složkou lidského světa a tak je muzikologie pouze zastřešujícím pojmem pro velké množství více specializovaných multidisciplinárních oborů využívajících metodologie jak humanitních, tak přírodovědných nauk (komparativní metoda, metoda analogie, brainstorming, experiment, atd.). Zmíněná „nabobtnalost“ muzikologie v konečném důsledku zapříčiňuje selhání všech pokusů o vymezení jejího obsahu a charakteru pomocí metod a cílů bádání. Dalo by se tedy říci, že je pro muzikologii typická velká šíře témat, kterým se snaží věnovat a vysoká pestrost metod, jimiž se snaží dosáhnout naplnění stanovených záměrů. Tradiční oblastí zájmu muzikologie (již od dob antického Řecka) je hudební akustika, hudební teorie a dějiny hudby, v této oblasti se pochopitelně nejvíce prosazuje metodologie společenských věd. S průmyslovou revolucí a rozvojem lékařství v 19. století se rozsah zájmů muzikologie rozšířil také na fyziologii slyšení a zpěvu, tedy oblasti typicky využívající experimentální metody výzkumu. Přibližně ve stejné době pronikla, vlivem vrcholného kolonialismu a sílícímu národnímu uvědomění, do muzikologie také etnologie, folkloristika a antropologie. V průběhu 20. století byly téměř všechny muzikologické disciplíny ovlivněny rozvíjející se sociologií a psychologií, především s důrazem na jejich marxistickou a behaviorální podobu. Zdá se, že zatím posledními proudy radikálně (re)formující celou muzikologii (i po stránce metodologické) jsou genderová studia, výpočetní technologie, nová média a evoluční teorie. Výzkumné cíle jsou přímo odvislé od zaměření jednotlivých muzikologických disciplín, které v jejich pestrosti propojuje pouze snaha o co nejhlubší porozumění hudbě. V zásadě lze rozlišit dvě hlavní motivace muzikologického výzkumu: praktické (především pedagogické a interpretační) a teoretické (prohloubit lidské poznání a duševní schopnosti).\n\nPřestože první spisy o hudbě nalezneme už u starověkých myslitelů (nejen v antickém světě, ale také ve staré Číně, Indii, apod.), nelze tyto práce vnímat jako výstup muzikologického bádání, ale spíše jako součást filosofie, estetiky (popřípadě matematiky či teologie). Muzikologie z výše nastíněných kořenů vystupuje teprve v průběhu 19. století, kdy se jí dostává patřičné institucionální základny, specifického terminologického aparátu a metodologie. Převážná část teoretiků zabývajících se dějinami muzikologie klade vznik tohoto oboru do německy mluvících zemí (jsou však známy také francouzské a anglické práce z 18. a 19. století, které lze považovat za moderní [etno]muzikologické studie). Za symbolický zakladatelský počin je považována předmluva Friedricha Chrysandera (1826–1901) k prvnímu dílu \"„Jahrbücher für musikalische Wissenschaft“\" z roku 1863. Do první generace zakladatelů muzikologie se po bok Chrysandera staví např. Carl Stumpf (1848–1936), Hermann von Helmholtz (1821–1894) a zejména český rodák Guido Adler (1855–1941) článkem \"„Umfang, Methode und Ziel der Musikwissenschaft“\" (1885) a Hugo Riemann (1849–1919) spisem \"Grundriß der Musikwissenschaft\" (1908). Pojem, který se v této době vžil pro označení muzikologie – \"„Musikwissenschaft“\" (odtud české spojení \"„hudební věda“\" nebo ruské \"„mузыковедение“\") – se však zrodil již o generaci dříve, roku 1827 jej snad prvně použil německý hudebník a učitel Johann Bernhard Logier (1777–1846). Přestože pojmu \"„Musikwissenschaft“\" silně konkurovaly i jiné termíny (\"\"Tonwissenschaft\"\" či \"\"Musikforschung\"\"), ujal se také v názvu dalšího periodika \"„Vierteljahrsschrift für Musikwissenschaft“\" (Leipzig: Breitkopf & Härtel, 1885–94), kterému je obdobně jako \"„Jahrbücher für musikalische Wissenschaft“\" (Leipzig: Breitkopf & Härtel, 1863-1867) přisuzována role zakladatele muzikologie. Samotná varianta „muzikologie“ (z řeckého \"músiké[μουσική]+logos[λόγος]\" = \"„interpretační umění“\"+\"„slovo/význam/smysl“\") se vžila především zásluhou francouzských a anglických odborných společností (\"The International Musicological Society\" – 1900 až 1914; \"Société Internationale de Musicologie\" - založena 1928).\n\nNe všechny z níže uvedených disciplín jsou obecně uznávány jako samostatné podobory muzikologie, definice některých z nich se mohou překrývat, nebo naopak regionálně lišit (etnomuzikologie, biomuzikologie, zoomuzikologie, …); velká část z těchto disciplín není v české odborné literatuře zmiňována. Jednotlivé muzikologické disciplíny bývají rozdělovány do tří základních skupin: systematická muzikologie (disciplíny primárně nezkoumající dějinný vývoj s blízkým vztahem k hudební teorii), historiografické disciplíny (hudební historiografie, paleografie, ikonografie...) a pomocné vědy (estetika, filozofie, etnologie...).\n\n\nSoučasný vývoj muzikologie je motivován především technologickým pokrokem a globalizací (snahou o udržení kulturní diverzity, reakce na společenské změny). Jedním z prvních muzikologů, který výrazně ovlivnil současnou podobu muzikologie byl německý myslitel Carl Dahlhaus (10/6/1928 – 13/3/1989). Dahlhaus je dnes vnímán především jako historik, který dokázal překonat konzervativní biografismus klasické hudební historiografie a dějiny nahlížet jako komplexní kulturní jevy, odrážející dobový charakter společnosti. Obdobně jako v dalších humanitních vědách, také do muzikologie vnesla postmoderna nepřehledné množství kontroverzních myšlenkových proudů, především na poli estetiky a muzikoterapie, pozitivně však přispěla k užšímu sepětí muzikologie s přírodovědnými obory. Výsledkem tohoto procesu je například koncept „biomuzikologie“ švéda Nilse Lennart Wallina, kterým již počátkem devadesátých let minulého století zastřešil evoluční muzikologii, neuromuzikologii a komparativní muzikologii. Implementace evolučních teorií a neuropsychologie v oblasti muzikologického výzkumu lze považovat v současnosti za nejaktuálnější trendy na tomto poli. Jako dobrý příklad je možné uvést výzkum vedený v \"Centre for Music & Science na University of Cambridge\" anebo na francouzském IRCAM (\"Institut de Recherche et Coordination Acoustique/Musique\"). Méně radikální posun, opět ale ovlivněn teorií evoluce, lze sledovat také v etnomuzikologii, kde výsostné postavení terénního sběru lidové hudby přebírá snaha o sledování vývoje jednoho konkrétního hudebního jevu na globální úrovni, popřípadě odkrývání obecných vývojových vzorců stojících na pozadí dějin hudby (např. výzkum Josepha Jordania zabývajícího se vývojem polyfonních zpěvů).\n\nPeter Platt, Masakata Kanazawa a Vincent Duckles ve slovníkovém hesle \"„National traditions of musicology“\" internetové encyklopedie Grove Music Online popisují odlišný charakter, vývoj a postavení muzikologie ve všech dominantních světových kulturách/zemích (Evropa, Rusko, Austrálie, USA...). Vlivem rozdílných systémů podpory školství a výzkumu, kulturních tradicí, ekonomických možností, apod. lze oprávněně tvrdit, že v každé zemi má muzikologie poněkud odlišnou podobu. Česká muzikologie je značně ovlivněna německou muzikologií první poloviny dvacátého století. Je zaměřena spíše na dějiny a teorii hudby a vyučována výhradně na filosofických fakultách. Často využívá specifických, mezinárodně neidentifikovatelných (nesrozumitelných), odborných termínů typu \"„artificiální a nonartificiální hudba“\" Naproti tomu v anglicky mluvících zemích bývá muzikologie vyučována na všech typech univerzit (technických, pedagogických, humanitních...), klade důraz na interpretační praxi a velkou měrou se věnuje etnomuzikologii a hudebním technologiím. Svébytný charakter má také muzikologie ruská, především pro množství regionálně rozšířených estetických koncepcí a mezinárodně nesrozumitelné terminologii (např. Asafjevovská teorie intonace a do české terminologie proniknuvší pojem \"„bytová hudba“\").\n\n\n\n\n\n\n\n"}
{"id": "14697", "url": "https://cs.wikipedia.org/wiki?curid=14697", "title": "Kánon", "text": "Kánon\n\nSlovo kánon (z řeckého κανών \"kanón\" norma, pravidlo, měřítko, stéblo) označuje:\nV náboženství, zejména v křesťanství označuje kánon zejména závazné spisy:\n\nV katolické církvi může kánon značit:\n\nV pravoslavných církvích znamená kánon\n\n\n\n"}
{"id": "14698", "url": "https://cs.wikipedia.org/wiki?curid=14698", "title": "Pěvecký sbor", "text": "Pěvecký sbor\n\nPěvecký sbor je hudební těleso tvořené výhradně vokalisty. Jeho vedoucím je sbormistr, méně často označovaný jako sborový dirigent.\n\nPěvecké sbory lze dělit podle různých kritérií. Nejčastější dělení sbory rozděluje na mužské, ženské a smíšené nebo na sbory dětské a sbory dospělých. Dalším kritériem může být např. účel, pro něž byl sbor založen. Tak máme tzv. scholy (založené za účelem realizace liturgického zpěvu) a chrámové sbory nebo sbory školní (dále pak dělené podle typu škol).\n\nSvůj vlastní pěvecký sbor mívají i velké operní domy.\n\nTradice pěveckých sborů na českém území je dlouhá a bohatá. Pěvecké spolky byly zakládány od poloviny 18. století, mezi nejstarší dosud fungující patří Zpěvácký spolek Hlahol v Praze nebo kroměřížský Moravan. Sborem s nejdelší nepřetržitou činností je Učitelský smíšený pěvecký sbor Tyl, založený roku 1846 v Kutné Hoře. Mezi české významné sbory patří také Kühnův smíšený sbor, Pražský filharmonický sbor, Pražský komorní sbor, Schola Gregoriana Pragensis či Český filharmonický sbor.\n\nO organizované české sborové hnutí se stará mimo jiné Unie českých pěveckých sborů, nástupnická organizace dřívějších sborových asociací (Pěvecká obec československá, Jednota zpěváckých spolků českoslovanských ad.).\n\nZ dětských pěveckých sborů jsou světově proslulé zejména Koncertní sbor Permoník, Kampanela, Kühnův dětský sbor, Bambini di Praga, Kantiléna, Rolnička Praha, Dětský sbor Jitřenka, Ondrášek a Boni pueri.\n\n"}
{"id": "14700", "url": "https://cs.wikipedia.org/wiki?curid=14700", "title": "Fluxbox", "text": "Fluxbox\n\nFluxbox je správce oken pro unixový X Window System založený na správci oken Blackbox 0.61.1.\n\nJe minimalistický (zdrojové kódy mají kolem 1 MiB) a velmi přizpůsobitelný, základní uživatelské rozhraní obsahuje pouze hlavní panel a menu, přístupné stisknutím pravého tlačítka myší kdekoliv na ploše. Fluxbox také podporuje uživatelem nadefinované klávesové zkratky pro velké množství operací.\n\nVeškerá konfigurace, jako např. editace hlavního menu, klávesové zkratky atd. se provádí úpravou textových konfiguračních souborů. Témata pro Fluxbox jsou 100% kompatibilní s tématy z Blackbox. Lze si nastavit vlastní barvy, přechody, okraje a ještě několik dalších grafických parametrů. Nejnovější verze Fluxbox podporuje zakulacené rohy a grafické prvky.\n\nFluxbox má také několik funkcí, které Blackbox nemá, např. tabbed windows (funkce známá z PWM) a nastavitelný titulek.\n\nFluxbox je výchozí správce oken v Damn Small Linux. Díky své nenáročnosti na paměť RAM a rychlosti spouštění je velice oblíbený v mnoha Live CD jako např. Knoppix STD a GParted.\n\n\nFluxbox umožňuje spouštět více příkazů (aplikací) přes jednu klávesou zkratku ⇒ MacroCmd (ExecCommand aplikace 1) (ExecCommand aplikace 2). Tak je možno kombinovat více než dvě klávesy pro klávesou zkratku, např. Control n Mod1 n . Lze také definovat akce pro dodatečné klávesy klávesnice, pro zjištění jejich názvu se používá program xev.\n\n"}
{"id": "14706", "url": "https://cs.wikipedia.org/wiki?curid=14706", "title": "Apokrisiář", "text": "Apokrisiář\n\nApokrisiář (z řeckého ἀποκρῖσις \"apokrisis\" odpověď, latinsky \"responsalis\" < \"responsum\" odpověď) označuje obecně církevního vyslance ve starověku, a to buď stálého nebo dočasného, u vysokých církevních autorit nebo královských dvorů. Na Východě měli patriarchové své apokrisiáře při císařském dvoře a metropolité své apokrisiáře u patriarchů.\n\nPapež též často vysílal své kleriky jako vyslance, a to buď kvůli řešení diplomatických otázek s císařem anebo vnitrocírkevních kontroverzí.\n\nPo pádu západořímské říše byl vztah papeže s byzantským císařem klíčový a též z důvodu velkých christologických kontroverzí na Východě se úřad papežského legáta u dvora v Konstantinopoli stal trvalým. Prvním z těchto apokrisiářů byl zřejmě Julianus, biskup na Kósu, vyslanec papeže Lva I. u dvora císaře Marciana (450–457) (období monofyzitských debat a Chalkedonského koncilu). Tento úřad trval až do roku 745, kdy došlo k vyhrocení vztahů mezi Východem a Západem v otázce obrazoborectví.\n\nČasto se stávalo, že římskými biskupy, tedy papeži, se stávali bývalí apokrisiáři, mezi ně patří též Řehoř I., který sloužil jako jáhen několik let v Konstantinopoli jako apokrisiář.\n\nPapežové měli své apokrisiáře též na dvoře exarchy v Ravenně. Určitou dobu během pontifikátu Řehoře I. působil u papeže \"responsalis\" ravennského arcibiskupa.\n\nPočínaje vládou Karla Velikého nalézáme apokrisiáře též na dvoře franských králů, zde se však jednalo o královské arcikaplany s titulem starověkých papežských vyslanců.\n\n"}
{"id": "14707", "url": "https://cs.wikipedia.org/wiki?curid=14707", "title": "Carl Adolph Agardh", "text": "Carl Adolph Agardh\n\nCarl Adolph Agardh (23. ledna 1785, Båstad – 28. ledna 1859, Karlstad) byl švédský botanik a algolog, který se stal biskupem v Karlstadu.\n\nJeho potomky byli syn Jacob Georg Agardh (1813–1901), také botanik, a vnuk Gustaf Fröding, významný švédský lyrik 19. století.\n\n"}
{"id": "14708", "url": "https://cs.wikipedia.org/wiki?curid=14708", "title": "Patriarchát (územní členění církve)", "text": "Patriarchát (územní členění církve)\n\nPatriarcha, \"(patriarchés)\", je představitel \"patriarchátu\" (řecky πατριαρχία). Označení je složeno ze slov πατήρ \"(patér)\" otec a αρχή \"(arché)\" počátek, vláda.\n\nPatriarcha byl na základě původní definice (patriarcha je mužský člen rodiny či klanu, jenž požívá nejvyšší autority) v židovství, křesťanství a islámu jeden z biblických praotců (Abrahám, Izák, Jákob). Později začalo být v křesťanství pojem patriarchát používán pro partikulární církve založené apoštolem: Řím, Antiochie, Alexandrie, Konstantinopol a Jeruzalém.\n\nPostupem doby byl tento titul udělován i jiným biskupstvím. V církvích sjednocených s Římem je to titul současného hlavního představitele této církve (např. Arménská katolická církev). To platí i pro některé nekatolické církve, např. nejvyšší představitel Církve československé husitské je patriarcha. V současné době tedy patriarchát znamená jednotku územního členění větší než církevní provincie. Biskup v jejím čele se nazývá patriarcha. Titul patriarchátu byl udělován také jako čestný, pro mimořádně významné diecéze.\n\nOd 2. století si v církvi začaly získávat zvláštní autoritu (\"auctoritas\") jisté církevní obce, které odvozovaly svůj původ od apoštolů (apoštolská posloupnost), od níž odvozovaly též svou důstojnost (\"dignitas\"). Biskupové těchto církevních obcí byli považováni vkládáním rukou za přímé následníky apoštolů.\n\nPrvní nikajský koncil roku 325 ustanovil, že tato tři biskupská sídla – Alexandrie, Řím a Antiochie mají zvláštní právní i učitelskou pravomoc nad ostatními církvemi (Alexandrie nad Egyptem, Řím nad Západem a Antiochie nad Sýrií). První konstantinopolský koncil přiřadil tuto pozici též Konstantinopoli a zařadil ji co do důstojnosti hned za Řím. Od dob Justiniána I. se těmto obcím začalo říkat patriarcháty. Jejich pořadí bylo koncily pevně určeno:\n\n\nProstřednictvím církevního společenství (\"communio\") si navzájem tato biskupství udělovala jurisdikci nad všemi místními církevními obcemi. Byly považovány za garanty jednoty církve. K řešení vzájemných konfliktů sloužily ekumenické koncily. Tato společná autorita patriarchátů zanikla velkým schizmatem mezi západní a východní církví roku 1054.\n\nV římskokatolické církvi existují dodnes biskupství, která jsou označována jako patriarcháty, která však právně nemají zvláštní učitelskou či právní autoritu:\n\n\nPravoslavná církev uznává všech pět starověkých patriarchátů (včetně Říma), má čtyři tradiční:\n\nNověji byly založeny:\n\nSvého patriarchu má Církev československá husitská. Je její hlavou a je volen církevním sněmem na 7 let a následně ordinován na biskupa (pozn.: CČSH nemá svěcení podle apoštolské posloupnosti). Titulu patriarchy užívají i hlavy \"Igreja Católica Apostólica Brasileira\" (ICAB), arcibiskup-primas Portugalské apoštolské katolické církve (PAIC) a Charizmatické episkopální církve. Titul se vyskytuje i u mormonů.\n\nPatriarcha v Zenu je nositelem přímého Buddhova odkazu a jeho nejvyššího učení. Prvním zenovým patriarchou byl Mahá Kášjapa, přímý žák Buddhy. Slavný je také Bódhidharma, který přinesl buddhismus do číny a 6. zenový patriarcha Chuej-Neng, autor Tribunové sútry.\n\n"}
{"id": "14710", "url": "https://cs.wikipedia.org/wiki?curid=14710", "title": "Sýkora koňadra", "text": "Sýkora koňadra\n\nSýkora koňadra (\"Parus major\") je malý druh pěvce z čeledi sýkorovitých. Je největším a nejrozšířenějším evropským druhem sýkor.\n\nTvoří zřejmě superspecies se sýkorou středoasijskou (\"Parus bokharensis\"), sýkorou zelenohřbetou (\"P. monticolus\") a sýkorou indickou (\"P. nuchalis\"). Zeměpisná proměnlivost je složitá, zčásti klinální. Celkem 34 poddruhů se obvykle rozlišuje do tří skupin: „\"major\"“ s 12 poddruhy žijícími na západě Palearktidy, „\"cinereus\"“ se 13 poddruhy obývajícími jihovýchodní Asii a „\"minor\"“ s 9 poddruhy ve východní Palearktidě. V Evropě se vyskytuje celkem 7 poddruhů z první skupiny:\n\nSýkora koňadra má palearktické rozšíření, zahrnující celý Palearkt od Irska až po Kamčatku a také jihovýchodní Asii, Malajsii a Indonésii. V Evropě patří k nejhojnějším ptačím druhům. Od 70. let 20. století jsou její stavy ve většině evropských zemí stabilní, a proto je druh považován za zabezpečený.\n\nV ČR hnízdí početně na celém území, ale se stoupající nadmořskou výškou se početnost snižuje. V Krkonoších hnízdí běžně do 1000 m n. m., výjimečně do 1200 m n. m., v Krušných horách byla zjištěna až na Klínovci ve 1200 m n. m., na Šumavě ve Zhůří v 1140 m n. m. Během mimohnízdních potulek vystupuje ještě výše a objevuje se i v pásmu kleče; v době tahu přeletuje také horská sedla. Celková početnost byla v letech 1985–1989 odhadnuta na 3–6 milionů hnízdících párů a tento odhad zůstal nezměněn pro období 2001–2003, přestože výsledky jednotného programu sčítání ptáků z území ČR za posledních více než 20 let naznačují velmi mírný pokles. V ČR je převážně stálým, v případě mladých ptáků potulným druhem, který na našem území zimuje v počtu 2–4 milionu jedinců.\n\nSýkora koňadra je nejběžnější a největší sýkora, je velká asi jako vrabec domácí. Dorůstá délky 13,5–15 cm a váží 14–23 g. Hlavu má leskle černou, jen tváře a příuší jsou bílé. Černá barva pokračuje na náprsenku a zužuje se do černého pruhu, který se táhne přes břicho (u samice je pruh tenčí, často na břiše přerušený, kdežto u samce tvoří uprostřed břicha černou skvrnu). Hřbet je mechově zelený, křídla modrošedá s výraznou bílou křídelní páskou, spodina sírově žlutá a ocas modrošedý s bílými stranami; černý pruh na břiše bývá jen naznačen. Zobák je silný, kuželovitý a hnědošedý, nohy šedé a duhovka hnědá. Mladí ptáci jsou vybarveni matněji, mají žlutavé skvrny na tvářích bez úplného spodního černého okraje.\n\nLétá vlnkovitě a rychle.\n\nHlas má proměnlivý, volání je rytmické. Ptáci dodržují rytmus, ale sled, výšku a počet tónů obměňují, a tak vytvářejí řadu variant; každá koňadra umí až 10 variant. U průměrného samce bylo zaznamenáno 32 různých hlasových projevů, ale někteří jich zvládali až 40. Mezi nejčastější patří vábení „tví-tit“ a varování „citerr“. Zpěv, kterým se ozývá již od konce zimy, je hlasitý, melodický a každý motiv je v něm opakován 2× až 3× (). Hašteření provází hrubé če-če-če-če. Podle studie holandských vědců je zpěv samců ve městech hlasitější, rychlejší a kratší než zpěv samců v lesích.\n\nSýkora koňadra je vysoce přizpůsobivá a učenlivá, umí být bojovná.\n\nV Anglii se naučila rozklovávat hliníková víčka lahví s mlékem a sezobávat smetanu pod nimi. Tato dovednost byla poprvé pozorována v roce 1921 a během následujících dvou desetiletí se mezi koňadrami rychle rozšířila a osvojily si ji i modřinky.\n\nV roce 2009 byla jako vůbec první pěvec pozorována v Maďarsku při zabíjení a požírání netopýrů hvízdavých (\"Pipistrellus pipistrellus\"). Útočila výhradně na hibernující jedince, a to jen při nedostatku jiné potravy. Ojediněle jsou známy i případy kanibalismu a zabití i požírání jiných druhů pěvců.\n\nOrnitologové z univerzity v Gronigenu sledovali 10 let dění v ptačích budkách lejsků černohlavých (\"Ficedula hypoleuca\") v národních parcích Dwingelderveld a Drents-Friese Wold. Zdokumentovali 88 mrtvých lejsků, z nichž 86 usmrtily sýkory koňadry, dva sýkory modřinky. Jev lze vysvětlit mezidruhovou konkurencí umocněnou oteplením klimatu; dochází totiž k posunu hnízdní sezóny a ptáci, kteří se dosud míjeli, se začínají potkávat. Místa k hnízdění jsou limitována, a proto o ně ptáci svádějí souboj (hnízdící pták je současně velmi teritoriální). Lejsek s hmotností 13 g nemá proti sýkoře těžší o tři gramy valnou šanci, zejména pokud sedí na hnízdě a chrání vejce. Útočící sýkora mu údery zobáku rozklove hlavu. Většinu mrtvých lejsků tvoří samci, protože právě samci vyhledávají vhodné místo k hnízdění. Zjistilo se, že zabití lejskové jsou obvykle samci přilétající na začátku léta, tedy na reprodukci pozdě; patrně by nezískali samice, ani kdyby nalezli vhodné hnízdo.\n\nVyhledává zvláště listnaté a smíšené lesy, žije i v jehličnatých porostech, remízcích, sadech, zahradách, parcích i v zeleni vnitřní městské zástavby.\nPřevážně stálý a přelétavý druh na většině svého území, zčásti tažný ve střední, severní a východní Evropě. Dříve byla považována za typicky stálého ptáka, ale díky kroužkování bylo zjištěno, že někteří naši ptáci, zejména mladí, přezimují u Jadranu a v teplém jižním podhůří Alp v Itálii a Francii. V ČR přezimují někteří ptáci z Polska, Běloruska a z podhůří Uralu.\n\nHnízdí jednotlivě, teritoriálně a monogamně, vzácně byla zjištěna i bigamie. Páry se vytvářejí většinou nově po rozpadu zimních hejn. Velikost teritoria je variabilní a v závislosti na prostředí se pohybuje mezi 0,4–3,0 ha.\n\nPřirozeně hnízdí v dutinách stromů, ovšem je velmi přizpůsobivá, a tak běžně obsazuje hnízdní budky a zahnízďuje i na řadě jiných míst (v hromadách dříví, kovových trubkách, dutinách zdí, starých hnízdech strak a veverek, poštovních schránkách, v zemních děrách). Budka pro koňadru by měla být vysoká 25 cm s průměrem dna 12 × 14 cm a kulatým vletovým otvorem v průměru 32 mm, případně svisle oválným v průměru 32 × 35 mm.\n\nHnízdo staví samotná samice z mechu prokládaného trávou, kořínky a lišejníky, hlubokou hnízdní jamku navíc vystýlá rostlinným chmýřím, srstí a někdy peřím. Stavba trvá obvykle 2–6 dnů, ale při prvním hnízdění může trvat mnohem déle (až 20 dnů). Běžně hnízdí dvakrát ročně od dubna do července. Velikost snůšky závisí zejména na množství potravy, dále na době hnízdění, stáří samice a dalších faktorech. Snůška čítá obvykle 8–12 bílých, červenohnědě skvrnitých vajec o rozměrech 17,6 × 13,4 mm a průměrné hmotnosti 1,6 g. Snášena jsou denně, někdy také dvě vejce za den, tři za dva dny nebo naopak s jednodenní pauzou. Délka sezení je 12–17 dnů; sedí pouze samice, zatímco samec krmí. Mláďata se líhnou během jednoho až tří dnů, jsou krmena oběma rodiči a hnízdo opouštějí po 17–23 dnech. Při prvním hnízdění jsou krmena dalších 6–8 dnů, při druhém hnízdění dvakrát déle. Mladí ptáci setrvávají s rodiči přes zimu. Pohlavně dospívají ve  druhém kalendářním roce života.\n\nÚspěšnost hnízdění je vlivem predace a počasí značně variabilní (40–95 %), u prvního hnízdění bývá zpravidla vyšší než u druhého. Pressen uvádí z celkového počtu 3818 vajec ztráty 774 vajec a 618 mláďat, celkovou úspěšnost uvádí 36,5 %. Figura v letech 2005–2012 zjistil u 124 hnízd jako nejčastější příčinu ztrát predaci (67 % hnízd), a to hlavně kunou (podíl na predačních událostech 42,86 %), plchem velkým (32,47 %) a strakapoudem velkým (9,10 %). Úmrtnost v prvním roce života je 61,1 %, nejstarší kroužkovaný pták se dožil 15 let a 5 měsíců.\n\nNa jaře a v létě se živí převážně živočišnou stravou. Hlavní složku potravy tvoří hmyz v různých vývojových stadiích, zejména motýli (až 62,2 %), brouci (až 64,9 %), blanokřídlí (až 45,7 %), stejnokřídlí (až 53,1 %) a dvoukřídlí (až 36,1 %), také pavouci (až 33,3 %). Na podzim a v zimě vyhledává hlavně semena; v předjaří mohou být v potravě zastoupena až 70 %, přičemž nejčastěji jde o semena slunečnice, buku a ořešáku. Potřebuje-li potravu vyklovat, dokáže si skořápku atp. držet na podložce oběma nohama. Může také oštipovat dužnaté plody dřevin, pupeny a listy, pít nektar a požírat drobné plže, které vyhledává kvůli obsahu vápníku v ulitách. Mláďata jsou krmena převážně housenkami motýlů (i přes 90 %), dále jiným hmyzem, pavoukovci a někdy i semeny a plody dřevin. Dospělí ptáci mohou mláďata krmit i více než 800× (průměrně 380×) denně, čímž úspěšně regulují výskyt případných hmyzích škůdců. Podle studie zveřejněné v roce 2007 pomohly v Nizozemsku sýkory hnízdící v jabloňových sadech ke snížení počtu housenek o celých 50 %. Potravu sbírá hlavně na větvích stromů a keřů, ale i na zemi a v zimě často na krmítkách.\n\nK historickým zoologickým názvům pro sýkoru koňadru patří: koňadra, sýkora, koňadra obecná.\n\nPůvod rodového jména sýkora je onomatopoický. Vyšlo z podoby zvuků při vábení a později se přiklonilo k „sykat“, příp. se uvádí i opačný postup vývoje, že sýkora je od „sykat“, protože vábí „syk syk syk“.\n\nDruhové jméno koňadra je české, předobrozenecké. Sémantika původně hanlivého jména „konědra“ pramení z vlastnosti sýkory koňadry – bojovnosti, „dravosti“. Podle staročeského konědra čili ras, pohodný jde o toho, „kdo dere koně“. Protože slovo konědra (ras) postupně mizelo z běžného užívání, stávalo se „koňadra“ (druh sýkory) výrazem náchylnějším k větším či menším hláskovým obměnám, viz i lidové názvy.\n\nLidové názvy: babčice, babička, dřevolezka, hořňák, kanazda, koňafka, koňak, koňarda, koňarka, koňárka, koňařda, konářice, koňařka, koňaska, koňavka, koňazda, koňazdra, koněrza, koněuzdra, konězdra, koniř, koníř, koniřka, konířka, konízdra, koňouzdra, křižová, křížovka, kuňadra, kunizdra, kunorza, patiťa, pískora, ponrava, sýkora velká, uhlík, vlaská. Například i v periodiku \"Naše řeč\" se dočteme: \"„A r. 1890 nasbíral Šír pro jedinou sýkorku ‚koňadru‘ celkem 30 jmen českých (německých 25): vedle rozmanitých forem slova ‚koňadra‘ také ‚křížovka‘, ‚babčice‘, ‚hořňák‘, ‚uhlík‘, ‚patiťa‘, ‚ponrava‘, ‚pískora‘ atd.“\"\n\nJarmila Kačírková: Sýkora koňadra (Parus major) mláďata opouštějí hnízdní budku, Přerov 24.6.2019<br>\n\n\n"}
{"id": "14711", "url": "https://cs.wikipedia.org/wiki?curid=14711", "title": "Patriarchát", "text": "Patriarchát\n\nPatriarchát (z řeckého πατήρ, či latinského \"pater\", což znamená otec, a \"archein\", což znamená vládnout, doslovně tedy „vláda otce“) je forma společnosti, kde vládne muž či muži. Ti mají také primární zodpovědnost za její blaho a prosperitu.\n\nPatriarchát se v zásadě zakládá na androcentrismu, jehož jádrem je předpoklad, že muži a jejich prožívání světa jsou standardem, kterým jsou následně ženy poměřovány. Tato představa je založena na esencialistickém pojetí genderu, které tuto představu racionalizuje a legitimizuje V souvislosti s androcentrickým pojetím genderových vztahů mluví Bourdieu o tzv. symbolickém násilí. K němu dochází tehdy, pokud ovládaný nemá jinou možnost, než vládnoucího a jeho nadvládu uznat, protože k reflektování jeho i sebe sama a vztahů k němu disponuje pouze nástroji poznání, které s ním má společné a které jsou osvojenou formou nadvlády a ukazují takto vytvořený vztah nadvlády jako přirozený.\n\nV některých dějepisných teoriích se počítá s existencí systému opačného, zvaného matriarchát. Patriarchát v těchto teoriích označuje historické období, které podle nich následovalo (neolitická revoluce) po matriarchátu (v pravěku) a přetrvalo do dalších epoch.\n\nPůvodně pojem „patriarchát“ popisoval sociální systémy založené na autoritě muže jako hlavy rodiny. Pojem „patriarchát“ je užíván v řadě případů, kdy je třeba popsat stav mužské dominance, a to nejen nad ženami, ale nad strukturou společenských vztahů obecně.\n\nModerní historie pojmu patriarchát začíná knihou „Ancient Law“ (1861), kde autor Henry Maine tvrdí, že „patriarchální rodina byla základní a všeobecnou částí společnosti“. Maine dále definoval lidskou společnost jako společnost založenou na právu a zákonech, a zákonnost viděl jako historicky založenou na autoritě otce.\n\nDalší antropologové 19. století ovlivnění Darwinem (Bachofen, McLennan, Morgan) věřili, že stav matriarchátu (vycházející z přirozených biologických vazeb mezi matkou a dítětem) byl evolucí graduálně přeměněn ve stádium pokročilejší - na patriarchát. „Muži chtěli kontrolu nad dětmi a statky, proto odebrali ženám moc a zavedli rodový systém dědictví skrze mužskou linii. V mnohých kmenových společnostech existují legendy o této změně, ovšem neexistuje důkaz, že matriarchát skutečně kdy existoval.“\n\nPatriarchát jako zásadní vývojové stádium se nachází v sociální teorii Marxe, Engelse, Webera a ve Freudově psychoanalýze. Podle Engelse hlavy patriarchální rodiny kontrolovaly ženy jako nástroje pro reprodukci potomků, proto je v jeho teorii společenská pozice ženy (na rozdíl od pozice muže) dána fyzickými předpoklady. Engelsem vytvořená struktura byla převzata Marxem, a jeho feministickými kritikami patriarchátu. Problém byl v napětí, jež bylo vyvoláno Marxovým historickým materialismem (třídní změna osvobodí ženy od útisku) a biologicky založenou Engelsovou úvahou. Marxův materialistický přístup říká, že materiální struktury definují vztahy mezi muži a ženami, zatímco radikální feministický přístup (Mary Daly, Millet, Rich) toto tvrzení obrací a tvrdí, že to jsou patriarchální hodnoty, na nichž je tvořen vztah mezi muži a ženami.\n\nV těchto debatách se neustále opakovala otázka, jestli útisk žen je univerzální, a jestli je přirozený. Sociální antropologové začali zkoumat geograficky a historickým vývojem odlišné kultury a společnosti, a kriticky zhodnotili, že vztahy nejsou na různých geografických místech stejné.\n\nV 70. letech 20. století přinesla druhá vlna feministického hnutí feministický pohled na „patriarchát“ jako na pojmový aparát jak symbolický, tak materiální, díky němuž společenská podřízenost žen byla udržována, a zaměřilo se na gender spíše než na příbuzenský vztah. Koncept patriarchální dominance tedy nesprávně interpretuje komplikovanost genderové identity a vztahů nejen na Západě. Proto se antropologové od otázek „co zapříčinilo patriarchát“ posunuli ke komparativní etnografii toho, z čeho se skládají genderové identity.\n\nVznikem patriarchátu resp. přeměnou na patriarchát se zabývá George Frankl v díle: \"Archaeology of the Mind\", česky \"Archeologie mysli - Sociální dějiny nevědomí\", Portál edice Spektrum, Praha 2003\n\nV současnosti má slovo „patriarchát“ všeobecnější použití a znamená mužskou dominanci na světě vůbec.\n\n\n"}
{"id": "14712", "url": "https://cs.wikipedia.org/wiki?curid=14712", "title": "Zvuková karta", "text": "Zvuková karta\n\nZvuková karta je rozšiřující karta počítače pro vstup a výstup zvukového signálu, ovládaná softwarově.\n\nTypická zvuková karta obsahuje zvukový čip, který provádí digitálně-analogový převod nahraného nebo vygenerovaného digitálního záznamu. Tento signál je přiveden na výstup zvukové karty (většinou 3,5mm jack-sluchátkový).\n\nZvuková karta také má „line in“ konektor, do kterého je možné připojit kazetový přehrávač nebo podobný zdroj zvukového signálu. Zvuková karta tento signál digitalizuje a uloží (pomocí příslušného počítačového programu) na úložiště dat. Digitalizace se provádí pomocí vzorkování. V každém časovém intervalu se zjistí a zaznamená aktuální stav signálu neboli vzorek. Čím kratší je interval mezi vzorkováním, tím vyšší je vzorkovací frekvence, tím více vzorků bude pořízeno a tím bude výsledný záznam kvalitnější.\nDruhý faktor, který určuje kvalitu digitálního signálu, je počet použitých úrovní v každém ze vzorků.\nNejčastěji používané vzorkovací frekvence: 11025 Hz (telefonní kvalita), 22050 Hz (rádio kvalita), 44100 Hz (CD kvalita), 48000 Hz, 96000 Hz. Počet bitů na jeden vzorek je většinou 8, 16 nebo 24.\n\nTřetí konektor, který většina zvukových karet má, se používá k přímému připojení mikrofonu. Signál z něj je možné také nahrávat na úložiště dat nebo ho jinak zpracovat (např. software na rozpoznávání hlasu nebo VoIP).\n\nVětšina zvukových karet má také MIDI a GamePort konektor. Konektor MIDI slouží k připojení např. elektronického klávesového nástroje nebo jiného zdroje digitálního MIDI signálu. Pokud nahráváme z MIDI, tak nemusíme provádět vzorkování. Do počítače se uloží informace o tom, který nástroj hraje, výška tónu, délka tónu, dynamika úhozu na klávesu, atd. Rozhraní GamePort slouží k připojení joysticku nebo jiného herního zařízení.\n\nStarší zvukové karty také měly IDE rozhraní. To sloužilo k připojení CD-ROM mechaniky, ale v dnešní době již nemá opodstatnění, protože moderní počítače jsou vybaveny EIDE, SATA nebo SCSI rozhraním, které umožňuje připojit více zařízení. Pokud je v počítači zvuková karta i CD-ROM mechanika, mohou se propojit pomocí tzv. audio kabelu, ten je však v dnešní době již zbytečný, jelikož většina zvukových přehrávačů se obejde bez něj. Toto spojení umožňuje přenášet analogový nebo digitální zvukový signál z CD-ROM mechaniky do zvukové karty a tak je možné poslouchat hudební CD ze stejných reproduktorů jako zvuk z počítače.\n\nV době, kdy vznikaly první osobní počítače, nikoho ani nenapadlo nějak je spojovat se zvukem nebo hudbou. Tyto počítače primárně sloužily k zrychlení a ulehčení práce člověka a ne k zábavě. Mnozí se na počítač dívali pouze jako na \"počítací stroj\".\n\nPrvní pokusy o zvukový výstup z počítače byly realizovány většinou pomocí telefonního sluchátka nebo podobného zařízení s příslušným jednoduchým obvodem. Příkladem je počítač Sinclair ZX Spectrum nebo tzv. PC speaker PC-kompatibilních počítačů.\n\nNásledovalo období, kdy součástí desky uvnitř počítače byl speciální čip, který se staral výhradně o zvuk a jehož výstup byl veden do televizoru, monitoru nebo externího zesilovače. Příkladem jsou počítače Sinclair ZX Spectrum 128, Commodore 64 nebo Commodore Amiga.\n\nO zvukové kartě se mluví od chvíle, kdy se obvody a čipy, které se starají o zvuk, začaly umisťovat na samostatný plošný spoj, tzv. kartu, která se zasouvá do základní desky (motherboardu) počítače.\n\nJeden z prvních výrobců zvukových karet pro IBM PC byl AdLib, který vyráběl zvukové karty založené na zvukovém čipu Yamaha YM3812, neboli OPL2. Toto byl v podstatě standard, až do doby než Creative Labs vyrobila zvukovou kartu Sound Blaster, která měla čip YM3812 a zvukový koprocesor (pravděpodobně Intel mikrokontrolér), který Creative nazýval „DSP“, což byl první procesor na digitální signál. Několik roků uplynulo, než Creative vytvořil kartu, která uměla zároveň nahrávat a také přehrávat zvuk. Díky Sound Blasteru, první levné CD-ROM mechanice a vývoji video technologie začala nová éra počítačových multimédií. Uživatel si mohl spustit hudební CD, nahrávat dialogy do počítačových her nebo přehrávat filmy\n(zatím pouze krátké klipy a ve velmi špatné kvalitě, nesrovnatelné s moderním digitálním videem).\n\nStarší zvukové karty neuměly nahrávat a přehrávat současně. Většina dnešních zvukových karet je plně duplexní.\n\nUrčitým \"protimluvem\" jsou tzv. integrované zvukové karty, které jsou např. z důvodu úspory místa nebo peněz přímo součástí základní desky. První karty tohoto typu se objevily koncem 90. let 20. století. Jedná se většinou o čip Intel AC97. Někteří výrobci využili levný ACR slot.\nVětšina z nich umožňuje pouze 16-bitový zvuk a max. frekvenci 48000 Hz - v podstatě něco málo přes normu klasického zvukového kompaktního disku CD (44,1 kHz frekvence vzorků / 16 bitová hloubka ), ale objevují se i takzvané HD ( high definitions - vysoké rozlišení ) zvukové čipy na základních deskách např. Intel HDA zvládající až 24 bitů a frekvenci vzorkování do 192 kHz ve stereu, resp. 96kHz u vícekanálového zvuku.\n\nBarevné označení vstupů a výstupů zvukové karty u většiny zvukových karet vyrobených po roce 1999 odpovídá standardu PC 99 firmy Microsoft pro barevné označení externích konektorů.\n\nProfesionální zvukové karty jsou speciální zvukové karty optimalizované pro nízkoodezvové multikanálové zvukové nahrávání a přehrávání, na úrovni výsledků získaných ve studiu. Jejich ovladače obvykle následují Audio Stream Input Output (ASIO) protokol pro práci s profesionální zvukovou technikou a hudebním softwarem, ačkoliv ASIO ovladače jsou dostupné i pro úroveň karet pro běžné spotřebitele.\n\nProfesionální zvukové karty jsou běžně popisovány jako „zvuková rozhraní“ a někdy jsou v provedení pro montáž (rack jednotek) využívající USB, FireWire nebo optického rozhraní, k poskytnutí dostatečného přenosu datových toků. Důraz těchto produktů je v základu kladen na použití většího množství vstupních a výstupních konektorů, přímou hardwarovou podporu pro více vstupně-výstupních zvukových kanálů a vysokou vzorkovací frekvenci. Role těchto karet a jejich zamýšlené užití je pro specializované vícekanálové nahrávání zvuku a zvukové úpravy v reálném čase, které nejsou limitovány, jako je tomu u běžných uživatelských zvukových karet.\n\nNa druhou stranu, určité vlastnosti konzumních zvukových karet, jako například podpora pro Environmental Audio Extensions (EAX), optimalizace pro hardwarovou akceleraci v počítačových hrách nebo prostorové efekty v reálném čase jsou vedlejší, neexistující, a někdy i nechtěné u profesionálních karet, a jako zvuková rozhraní proto nejsou pro běžné uživatele doporučené.\n\nTypická „uživatelská“ zvuková karta je určena pro domácnosti, kanceláře a pro zábavné účely s důrazem na přehrávání a běžné užívání, než na zajišťování potřeb pro profesionály. Reakcí na toto Steinberg (výrobci zvukového a sekvenčního softwaru, Cubase and Nuendo) vyvinuli protokol, který specifikuje zacházení s více zvukovými vstupy a výstupy.\n\nObecně, zvukové karty pro běžné uživatele obsahují některá omezení a komplikace, která mohou být nepřijatelná pro zvukové profesionály. Jeden z moderních zvukových účelů je zprostředkovávat AD/DA převodník z analogového do digitálního signálu. Nicméně, v profesionálních užitích jsou zde potřeby pro vylepšené nahrávání a konverzi zvuku.\n\nJedna z omezení konzumních zvukových karet je poměrně velká vzorkovací odezva; to je čas, který je potřeba, aby AD převodník dokončil konverzi zvukového vzorku a přesunul jej do hlavní paměti v počítači.\n\nUživatelské zvukové karty jsou taktéž limitovány v \"efektivnosti\" vzorkovací frekvence a bitové hloubky, kterou dokáží zvládnout a mají menší množství méně přizpůsobivých vstupních kanálů: profesionální nahrávání ve studiu typicky požaduje více než dva kanály, které běžné uživatelské karty poskytují a více dostupných konektorů, na rozdíl od náhodných druhů vnitřních a někdy i vnějších konektorů, která jsou u běžných uživatelských zvukových karet.\n\nBěžný počítač se zvukovou kartou a vhodným software lze použít jako digitální osciloskop a spektrální analyzátor. Vstupní signály se přivádí přes mikrofonní nebo linkový vstup. Je-li karta stereofonní, jsou k dispozici pro měření současně dva kanály. Z principu zvukové karty plyne omezení, kterým je vstupní kmitočtový rozsah cca 20 Hz až 20 kHz. Pro základní nízkofrekvenční měření nebo pro výukové demonstrační účely však vyhoví.\n\n\n"}
{"id": "14714", "url": "https://cs.wikipedia.org/wiki?curid=14714", "title": "Ostbevern", "text": "Ostbevern\n\nOstbevern (\"Východní Bobrov\") je desetitisícová německá obec v spolkové zemi Severní Porýní-Vestfálsko.\n\nObec ležící v Münsterlandu, 18 km severovýchodně od Münsteru je prvně zdokumentována v roce 1088.\n\nMimo kostela sv. Ambrože je jedinou pamětihodností této obce vodní zámek Loburg, v němž je dnes internátní biskupské gymnázium.\n\n\n"}
{"id": "14717", "url": "https://cs.wikipedia.org/wiki?curid=14717", "title": "Zelené řasy", "text": "Zelené řasy\n\nZelené řasy (\"Chlorophyta\" v širším smyslu) je významné oddělení jednobuněčných i mnohobuněčných stélkatých zelených rostlin. Představují blízké příbuzné vyšších rostlin, které se z jedné linie zelených řas vyvinuly. Pokud vyšší rostliny do zelených řas neřadíme, pak jsou zelené řasy nepřirozenou, tzv. parafyletickou skupinou. Proto se v novějších systémech do taxonu zařazují i vyšší rostliny a nový smysl (= zelené rostliny) se odráží i v pozměněných názvech – \"Chlorobionta\" nebo \"Viridiplantae\". Tento článek však pracuje s tradiční parafyletickou variantou. V tomto smyslu je známo 500 rodů a 16 000 druhů zelených řas.\n\nRozměry buňky jsou velice různé – extrémem jsou v tomto ohledu řasy \"Ostreococcus tauri\" (velikost buňky pouhý jeden μm), na opačném konci spektra je třeba obrovská mnohojaderná buňka lazuchy (\"Caulerpa\", až jeden metr). Buňky obsahují typickou eukaryotickou výbavu a navíc plastidy primárního typu.\n\nJejich fotosyntetickými barvivy jsou především chlorofyl a a b, u některých zelených řas ze skupiny \"Prasinophyceae\" je však dokonce přítomen derivát chlorofylu c. Chlorofyly jako takové sice nejsou překryté jinými pigmenty, a proto jsou řasy jasně zelené, ale přesto se u nich další pigmenty v jisté míře vyskytují. Typický je β-karoten, ale i různé xanthofyly (lutein, zeaxantin, violaxantin, anteraxantin, neoxantin, sifonein, sifonoxantin a podobně).\n\nChloroplasty mají dvě obalné membrány (vznikly totiž primární endosymbiózou stejně jako u ostatních rostlin). Tylakoidy srůstají v lamely, ale netvoří grana. Pyrenoidy jsou uvnitř chloroplastu, někdy tam je navíc červenavé stigma. Hlavní zásobní látkou je většinou škrob (α-1,4-glukan). Zelené řasy mají v typickém případě dva nebo čtyři bičíky. Buněčná stěna je zpravidla celulózní a pektinózní, někdy je však nahrazena stěnou z xylózy (u některých trubicovek, \"Bryopsidophyceae\"). Obecně bývají jejich stěny zpevněny uhličitanem vápenatým, křemičitými sloučeninami či vzácně i jinými látkami.\n\nZelené řasy jsou často jednobuněčné, ale několikrát v evoluční historii zelených řas vznikla do určité míry i mnohobuněčnost. Podoba zelených řas je rozmanitá – od vláken po trubice, jednoduchých listů až mnohem složitějších. Mají různé typy stélek – od mikroskopických jednobuněčných až po makroskopické. Mnohé ze zelených řas jsou relativně primitivní jednobuněčné organizmy, často s jediným plastidem, ale jiné skupiny zelených řas vykazují zvyšující se úroveň vnitřní organizace. Existují tak i zelené řasy jakožto mnohobuněčné rostliny se složitou vnitřní organizací a řízeným růstem a vývojem (parožnatky), které se považují za nejbližší žijící příbuzné vyšších rostlin. Mnoho znaků zelených řas je stejných jako u vyšších rostlin, jsou jim totiž mnohem blíže příbuzné než řasám hnědým a červeným.\n\nZelené řasy se rozmnožují pohlavně i nepohlavně. Nepohlavní rozmnožování zajišťují vždy jisté mitospory, tedy spory vzniklé mitózou buněk. Tyto spory mají tedy buď haploidní genom (a pak vznikly z haploidního gametofytu), nebo diploidní genom (a pak vznikly z diploidního sporofytu). Spory mohou být jak pohyblivé (zoospory), tak nepohyblivé (aplanospory).\n\nVe většině případů dochází pravidelně i k pohlavnímu rozmnožování. To má klasické schéma, při němž nejprve splynou cytoplazmy obou pohlavních buněk (tzv. plazmogamie), načež splynou jádra (karyogamie). Takto vzniklá zygota obvykle prochází stádiem klidu (tzv. zygospora). Pohlavní buňky vznikají z vegetativních buněk nebo v gametangiích, mohou mít různý tvar a různou pohyblivost (trend směřuje k oogamii). Někdy však jsou od sebe pohlavní buňky různého pohlaví k nerozeznání (zuv. izogamie). V tom případě se tyto „pohlavní typy“ (mating types) často označují znaménky + a -.\n\nŽijí ve sladkých i slaných vodách, kde se přichycují na kameny ve skalnatých pobřežích. Zde přežijí jen díky svému pružnému tělu a schopnosti splývání na vlnách, jinak by je příbojové vlny rozdrtily. Daří se jim hlavně v mělkých, tropických lagunách, kde se vyskytují nejčastěji rody \"Caulerpa\", \"Halimeda\" a \"Udotea\" Dále můžeme zelené řasy spatřit v půdě, na kamenech, na rostlinách, v teplotních extrémech. Jsou důležitými primárními producenty a jsou významnou složkou potravy mnoha organismů. Některé zelené řasy (\"Trebouxia\") tvoří fotosyntetizující část lišejníků, některé zase jsou původci infekčních onemocnění (např. \"Prototheca\", \"Chlorella\").\n\nMísto s největším počtem řas je bezkonkurenčně Sargasové moře. Na hladině je tu až 1,7 tun na kilometr čtvereční bičíkatých řas s bohatými stélkami. Vodní zelené řasy jsou tak významnými a početnými producenty biomasy, že každoročně podle odhadů do svých těl zabudují miliardu tun uhlíku.\n\nSkutečný fylogenetický strom zelených řas se neobejde bez vývojové větve vyšších rostlin, protože jsou zelené řasy bez vyšších rostlin parafyletické, tedy z hlediska evoluční historie nepřirozená skupina.\n\nZelené řasy jsou tvořeny dvěma hlavními vývojovými liniemi. Linie obsahující vyšší rostliny – \"Streptophyta\" (pro parafyletickou skupinu všech řas této linie se užívá název \"Charophyta\") – obsahuje ze zelených řas zejména parožnatky, spájivky, \"Mesostigmatophyceae\", \"Klebsormidiophyceae\"a \"Coleochaetophyceae\". Jedná se vesměs o řasy sladkovodní.\n\nZbývající řasy jsou zařazené do skupiny \"Chlorophyta\" \"sensu stricto\" (\"v užším smyslu\"). Tato linie obsahuje zejména zelenivky, \"Ulvophyceae\", \"Trebouxiophyceae\" a parafyletické \"Prasinophyceae\". Řasy této skupiny byly naopak původně pouze mořské. Některé skupiny (jako např. zelenivky) si však evolučně později také vyvinuly schopnost růstu ve sladkých vodách.\n\nCelý systém podle dnešních názorů vypadá přibližně takto:\n\nNěkteří zástupci, např. druhy rodů \"Chlorella\" (zelenivka) nebo \"Dunaliella\" jsou využíváni jako zdroj potravinářských barviv nebo přímo k výživě lidí i hospodářských zvířat. Makroskopické zelené řasy se také často používají jako ozdobné rostliny v akváriích. Často se také využívají ve farmaceutickém průmyslu jako přírodní léčivo.\n\nČlánek internetového časopisu \"OSEL\": Energie budoucnosti - řasy nám možná vytrhnou trn z paty\n"}
{"id": "14719", "url": "https://cs.wikipedia.org/wiki?curid=14719", "title": "Iné Kafe", "text": "Iné Kafe\n\nInekafe je slovenská punkrocková hudební skupina založená v roce 1995. Své působení ukončila na počátku roku 2006 poté, co odešel její frontman a zpěvák Vratko Rohoň. V roce 2010 se skupina vrátila, ale pouze ve „stand by“ režimu (protože každý z členů se již věnuje něčemu jinému), což znamená, že skupina bude koncertovat pouze sporadicky.\n\n\n\n\n\n\n"}
{"id": "14722", "url": "https://cs.wikipedia.org/wiki?curid=14722", "title": "Hebrejské písmo", "text": "Hebrejské písmo\n\nHebrejské písmo je písmo, jímž se zaznamenává hebrejština, jidiš a ladino. V průběhu dějin se podoba písma proměňovala. V období 10.–6. století př. n. l. se pro zápis hebrejštiny používalo tzv. paleohebrejské písmo, jež vycházelo přímo z fénického písma. S rostoucím vlivem aramejštiny se však k zápisu hebrejského textu stále více užívaly aramejské znaky (rovněž z fénického základu), jež byly pro zápis hebrejštiny uzpůsobeny do tzv. kvadrátního písma. V dalším průběhu se vyvinuly další typy hebrejského písma, výsadní pozici si však dodnes uchoval kvadrátní typ.\n\nHebrejština se zapisuje zprava doleva a zpravidla jen pomocí 22 konsonantů, které tvoří abecedu (alefbejt/alefbet). Vokály (samohlásky), akcenty a případně další znaky do abecedy nepatří a používají se jen jako pomůcka k zajištění správného čtení textu, a to zejména v případě posvátných hebrejských textů (nikoli ale u textů určených k předčítání v synagoze – ty jsou v původní nevokalizované podobě) nebo slouží jako pomůcka pro děti nebo obecně pro ty, kteří se hebrejsky učí.\n\nHebrejské písmo vychází z písma fénického (foinické, také „kenaanské“), které se vyvinulo ze syropalestinské obrázkové abecedy (cca 1800 př. n. l.) a protosinajského písma (okolo 1500). Nejstarší dochované nápisy v samotném kenaanském písmu byly nalezeny u Betléma a pocházejí z 12. století př. n. l. Spolu s kenaanským písmem existovalo v této době také klínopisné ugaritské písmo. To však ve 12. století v důsledku invaze mořských národů zaniklo, takže se plně prosadilo kenaanské písmo, založené na konsonantním principu. Toto písmo pak přejali a upravili Řekové i Římané.\n\nIzraelité kenaanskou abecedu používali pro zápis hebrejštiny od 10. do 6. století př. n. l., kdy tento jazyk představoval „lidovou řeč“. Někdy se pro označení kenaanského písma, jímž se zapisovala hebrejština, používá název „paleohebrejské“ či „hebrejsko-kenaanské písmo“. Tímto typem písma jsou zaznamenány nejstarší hebrejské písemné památky pocházející z doby izraelského a judského království, jako například Gezerský kalendář (10. stol.), Samařská ostraka (8. stol.), Šíloašský nápis (okolo 700) nebo Lakíšská ostraka z Lachiše a Tel Aradu (okolo 600).\nS pádem izraelského (722) a judského království (586) bylo paleohebrejské písmo vytlačeno do pozadí, nezaniklo však úplně – užívalo se jako vyjádření židovské identity například na mincích z dob hasmoneovského království (142-4 př. n. l.), první židovské války (66-74 n. l.) či Bar Kochbova povstání (132-135). Kumránské texty dokládají také časté užívání paleohebrejského písma pro zápis posvátných textů. Paleohebrejské písmo se přestalo používat až v 2. století, kdy rabíni prohlásili, že je pro posvátné texty dále nepoužitelné.\n\nS rostoucím vlivem asyrské říše se prosazovala také aramejština a aramejské písmo, které se rovněž vyvinulo z kenaanského (fénického) písma. Po pádu izraelského a judského království přejali aramejštinu také Židé, kteří si aramejské písmo přizpůsobovali, až ve 3. století př. n. l. vytvořili židovsko-aramejské písmo. I to procházelo dalším vývojem, 1. století n. l. pak kromě kurzívy a polokurzívy existovalo tzv. „kvadrátní písmo“. Okolo roku 100 pak rabíni rozhodli, že kvadrátní forma židovsko-aramejského písma se má používat k zápisu posvátných textů.\n\nZ kvadrátního písma se v průběhu dvou tisíciletí vytvořilo množství modifikací, z nichž lze uvést nejdůležitější:\n\nStam (hebrejsky סת\"ם) je zkratkou pro ספרי תורה תפילין ומזוזות (Sifrej Tora, tfilin u-mezuzot, Svitky Tóry, tfilin a mezuzy). Tímto typem písma jsou ručně psány svitky do těchto předmětů a také pět svátečních svitků (Rút, Kazatel, Píseň písní, Pláč Jeremjášův a Ester. Typu písma \"Stam\" existují celkem tři druhy:\n\n\nTyto tři druhy se od sebe v určitých detailech liší, ale pro laika jsou rozdíly neznatelné. Charakteristickým znakem písma Stam jsou tzv. korunky (tagin), které jsou tvořeny třemi malými písmeny zajin a píší se na všechna písmena, která v sobě zajin „obsahují“. Tyto jsou: \"šin\", \"ajin\", \"tet\", \"nun\", \"zajin\", \"gimel\" a cade a koncové varianty od nun a cade.\n\nAškenázské písmo je jednou z variant hebrejského písma, které se vyvinuly během středověku v Evropě. Písmo je podobného charakteru jako latinská gotická minuskule, což je způsobeno používáním stejných psacích prostředků (husí brk). Tímto písmem je napsána nebo vysázena většina hebrejských středověkých manuskriptů nebo tisků. Ze sefardského středověkého skriptu vznikla dnešní moderní hebrejská abeceda.\n\nTzv. \"písmo Raši\" je připisováno učenci Rašimu, ačkoli ten jej nikdy nepoužíval. Jedná se o zvláštní severoafrickou kurzívní variantu hebrejského písma, která byla použita v tištěných vydáních Talmudu a Bible, aby se odlišil vlastní biblický nebo talmudický text od Rašiho komentáře. Rozlišení se ujalo natolik, že se písmo začalo nazývat \"Raši\" (hebrejsky כתב רש\"י) a sází se v něm tradičně všechny Rašiho (a nejen jeho) komentáře až dodnes.\n\nHebrejská abeceda je jakožto abeceda semitského jazyka tvořena konsonanty a čte se zprava doleva. Pořadí konsonantů vychází z pořadí ugaritského písma (14. století př. n. l.) a ve biblických textech jej dosvědčují akrostichické poetické texty.\n\nZnaků hebrejské abecedy je 22, z nichž pět má krom základního tvaru ještě odlišný druhý tvar, který se používá jen na koncích slov (ץ ,ף ,ן ,ם ,ך). Do koncového kaf (ך) se pak ve vokalizovaném textu kvůli jasnému odlišení od koncového nun (ן) zapisuje šva. Slova se v klasické hebrejštině nemohou dělit, z estetických důvodů se proto písmena ת ,ם ,ל ,ה ,א mohou graficky roztáhnout do šířky.\nHebrejské číslice se zprvu zapisovaly pomocí svislých čárek (například 6 se zapisovalo jako ||| |||). Ve 2. století př. n. l. dostaly pod vlivem helénismu znaky svou číselnou hodnotu. Číslo 632 pak bylo například zapisováno jako תרל״ב (400+200+30+2, dvě svislé čárky vyznačují, že se jedná o číslici). V biblických textech se tohoto způsobu zápisu čísel neužívá a čísla se rozepisují slovy. Rovněž se v biblických textech neobjevují zkratky, středověké hebrejské texty se však zkratkami hemží. Zkratky jsou pak vyznačeny svislou čárkou ( = „a tak dále“), akronymy pak dvěma svislými čárkami ( = Tanach = „Zákon, Proroci [a] Spisy“).\n\nPřesnou výslovnost jednotlivých znaků stanovili až masoreti v 9.–10. století n. l. U některých znaků proto není zcela jisté, jak se vyslovovaly. Během 2. tisíciletí se výslovnost dále proměňovala a diferenciovala na tři základní typy: sefardskou a aškenázskou a jemenskou výslovnost. Výslovnost moderní hebrejštiny je pak založena na výslovnosti sefardské, mnozí Izraelci si však ponechali aškenázskou výslovnost.\n\nV hebrejštině existují dvě skupiny specifických konsonantů, které pak zvláštním způsobem ovlivňují výslovnost, tvorbu i význam slov. První skupinu tvoří tzv. skupina „begadkefat“ (ת פ כ ד ג ב). Tyto znaky se mohou vyslovovat dvojím způsobem: obsahují-li dageš (tečku uprostřed písmene, např. כּ), vyslovují se explozivně („raženě“, b g d k p t); neobsahují-li dageš, vyslovují se spirantně („třeně“, v g d ch f t). Druhou skupinu tvoří laryngály (hrdelnice, ע ח ה א), k nimž se často připojuje reš (ר).\n\nHebrejština disponuje několika prostředky, jak pozměnit výslovnost některých konsonantů. Dageš (tečka uprostřed písmene) zajišťuje prodloužení či důraznou výslovnost konsonantu (\"dageš forte\", v moderní hebrejštině dageš tuto vlastnost ztratilo). Dageš také označuje explozivní výslovnost konsonantů ze skupiny „begadkefat“ (\"dageš lene\"). Naproti tomu spirantní výslovnost lze zdůraznit pomocí horizontální čárky nad konsonantem, nazývané rafe. Graficky je dageš podobné znaménku \"mappik\" (הּ), které se používá pouze u písmene het (ה) na konci slova. Mappik potvrzuje, že toto het se má vyslovit jako konsonant \"h\" (a nemá tedy funkci vokálu – mater lectionis).\n\nAž do 10. století př. n. l. se vokály nezapisovaly, což však nezřídka způsobovalo nejednoznačnou výslovnost, a tedy i nejasný význam slov. V 10. století se proto začala uplatňovat lineární vokalizace, jež ovšem nevytvořila nové znaky, nýbrž k naznačení samohlásek používala již existující symboly souhlásek (י ו ה a později א). Tyto čtyři znaky tedy mohou v hebrejském textu označovat jak konsonanty, tak vokály. Tyto čtyři znaky (nazývané v takovém případě \"matres lectionis\" – „matky čtení“) mohly ovšem označovat více vokálů, anebo mohly sloužit jako původní plnohodnotný konsonant (například symbol ו (vav) mohl označovat pomocný znak pro vokály \"o\" a \"u\", ale i pro konsonant \"v\"). Systém lineární vokalizace navíc zůstal nepovinným, takže vznikly dva typy psaní: v případě užití \"mater lectionis\" se hovoří o „plném psaní“ (\"scriptio plena\", například יקומו) a o „defektivním psaní“ (\"scriptio defectiva\", například יקמו). Ve výslovnosti ani významu slova není žádný rozdíl (v obou případech \"jakumu\" = „povstanou“).\n\nKvůli nedokonalosti lineární vokalizace se přibližně od 5. století n. l. začaly vytvářet další vokalizační systémy, aby jednak usnadnily četbu posvátných textů, ale hlavně aby zajistily jednoznačný smysl jejich slov. Vznikla tak samaritánská, palestinská, babylonská a tiberiadská vokalizace. Od 10. století se nakonec prosadil tiberiadský systém.\n\nTiberiadská vokalizace naznačuje pouze kvalitu (barvu zvuku), nikoli kvantitu (délku) jednotlivých hlásek. Jednotlivé vokály se od sebe lišily jen málo, takže historická výslovnost jednotlivých vokálů je nejasná. Zcela hypotetické pak zůstávají úvahy o délce jednotlivých vokálů.\n\nKromě plných vokálů (ָ ַ ֶ ֵ ִ ֻ), které lze v hebrejštině kombinovat s lineární vokalizací (\"mater lectionis\"), takže pak vznikají kombinace jako ִי, ֵי, ֶי, וֹ, וּ, ֶה , se v hebrejštině vyskytuje zvláštní znak šva (zapisovaný jako dvojtečka pod písmenem). Šva se vyslovuje buď jako redukovaná samohláska (stejně jako šva v International Phonetic Alphabet, které se v ní zapisuje jako ə), nebo se nevyslovuje vůbec (jde pak o tzv. němé písmeno).\n\nAkcenty plní v hebrejštině trojí funkci zároveň. Jednak označují přízvučné slabiky slova, dále vykonávají funkci interpunkčního znaménka a konečně slouží k vyznačení melodie při liturgickém přednesu textu. Akcent může také v některých případech ovlivňovat kvalitu vokálů (tzv. „pauzální tvar“), a někdy také může dokonce určovat význam slova.\n\nZnak makkef (־) se používá pro spojení většinou krátkých slov, jež tvoří sousloví či podobný logický celek. Hlavní přízvuk pak nese pouze poslední slovo sousloví, ostatní slova nesou vedlejší přízvuk nebo jsou přízvuku zbavena zcela, přičemž často dochází také ke zkrácení vokálu. Například כֹּל אָדָם (\"kol adam\", „každý člověk“) po spojení pomocí makkefu nabývá tvaru כָּל־אָדָם (\"kol-adam\").\n\nMeteg (ֽ) mj. označuje vedlejší přizvuk ve slově a klade se do druhé otevřené slabiky před hlavním přízvukem. Znaménko tak napomáhá čtení, neboť jasně vyznačuje, že následující šva se nachází na počátku již další slabiky a je tudíž znělé.\n\nKromě zde uvedených značek mohou být nad nebo vlevo vedle znaku pro souhlásku napsány dvě svislé čárky nebo kolečko (obojí je k vidění např. ve Staronové synagoze v Praze), což značí, že daný znak je zkratka určitého slova, nebo že má význam čísla, nebo že má také význam čísla (chronogram). Podrobněji viz Hebrejské číslice.\n\nV průběhu staletí masoreti vyvinuli při opisování biblického textu systém poznámek nazývaný masora. Masora se rozlišuje na \"masora parva\" ( „malá masora“) a \"masora magna\" ( „velká masora“). Masora parva obsahuje především statistické poznámky o počtu výskytů slov a frází. Dále zahrnuje tzv. ketiv (aramejsky כְּתִיב „napsané“) a kere (aramejsky קְרֵי „čti“), což jsou poznámky, jež navrhují nahradit slovo v textu při čtení jiným výrazem, a to v případě zřejmých písařských chyb či nejasných tvarů. Masora magna pak rozsáhle rozpracovává materiál masory parvy a je vydávána v samostatných svazcích, zatímco masora parva je součástí moderních kritických vydání hebrejské bible.\n\n\n"}
{"id": "14724", "url": "https://cs.wikipedia.org/wiki?curid=14724", "title": "Mollweidovo zobrazení", "text": "Mollweidovo zobrazení\n\nMollweidovo zobrazení je druh plochojevného pseudocylindrického mapového zobrazení, které navrhl roku 1805 německý matematik a kartograf Carl Brandan Mollweide. Někdy se používá též označení Babinetovo (podle jeho propagátora, francouzského fyzika Jacquese Babineta), Mollweidovo-Babinetovo nebo eliptické zobrazení. Používá se pro celkové znázornění povrchu Země.\nMollweidovo zobrazení klade důraz na přesné vystižení ploch (je stejnoploché), což má za následek zkreslení úhlů a vzdáleností, zejména v okrajových částech mapy. I přes toto zkreslení však vystihuje polární oblasti věrněji, než například Eckertovo sinusoidální zobrazení. Rovník je znázorněn jako přímá vodorovná úsečka a rovnoběžky jako úsečky s ním rovnoběžné, přičemž směrem k pólům se zmenšuje jejich délka i vzájemný odstup. Obrazy rovnoběžek jsou délkojevné. Na rovník je kolmý základní poledník, taktéž představovaný přímou úsečkou o poloviční délce. Ostatní poledníky jsou znázorněny jako půlelipsy, sbíhající se do pólů, přičemž poledníky ohraničující polokouli základního poledníku (tedy 90° na západ a východ od něj) mají tvar půlkružnic. Celkově má mapa tvar elipsy s ohnisky na průsečících obrysových poledníků základní polokoule s rovníkem.\n\nPro zmenšení deformací v krajových částech mapy se od roku 1923 používá tzv. Goodeova úprava, při níž není použit jeden základní poledník, ale středů zobrazení je několik a mají podobu poloviny poledníků, zatímco na protější straně rovníku je mapa jakoby „nastřižena“ do několika laloků. Umístění těchto základních půlpoledníků bývá zpravidla voleno tak, aby procházely světadíly, zatímco protilehlá „nastřižení“ připadají na méně důležité oblasti oceánů.\n\n"}
{"id": "14725", "url": "https://cs.wikipedia.org/wiki?curid=14725", "title": "Edison", "text": "Edison\n\nSlovo Edison může být:\n\n\n"}
{"id": "14730", "url": "https://cs.wikipedia.org/wiki?curid=14730", "title": "General Packet Radio Service", "text": "General Packet Radio Service\n\nGeneral Packet Radio Service (GPRS) je služba umožňující uživatelům mobilních telefonů GSM přenos dat a připojení k Internetu (případně k jiným sítím).\n\nGPRS přinesla výrazné snížení ceny za přenos dat pomocí mobilních telefonů. Zatímco starší služba Circuit Switched Data (CSD) využívala pro komunikaci datový okruh jako normální telefonní hovor (služba HSCSD dokonce několik okruhů) a byla účtována podle doby připojení, GPRS založená na technologii přepojování paketů využívá volné časové sloty, které může sdílet více uživatelů, a je účtována pouze za přenesená data nebo paušálem za určité časové období (obvykle 1 měsíc).\n\nGPRS bylo poprvé definováno v GSM standardech Release 97. Jeho nasazení vyžaduje rozšíření infrastruktury mobilní sítě, která pak bývá označována „2.5G“, tedy síť s technologií mezi druhou (2G) a třetí (3G) generací.\n\nPřenosová rychlost GPRS závisí na kvalitě rádiové komunikace se základnovou stanicí a na počtu použitých TDMA kanálů (časových slotů) a obvykle bývá mnohem nižší než teoretické maximum 80 kbit/s (při použití 4 časových slotů). Zvýšení rychlosti přináší EDGE a další technologie jako je Universal Mobile Telecommunications System (UMTS) umožňující nasazení HSPA a sítě Long Term Evolution (LTE).\n\nStarší služba Circuit Switched Data (neboli CSD) využívá pro přenos dat technologii přepojování okruhů, která obsazuje po celou dobu připojení jeden časový slot stejně jako normální telefonní hovor (v případě služby HSCSD – High Speed CSD – dokonce více časových slotů). GPRS používá technologii přepojování paketů a dynamicky využívá neobsazené kanály (časové sloty), které může sdílet více uživatelů. Výhodou GPRS je lepší využití dostupných prostředků, nevýhodou je nemožnost nebo obtížnost zajištění garantované propustnosti nebo rychlosti. Pro prohlížení webových stránek, příjem a odesílání e-mailů a chatování není minimální garantovaná propustnost nutná, na rozdíl od přenosu streamovaného videa nebo audia (internetová TV a rádia).\n\nGPRS specifikace zahrnuje podporu protokolů IP, PPP, OSPIH a X.25. Poslední z nich se používá pro aplikace jako například bezdrátové platební terminály a bankomaty, ačkoliv byl odebrán z důvodů požadavku standardu. X.25 je stále podporován přes PPP nebo přes IP, což ovšem má za následek nutnosti používání routerů nebo zapouzdření přímo do koncového terminálu. V praxi podporují operátoři na GPRS pouze IP a někdy také PPP.\n\nPřestože Enhanced Data Rates for GSM Evolution (EDGE) zahrnuje\n\n\npoužívá se zkratka EDGE zpravidla pro EGPRS.\n\nRozšíření spočívá především v nové modulaci 8-PSK a novém přepracování RLC/MAC bloku. EGPRS je zpětně kompatibilní s GPRS a nabízí vyšší rychlosti – až 59,2 kbit/s na timeslot, tj. až 236,8 kbit/s pro download a 118,4 kbit/s pro upload (při použití 4+2 timeslotů). Marketingově bývá označována jako síť 2,75 generace.\n\nRozeznáváme tři třídy GPRS zařízení:\n\n\nGPRS používá čtyři kódová schémata CS-1 až CS-4. Mobilní telefon musí vždy podporovat všechna čtyři kódová schémata a GSM síť obvykle podporuje CS-1 a CS-2 některé moderní sítě (v Česku např. T-Mobile a Vodafone) podporují všechna kódová schémata CS-1 až CS-4. Kódové schéma se vybírá v závislosti na odstupu signál/rušení tedy tzv. C/I, tak aby byl zajištěn co nejlepší a nejefektivnější přenos dat.\n\nMobilní terminály (telefony) jsou rozděleny do tříd tedy \"multislot class\" podle toho, kolik timeslotů umí použít pro uplink, downlink a kolik z toho současně. Např. dnes nejběžnější telefon třídy 10 umí pro downlink použít 4 time sloty a pro uplink 1 time slot. Pracuje tedy v konfiguraci 4+1 (dohromady 5 TS) anebo 3 time sloty pro downlink a 2 pro uplink opět dohromady 5 time slotů. Běžné GSM/GPRS/EDGE terminály umí současně používat max. 5 time slotů. Nejnovější terminály tříd 30 až 34 umí již 6 TS současně, ale toto musí podporovat i síť.\n\nTřída tedy „Multislot Class“ může být rozdílná pro HSCSD, GPRS a EGPRS. Nejběžnější třídou je třída 10 v konfiguracích 4+1 nebo 3+2.\nDaná konfigurace je zvolena podle převládajícího toku dat a mění se podle aktuální situace.\n\nGPRS nabízí čtyři kódová schémata CS-1 až CS-4 příslušné kódové schéma se vybírá podle aktuálního odstupu signál/rušení tedy podle poměru C/I. Některé GSM sítě podporuji pouze kódová schémata CS-1 a CS-2 (v Česku takto byla do roku 2010 nastavena například síť O2) a některé sítě naopak podporují všechna kódová schémata CS-1 až CS-4 (v Česku jsou to například sítě T-Mobile a Vodafone). GPRS nabízí nejvyšší rychlost 80 kbit/s při kódování CS-4 a konfiguraci telefonu 4+1 (4 time sloty pro downlink a jeden pro uplink). EGPRS nabízí při stejné konfiguraci telefonu 4+1 maximálně 236,8 kbit/s při použití kódového schématu MCS-9. V praxi se při použití EGPRS dosahuje rychlostí kolem 200 kbit/s. V případě že telefon podporuje multislot class 32 (např. nejnovější telefony Nokia) a toto podporuje i síť (v Česku aktuálně síť O2), pak jsou teoretické maximální rychlosti pro download u GPRS 100 kbit/s u EGPRS 296 kbit/s.\nK využití služby EGPRS je ovšem potřeba mobilní telefon nebo jiné zařízení, které tuto technologii podporuje.\n\n\n\n"}
{"id": "14733", "url": "https://cs.wikipedia.org/wiki?curid=14733", "title": "Mercatorovo zobrazení", "text": "Mercatorovo zobrazení\n\nMercatorovo zobrazení je druh úhlojevného válcového mapového zobrazení, které navrhl roku 1569 vlámský kartograf Gerhard Mercator (1512 – 1594). Používá se zejména na námořních a leteckých navigačních mapách.\n\nZákladem zobrazení je válec v normální poloze (tedy rovnoběžný se zemskou osou), dotýkající se glóbu na rovníku. Po zobrazení povrchu koule na válec a po rozvinutí pláště válce do roviny vznikne pravoúhlá síť poledníků a rovnoběžek. Poledníky jsou zobrazeny ve stejných rozestupech, zatímco vzájemná vzdálenost rovnoběžek směrem k pólům vzrůstá do nekonečna. Protože se válec po celém obvodu rovníku glóbu dotýká, je zobrazení rovníku délkojevné. Totéž už neplatí o ostatních rovnoběžkách, které jsou znázorněny jako úsečky stejné délky – čím blíže k pólům, tím je tedy zkreslení v délce (a ploše) větší. Proto nelze Mercatorovo zobrazení vůbec použít při tvorbě map polárních oblastí nad 86. stupeň zeměpisné šířky. Naopak v rovníkových oblastech, přibližně mezi 15. stupněm severní a jižní zeměpisné šířky, je délková a plošná nepřesnost vcelku zanedbatelná.\n\nProtože na Mercatorových mapách se loxodroma (čára protínající poledníky pod stálým úhlem) jeví jako přímka, jsou takové mapy velmi vhodnou pomůckou pro jednoduché udržování stálého směru plavby či letu, v dobách před zavedením družicové navigace téměř nepostradatelnou. Naproti tomu se toto zobrazení kvůli extrémnímu zkreslení polárních oblastí nehodí pro přehledné mapy světa. Pro představu: ostrov Grónsko (2,2 mil. km²) se jeví zhruba stejně velký jako celá Afrika (30,3 mil. km²). I přes tento nedostatek používá toto zobrazení mapový server Mapy Google a to zejména z toho důvodu, že při zvětšování určité oblasti při správné volbě měřítka zkreslení klesá (zobrazení zachovává tvar malých objektů). Ovšem kritika zkresleného pohledu na svět zůstává.\n\nMatematicky, jsou-li parametry (viz obr.) formula_1 takové, že parametrické rovnice koule o poloměru formula_2 v nich nabývají tvaru formula_3, formula_4, formula_5, potom konformní zobrazení koule na rovinu, dané jako formula_6, formula_7, kde formula_8 představují pravoúhlé souřadnice na rovině a formula_9, se nazývají Mercatorovým zobrazením. Toto zobrazení zobrazuje rovnoběžky, resp. poledníky na kouli do rovnoběžek s osou X, resp. Y na rovině. Koule je tedy zobrazena do (vertikálního) pásu v rovině, jehož šířka je formula_10, s čímž souvisí zmiňované problémy se zkreslením v okolí pólů. Vzhledem k tomu, že jednomu bodu na kouli lze přiřadit nekonečně mnoho hodnot parametru formula_11, kde formula_12 je libovolné celé číslo, daný bod koule se zobrazuje do bodů na rovině, jejichž x-ové souřadnice se liší právě o formula_13. Takové zobrazení je tedy vzájemně jednoznačné (tj. jednomu bodu na kouli odpovídá přesně jeden bod v rovině) jen v dostatečně blízkém okolí zkoumaného bodu. Dvěma body formula_14 na kouli, které neleží na stejné rovnoběžce, prochází nekonečně mnoho loxodrom. Po zobrazení na rovinu těmto loxodromám odpovídají všechny přímky procházející všemi obrazy bodů formula_14 (obrazů je díky zmiňovaným posunům v x-ové ose také nekonečně mnoho), nebo přesněji úsečky vytínané těmito přímkami na pásu odpovídajícímu obrazu koule.\n\nJsou-li známy souřadnice mapy x a y, přičemž počátek souřadnic na mapě odpovídá průsečíku nultého poledníku a rovníku, pak pro tyto souřadnice platí\n\nformula_16\n\nformula_17,\n\nkde formula_18 je zeměpisná šířka a formula_19 zeměpisná délka.\n\nJe-li naopak známa poloha objektu na mapě a určují se jeho souřadnice, pak platí:\n\nformula_20\n\nformula_21\n\nMapa je přitom v měřítku 1:1, formula_22 značí poloměr Země.\n\nVelikou výhodou tohoto zobrazení je, že lokálně zachovává tvary objektů. Rozměrové zkreslení je totiž v rovnoběžkovém a poledníkovém směru stejné a je rovno\n\nformula_23\n\nNapříklad velikost České republiky je pak o 56 % procent větší, než kdyby ležela na rovníku.\n"}
{"id": "14735", "url": "https://cs.wikipedia.org/wiki?curid=14735", "title": "3GPP", "text": "3GPP\n\nThe 3rd Generation Partnership Project (3GPP) – Partnerský projekt třetí generace je dohoda o spolupráci v oblasti mobilních komunikací uzavřená v prosinci roku 1998.\n\nCílem 3GPP bylo vyvinout síť třetí generace (3G) mobilních telefonů v rozsahu projektu ITU IMT-2000. Specifikace 3GPP jsou založeny na rozvinutých GSM specifikacích, obecně známé jako UMTS. Organizace 3GPP však pokračuje činnosti při vytváření standardů pro novější sítě 4G a 5G. Nejběžnější implementací sítí 4. generace je specifikace Long-Term Evolution, LTE.\n\nSítě 3G založené na IS-95 (CDMA), obecně známé jako CDMA2000, používané především v Severní Americe, jsou vytvářeny jinou skupinou, označenou jako 3GPP2.\n\n"}
{"id": "14736", "url": "https://cs.wikipedia.org/wiki?curid=14736", "title": "Oněžské jezero", "text": "Oněžské jezero\n\nOněžské jezero ( nebo , nebo ) je jezero na severozápadě evropské části Ruska. Rozkládá se převážně v Karelské republice. Jižní část jezera tvoří hranici mezi \"Karelskou republikou\" a Leningradskou a Vologdskou oblastí. Je to druhé největší jezero v Evropě. Kotlina jezera je tektonického původu a byla dotvořena čtvrtohorními pevninskými ledovci. Má rozlohu 9700 km² (včetně ostrovů 9950 km²). Je protáhnuté ze severozápadu na jihovýchod v délce 250 km a maximálně 91,6 km široké. Průměrnou hloubku má 30 m a maximální 127 m. Celkový objem vody je 292 km³. Nadmořská výška hladiny jezera je 33 m.\n\nVysoké skalnaté břehy na severu a severozápadě jsou složené z krystalických hornin (žula, rula). Pobřeží je velmi členité. Úzké zálivy (Petrozavodskaja guba, Kondopožskaja guba, Povenecký záliv aj.) jsou hluboce zařezané do souše. Břehy na severovýchodě a jihovýchodě jsou převážně nízké a nečlenité. Tvoří je písky a hlíny, často jsou bažinaté a zatopené při vysokém stavu vody.\n\nReliéf dna severozápadní části je značně složitý. Střídají se hluboké propadliny (do 100 až 115 m) a rozlohou nevelké vyvýšeniny. Na jihu je dno rovné s hloubkou do 50 m.\n\nNa jezeře je 1369 ostrovů o celkové rozloze 250 km². Největší ostrovy jsou Velký Klimecký, a Velký Lelikovský. V severní části jezera leží ostrov Kiži, na němž se nachází muzeum ruské dřevěné architektury. Jeho součástí jsou dva dřevěné kostely z 18. století a mnoho dalších dřevěných staveb (část z nich byla na ostrov dovezena). Ostrov je pod ochranou UNESCO.\n\nDo jezera ústí 58 řek. Největší z nich jsou Šuja, Suna, Vodla, Vytegra, Andoma a Megra. Z jižní části jezera odtéká řeka Svir, tvořící jižní hranici \"Karelské republiky\", která spojuje \"Oněžské jezero\" s Ladožským jezerem. Odtok je regulován Hornosvirskou hydroelektrárnou, která přeměnila jezero na přehradu (viz také Hornosvirská přehrada). Řeky tvoří 75 % přírůstku vodní bilance jezera (15,6 km³/rok). 25 % tvoří atmosférické srážky. 84% úbytku vodní bilance připadá na řeku \"Svir\" (průměrně 17,6 km³ vody za rok) a 16% na vypařování z vodní hladiny. Nejvyšší úrovně hladiny dosahuje v červnu až srpnu a nejnižší v březnu a dubnu. Absolutní rozsah kolísání hladiny je přibližně 190 cm (v průběhu roku průměrně asi 50 cm). V důsledku vlivu větru činí rozdíl úrovně severní a jižní části 60 až 65 cm. Na jezeře se vyskytují stojaté vlny s dlouhou periodou (\"сейши\").\n\nPro \"Oněžské jezero\" jsou charakteristické rozdíly v teplotním režimu v hluboké prostřední části a v mělkých pobřežních vodách. Nejvyšší teplota povrchové vody v odkryté části je v srpnu 20 až 24 °С, v zálivech pak 24 až 27 °С. Vrstvy vody u dna mají teplotu 2 až 2,5 °С v zimě a 4 až 6 °С v létě. Jezero zamrzá v prostřední části v lednu, u pobřeží a v zálivech na konci listopadu a v prosinci. Na konci dubna rozmrzají ústí přítoků, odkrytá část pak v květnu. Průzračnost vody je 8 až 9 m, u břehů 1 až 4 m. Voda je sladká s mineralizací 35 mg/l.\n\nJezero obývá 47 druhů ryb, ze kterých 17 má průmyslový význam. Nejvýznamnější jsou lososi, mníci, marény, sízi, candáti, cejni, okouni, štiky a korušky.\n\nJezero je spojené Bělomořsko-baltským kanálem s povodím Baltského a Bílého moře. Volžsko-baltská vodní cesta ho spojuje s povodím Volhy. Jezero má velký význam pro vnitroruskou i mezinárodní lodní dopravu.\n\nNa pobřeží \"Oněžského jezera\" leží města Petrozavodsk (hlavní město \"Karelské republiky\"), Kondopoga, Medvežjegorsk.\n\nV letech 1918-1920 byla oblast na západ od jezera místem zuřivých bojů mezi Bílými Finy a Rudými gardami.\n\nZa druhé světové války (v letech 1941-1944) se stala oblast kolem \"Oněžského jezera\" a řeky \"Svir\" bojištěm, na němž se odehrávaly ostré střety mezi jednotkami Rudé a Finské armády. Finská armáda si totiž řeku a jezero zvolila jako mez svého postupu a přirozené přírodní opevnění a na závěr své ofenzívy v roce 1941 dobyla \"Petrozavodsk\".\n"}
{"id": "14737", "url": "https://cs.wikipedia.org/wiki?curid=14737", "title": "Petrozavodsk", "text": "Petrozavodsk\n\nPetrozavodsk ( , finsky /resp. karelsky/: Petroskoi) je město na severozápadě Ruské federace, 300 km sv. od Sankt Petěrburgu. Leží na západním břehu Oněžského jezera při ústí řeky Šuja. Žije zde obyvatel. Je hlavním městem Republiky Karélie.\nSídlo s původním názvem \"Petrovskaja sloboda\" bylo v roce 1703 zřízeno carem Petrem I. jako jedna z velkých státních zbrojních manufaktur, status města má od roku 1777, kdy též došlo k přejmenování na \"Petrozavodsk\". Roku 1802 byl učiněn hlavním městem Oloněcké gubernie, roku 1828 též sídlem pravoslavného biskupství. \n\nRoku 1916 spojila město se světem Murmanská železniční magistrála - nejsevernější evropská železnice vedoucí z Moskvy, resp. Sankt Petěrburgu přes Petrozavodsk, Kem a Apatity do Murmansku. Roku 1940 byla založena zdejší univerzita.\n\nVe finštině je město obvykle zváno \"Petroskoi\", ale za Pokračovací války, když Finská armáda dobyla Východní Karelii i s Petrozavodskem, aby zaujala lépe bránitelné pozice na linii Oněžské jezero - řeka Svir - Ladožské jezero, bylo město nazýváno na \"Äänislinna\" (podle finského jména pro Oněžské jezero).\n\n"}
{"id": "14738", "url": "https://cs.wikipedia.org/wiki?curid=14738", "title": "Kopřivovité", "text": "Kopřivovité\n\nKopřivovité (\"Urticaceae\") je čeleď vyšších dvouděložných rostlin z řádu růžotvaré (\"Rosales\"). Jsou to byliny i dřeviny s jednoduchými vstřícnými nebo střídavými listy. U některých rodů jsou přítomny žahavé chlupy. Květy jsou drobné a nenápadné, s nerozlišeným, často zelenavým okvětím nebo bezobalné. Plodem je nažka. Vyskytují se po celém světě v počtu přes 2600 druhů, největší druhová pestrost je v tropech. Do kopřivovitých byla vřazena bývalá čeleď \"Cecropiaceae\". V Evropě se vyskytují celkem 4 rody, na našem území jsou původní 3 druhy kopřivy (\"Urtica\") a zdomácnělý drnavec lékařský (\"Parietaria officinalis\").\n\nZástupci kopřivovitých jsou vytrvalé, méně často jednoleté byliny nebo keře a stromy, výjimečně i hemiepifyty (\"Coussapoa\") s měkkým dřevem. Rostliny jsou jednodomé nebo dvoudomé. V mléčnicích je vodnatá, čirá, u některých zástupců černající, nebo vzácněji mléčná šťáva. Na epidermis jsou často cystolity, u některých rodů i žahavé chlupy (prokázány celkem u 9 rodů, např. kopřiva (\"Urtica\"), \"Urera\", \"Laportea\", \"Discocnide\") nebo trny. Listy jsou jednoduché (u některých ojedinělých druhů, např. \"Cecropia sciadophylla\", vyhlížejí jako dlanitě složené), vstřícné nebo střídavé, s drobnými nebo velkými palisty (palisty chybí u rodu \"Parietaria\"). Čepel listů je celistvá až hluboce dlanitě členěná. Žilnatina je zpeřená nebo dlanitá, často triplinervní, postranní žilky často dosahují okraje až nad polovinou čepele. U rodu \"Cecropia\" jsou listy charakteristicky štítovité. Květy jsou drobné a nenápadné, pravidelné nebo souměrné (samičí květy rodu \"Pilea\"), jednopohlavné, obvykle v úžlabních květenstvích. Okvětí je nerozlišené, ze 2 až 5 lístků, samčí květy některých rodů jsou bezobalné. V samčích květech je 2 až 5 (vzácně 1) tyčinek a často jsou přítomna pistillodia (zakrnělé pozůstatky semeníku). Prašníky za zralosti vymršťují pyl do prostoru. Semeník samičích květů je svrchní, synkarpní, srostlý ze 2 plodolistů a s jedinou komůrkou a jednou čnělkou a jedním vajíčkem. Plodem je nažka, někdy částečně obalená zdužnatělým okvětím (dříve občas označovaná jako peckovice).\n\nČeleď zahrnuje přes 2600 druhů v 57 rodech. Je rozšířena kosmopolitně s centrem druhové diversity v tropickém pásu, především v Asii. V tropické Africe jsou zastoupeny poměrně málo. Bývalá čeleď \"Cecropiaceae\" má centrum v tropické Americe. Největší rody jsou pilea (\"Pilea\", 500–600 druhů), \"Elatostema\" (300 druhů), kopřiva (\"Urtica\", 80 druhů), cekropie (\"Cecropia\", 75 druhů) a \"Coussapoa\" (50 druhů).\n\nPyl je z prašníků vystřelován do prostoru.\nNažky některých druhů, obalené dužnatým okvětím, jsou pravděpodobně šířeny trusem ptáků a savců. Semena některých druhů cekropií (\"Cecropia\") jsou šířena vodou. U ostatních není způsob šíření semen zřejmý.\n\nV dutých kmenech \"Cecropia\" žijí žahaví mravenci rodu \"Azteca\" a dalších rodů, kteří se živí tzv. Mullerovými tělísky tvořícími se na horní straně báze řapíků, bohatými na proteiny a glykogen. Mravenci rostlinu chrání před býložravci a odstraňují výhonky popínavých rostlin.\n\nKopřivovité byly ve většině systémů řazeny do řádu kopřivotvaré (\"Urticales\").\n\nČeleď \"Cecropiaceae\", ustanovená v r. 1978 a vykazující přechodové znaky mezi čeleděmi morušovníkovité (\"Moraceae\") a kopřivovité (\"Urticaceae\"), zahrnovala rody předtím řazené do čeledi morušovníkovité a jeden rod z čeledi kopřivovité. Molekulární výzkumy prokázaly, že \"Cecropiaceae\" tvoří vývojovou větev uvnitř čeledi kopřivovité. Proto byly v systému APG II obě čeledi sloučeny.\n\nEvropská květena zahrnuje 4 rody čeledi kopřivovitých: kopřiva (\"Urtica\", 10 druhů, některé endemické, např. \"Urtica rupestris\" na Sicílii), drnavec (\"Parietaria\", 6 druhů především v jižní Evropě), \"Forsskaolea tenacissima\" (jv. Španělsko) a \"Soleirolia soleirolii\" (západní Středomoří).\n\nV jižní Evropě je občas pěstována a lokálně zplaňuje \"Boehmeria nivea\", pocházející z Asie. Na Balkáně roste zplanělá jihoamerická \"Pilea microphylla\".\n\nNa území České republiky jsou domácí 3 druhy rodu kopřiva: kopřiva dvoudomá (\"Urtica dioica\"), kopřiva žahavka (\"U. urens\") a kopřiva lužní (\"Urtica kioviensis\"). Široce zdomácnělý je drnavec lékařský (\"Parietaria officinalis\"), pocházející ze Středomoří. Ojediněle zplaňují nebo jsou ze Středomoří zavlékány kopřiva kulkonosná (\"Urtica pilulifera\"), kopřiva \"Urtica dodartii\" a drnavec palestinský (\"Parietaria judaica\").\n\nKlasy cekropie (\"Cecropia\") a plody rodu \"Pourouma\" jsou jedlé, druh \"Pourouma cecropiifolia\" je pro plody i pěstován. Listy \"Laportea aestuans\" a různých druhů rodu \"Urera\" jsou v Africe vařeny jako zelenina. Příjemně vonící listy \"Pilea melastomoides\", pocházející z tropické Ameriky a zdomácnělé v Asii, jsou používány jako příloha k pokrmům.\n\nRamie bílá (\"Boehmeria nivea\") a ramie zelená (\"B. utilis\") poskytují textilní vlákno odolné proti vlhku, sloužící k výrobě různých tkanin. Vlákna z kůry \"Poulzotia\", \"Myriocarpa\", \"Urera\" a kopřiva (\"Urtica\") jsou v Mexiku občas využívána k výrobě ručního papíru. Na Tahiti jsou z lýka místního druhu \"Pipturus argenteus\" zhotovovány provazy a další předměty. Také různé druhy kopřiv poskytují vlákno, např. \"Urtica gigas\" v Austrálii, \"Urtica heterophylla\" v Indii a středomořská kopřiva kulkonosná (\"Urtica pilulifera\"), pěstovaná pro vlákno především v Číně.\n\nCekropie jsou v tropické Americe důležitými pionýrskými dřevinami. Některé druhy se staly v jiných oblastech invazivními rostlinami, např. \"Cecropia peltata\" v západní Africe, \"C. obtusifolia\" na Havaji a \"C. schreberiana\" na Madagaskaru.\n\nAfrický strom \"Musanga cecropioides\" je zdrojem snadno opracovatelného dřeva obchodovaného pod jménem 'Parasolier'.\n\nKopřiva dvoudomá (\"Urtica dioica\") obsahuje velké množství vitamínu C. Je využívána jako diuretikum při zánětech močových cest, vysokém krevním tlaku a při zbytnění prostaty. Též slouží jako léčivo při artritidě a senné rýmě. Žahavé chlupy kopřivy obsahují histamin, acetylcholin a kyselinu mravenčí. Rostlina dále obsahuje flavonoidy a v oddencích fytosteroly.\n\nNěkteré druhy rodu \"Pilea\" jsou pěstovány jako pokojové rostliny.\n\n\"Archiboehmeria\",\n\"Astrothalamus\",\n\"Australina\",\n\"Boehmeria\",\n\"Cecropia\",\n\"Chamabainia\",\n\"Coussapoa\",\n\"Cypholophus\",\n\"Debregeasia\",\n\"Dendrocnide\",\n\"Didymodoxa\",\n\"Discocnide\",\n\"Droguetia\",\n\"Elatostema\",\n\"Forsskaolea\",\n\"Gesnouinia\",\n\"Gibbsia\",\n\"Girardinia\",\n\"Gonostegia\", \n\"Gyrotaenia\",\n\"Haroldiella\",\n\"Hemistylus\",\n\"Hesperocnide\",\n\"Hulletia\", \n\"Laportea\",\n\"Lecanthus\",\n\"Leucosyke\",\n\"Maoutia\",\n\"Metapilea\",\n\"Metatrophis\", \n\"Musanga\",\n\"Myrianthus\",\n\"Myriocarpa\",\n\"Nanocnide\",\n\"Neodistemon\",\n\"Neraudia\",\n\"Nothocnide\",\n\"Obetia\",\n\"Oreocnide\",\n\"Parietaria\",\n\"Parsana\",\n\"Pellionia\",\n\"Petelotiella\",\n\"Phenax\",\n\"Pilea\",\n\"Pipturus\",\n\"Poikilospermum\",\n\"Pourouma\",\n\"Pouzolzia\",\n\"Procris\",\n\"Rousselia\",\n\"Sarcochlamys\",\n\"Soleirolia\",\n\"Touchardia\",\n\"Urera\",\n\"Urtica\",\n\"Zhengyia\"\n\n\n"}
{"id": "14742", "url": "https://cs.wikipedia.org/wiki?curid=14742", "title": "Enkidu", "text": "Enkidu\n\nEnkidu - (2. p. Enkidua, 7. p. Enkiduem) je postava ze sumerských mýtů (především Epos o Gilgamešovi), přejatá i dalšími mytologiemi např. akkadskou a chetitskou. \n\nJméno Enkidu bývá vykládáno jako „Enki je stvořitel“. V sumerské verzi eposu o Gilgamešovi (mimo příběhu Gilgamesova smrt) je považován za Gilgamešova sluhu, v akkadské a chetitské verzi (+ sumerském příběhu Bilgamesova smrt) je považován za Gilgamešova přítele.\n\nV sumerské mytologii neexistuje žádné vysvětlení jeho původu (resp. nebylo nalezeno, ale nic nenasvědčuje tomu, že by nějaké existovalo). V akkadské verzi byl stvořen bohyní Aruru (plive hlínu), na přímý rozkaz boha Ana. Cílem jeho stvoření bylo zabránit Gilgamešovi v dalším tyranizování jeho poddaných v Uruku. Podle některých verzí byl stvořen na základě stížností obyvatel, podle jiných bohové vyslyšeli nářek obyvatel.\n\nEnkidu pak žije s divokými zvířaty, kterým pomáhá tím, že ničí lovecké pasti, to vadí lovcům a tak je k napajedlu přivedena nevěstka Šamchat (tzn. dobře rostlá), která Enkidua svede a šest dní a sedm nocí se s ním miluje, což ho zcivilizuje, nebo spíše zbaví zvířecí síly a divokosti. Nato ho odvede k pastýřům, kde je jeho polidštění dokončeno, například tím, že Enkidu, který dosud jedl jen syrovou potravu okusí chléb a pivo. Poté Enkidu odchází do Uruku, kde se utká s Gilgamešem a jelikož vzájemně zjistí, že se nemohou porazit, uzavřou spolu přátelství (akkadská verze, v sumerské verzi je sluhou). \n\nS Gilgamešem společně zabijí Chuvavu a Alúa (nebeský býk), který ohrožuje Uruk. Při tom urazí bohyni Inannu, která si stěžuje na radě bohů. Z rozhodnutí bohů je Enkidu potrestán smrtí, což se mu (někdy též Gilgamešovi) zdá, poté na něj bohové sešlou nemoc a Enkidu umírá. \n\n"}
{"id": "14743", "url": "https://cs.wikipedia.org/wiki?curid=14743", "title": "Seznam českých science fiction filmů a seriálů", "text": "Seznam českých science fiction filmů a seriálů\n\nSeznam českých science fiction filmů a seriálů uvádí původem české filmy a TV seriály science fiction (SF, či sci-fi), z československé produkce z let 1918-1990 pak s převážně českými herci a česky namluvené. Ostatní filmy naleznete pod Souvisejícími hesly na spodní části seznamu. Filmy jsou členěny do tří kapitol, uvnitř abecedně, seriálů je méně, děleny nejsou. Zařazeny jsou i filmy určené jen pro televizi či DVD.\n\nFantastický film se odehrává ve světě v něčem se lišícím od všeobecně známé reality. Je obdobně jako literatura členěn do třech základních kategorií: science-fiction, fantasy a horror. Každá z nich má svoje podkategorie a mnohé filmy lze řadit do dvou i více kategorií (a zde i seznamů) filmů naráz. Filmy i literatura science fiction obvykle zobrazují svět pozměněný možným vývojem vědy a techniky.. \n\n\n\n\nZatímco první SF seriál se v USA dostal na televizní obrazovky již roku 1949, pak v Československu prvenství patřilo seriálům určeným pro malé děti s SF prvky (třeba Robot Emil z roku 1960), či populárními seriály i mezi staršími diváky byly Pan Tau (1969) či Arabela (1979). Dobrodružné SF seriály určené pouze pro dospělého diváka u nás natočené v 20. století nebyly. Určitou výjimkou byl seriál Tunel Omega naučného charakteru natočený slovenským studiem s českými herci u Berouna.\n\n\n\n"}
{"id": "14747", "url": "https://cs.wikipedia.org/wiki?curid=14747", "title": "Zabil jsem Einsteina, pánové!", "text": "Zabil jsem Einsteina, pánové!\n\nZabil jsem Einsteina, pánové! je sci-fi komedie natočená v Československu v roce 1969. Film o délce 95 minut režíroval Oldřich Lipský.\n\nNa Zemi je lidstvo v roce 1999 nespokojeno s vývojem, protože ženám rostou vousy a nemohou mít děti. Za vše asi mohou nukleární fanatici s G-bombou. Profesor David Moore upozorní na to, že G-bomba je vlastně důsledek objevů Alberta Einsteina a navrhne vyslání expedice, která vrátí časem o 88 let zpět s cílem fyzika zabít během jeho pobytu v Praze tím, že na něj má spadnout lustr. Expedice se však nezdaří, když se členka výpravy, historička Gwen Williamsová do Einsteina zamiluje a další člen výpravy profesor Frank Pech se z ní vůbec nevrátí, protože se v důsledku změn historie vlastně vůbec nenarodí. Další expedice profesora Moora se v Praze utká se členy bandy nukleárních fanatiků profesora Granta, kteří se smrti Einsteina snaží zabránit. Spojí se historičkou Williamsovou, která z lásky Einsteina sice zachrání před atentátem, ale zároveň ho přesvědčí, že je mizerný fyzik, ale skvělý houslista. Einstein tedy neučiní své objevy, jenže místo nukleárních fanatiků v roce 1999 svět ohrožují fanatici chemičtí. V důsledku jejich fertilizačního plynu mužům rostou ňadra a jsou neplodní.\n\nVe filmu dochází k řadě vtipných zádrhelů, k časovým paradoxům atd. .\n\n\n"}
{"id": "14748", "url": "https://cs.wikipedia.org/wiki?curid=14748", "title": "Chuvava", "text": "Chuvava\n\nChuvava (též Chumbaba, Huvava, Chuwawa i Huwawa; řecky Kombabos) je cedrový obr, vyskytující se v sumerské, akkadské a chetitské mytologii. Jeho jméno je pravděpodobně odvozeno od elamského boha Embany.\n\nNáhled na tohoto obra (démona) i na jeho funkce se v různých mytologiích a dobách velmi odlišovaly. Všeobecně lze říci, že se jednalo o strážce cedrového lesa (ten byl pravděpodobně v Libanonu). Podle některých verzí ho k této službě určil Enlil, ale není jasné proč. Podle jiných verzí jím prostě byl. Na tuto stráž měl několik pomocníků, kteří zpravidla nebývají nijak blíže specifikováni.\n\nPodle tehdejších představ byl Chuvava cedrem, v žádné mytologii není přesně popisováno jak vypadal, ale je zřejmé, že vždy měl vyjadřovat ztělesnění hrůzy: Byl velký jako cedr, měl dračí zuby (někdy měl lví hlavu, nebo tvář), jeho dech byl smrt, řev byl hroznější než potopa a ústa (nebo řeč) oheň, někdy byl považován za lidožravého. Ani z výtvarného umění si nelze udělat představu jak měl vypadat, protože bylo nalezeno několik zobrazení Chuvavy, dokonce byly nalezeny i masky, ale na každé z nich je jiný, to ukazuje, že pravděpodobně neexistovala jednotná představa o jeho podobě. Bylo objeveno i znázornění, kdy má lví ruce a ptačí nohy, ale to je v rozporu s některými texty.\n\nChuvava byl vybaven (od Enlila) sedmi „ochrannými zářemi“, někdy též sedmi hrůzami, které bývají v literatuře symbolizovány košilemi, které nosí na sobě.\n\nChuvava byl zabit v Eposu o Gilgamešovi Gilgamešem a Enkiduem. V sumerské verzi (Bilgames a Chuvava) mu za ochranné záře Gilgameš slíbil své dvě sestry, v akkadské verzi (tabulka III. – V.) jim napomohl bůh Šamaš. \n\nPo smrti Chuvavy jeho hlavu odvezli na voru k Enlilovi, který se na ně rozzlobil a jeho ochranné záře rozdělil mezi sedm přírodních sil.\n\nNa tohoto obra odkazuje značné množství zachovalých textů, především se jedná o Epos o Gilgamešovi, vyskytuje se i v omninech (věštecké texty)\n\n"}
{"id": "14749", "url": "https://cs.wikipedia.org/wiki?curid=14749", "title": "Akademie múzických umění v Praze", "text": "Akademie múzických umění v Praze\n\nAkademie múzických umění v Praze (zkr. AMU) je největší umělecká vysoká škola v České republice. Založena byla v říjnu 1945 prezidentským zřizovacím dekretem. Ve výuce je na AMU obecně kladen důraz na individuální rozvoj talentu a prohlubování osobnostního projevu v divadelních, filmových, televizních, hudebních a tanečních oborech. Vzdělání se zaměřuje na studenta jako specifického jednotlivce a výuka proto většinou probíhá v malých studijních skupinách, na HAMU jde u instrumentálních oborů o striktně individuální výuku. Poměr akademických pracovníků a studentů na této vysoké škole činí 1:6.\n\nK roku 2018 na vysoké škole existovalo 135 studijních oborů uskutečňovaných ve všech stupních (bakalářském, magisterském i doktorském), v nichž studovalo celkem 1 525 studentů. Vedle programů v češtině má AMU studijní programy v anglickém jazyce, v nichž roku 2018 studovalo přibližně 125 studentů. Každoročně probíhají také kurzy celoživotního vzdělávání v češtině a krátkodobé i dlouhodobé kurzy pro zahraniční zájemce.\n\nAMU se skládá ze tří fakult – Filmové a televizní fakulty (FAMU), Hudební a taneční fakulty (HAMU) a Divadelní fakulty (DAMU). Dále pod ni spadá Galerie Akademie múzických umění v Praze (GAMU), Nakladatelství AMU (NAMU), Divadlo DISK, Studio FAMU, studio TON, koleje a další ubytovací a účelová zařízení.\n\nAkademie múzických umění v Praze byla založena 27. října 1945 dekretem č. 127 prezidenta Edvarda Beneše „o zřízení vysoké školy Akademie musických umění v Praze“. Prvním akademickým rokem se stal rok 1946/1947. V § 1 zmíněného dekretu se uvádí: „Tato vysoká škola má 4 odbory, a to odbor hudební, odbor dramatický, odbor taneční a odbor filmový.“\n\nV roce 1946 se v rámci školy otevřel filmový odbor, který uchazečům začal nabízet obory režie, dramaturgie a filmového obrazu. Šlo o pátou filmovou školu na světě – po Moskvě, Berlíně, Římu a Paříži. Hudební i divadelní fakulta zahájila provoz prvních oborů velice záhy. Na HAMU byly zřízeny obory: zpěv, klavír, varhany, nástroje smyčcového kvarteta, kontrabas, harfa a nástroje dechového kvinteta. Divadelní fakultu výrazně formoval vliv Jiřího Frejky, Františka Tröstra, Josefa Trägra, Františka Salzra a Miroslava Hallera a otevřely se obory režie, dramaturgie a scénografie; obor herectví prozatím zůstal na konzervatoři, později se do studijních plánů začlenil v roce 1948, kdy vzniklo i divadlo DISK v Paláci Unitaria v Karlově ulici č. 8.\n\nV 50. letech se z původních oborů FAMU postupně staly katedry, k nimž o rok později přibyla katedra produkce, na dramaturgii vznikla specializace na filmovou vědu. HAMU otevřela možnost studovat trubku a trombon. Došlo k dalšímu rozvoji divadelní fakulty a významné osobnosti, jako Emma Fierlingová nebo Jarmila Kröschlová, se podílely na prohloubení výuky hlasového projevu a jevištního pohybu. Založena byla také divadelní věda a dramaturgie, její vývoj byl však v 50. letech opět neblaze poznamenán totalitní ideologií. Roku 1960 se tedy výuka vrátila na Filozofickou fakultu Univerzity Karlovy.\n\nV roce 1957 přišel na katedru režie FAMU Otakar Vávra s novou koncepcí přednášek a přijímacího řízení. Osobně si vybíral uchazeče, z nichž vychovával jádro takzvané nové vlny (Věra Chytilová, Evald Schorm, Jiří Menzel, Jan Schmidt, Miloš Forman a mnozí další).\n\nBěhem následujících 60. let se letech se na HAMU rozšířila nabídka oborů (cembalo, kytara) a z divadelní fakulty přecházely taneční obory: taneční pedagogiky, choreografie, taneční věda (původně teorie tance) a vznikl obor nonverbálního divadla (původně pantomima).\n\nPo sovětské okupaci v roce 1968 byla řada předních pedagogů FAMU (Evald Schorm, Karel Kachyňa, Břetislav Pojar, Milan Kundera a další) nucena ukončit pedagogickou činnost. Často se uplatňovala cenzura, škola se potýkala s řadou omezení. I divadelní a hudební fakulta musela pracovat ve ztížených podmínkách.\n\nV průběhu normalizace DAMU výrazně stagnovala a v původně vytyčených cílech bylo možné soustavněji pokračovat až od druhé poloviny 80. let, kdy se na novém směřování a systému studia začali podílet noví pedagogové - Jana Hlaváčová, Věra Galatíková, Boris Rösner, Eva Salzmannová, Svatopluk Skopal a další umělci. FAMU v roce 1985 poprvé pořádala festival FAMUFEST.\n\nV roce 1989 se studenti aktivně zapojili do okupační stávky na DAMU a podíleli se tak na pádu komunismu v tehdejším Československu. Po Sametové revoluci měly všechny fakulty možnost rehabilitovat své původní plány, prohloubit demokratické zásady vedení školy i přijímacího řízení. V nových poměrech se také podstatně rozvinuly zahraniční styky a zejména spolupráce s ostatními vysokými uměleckými školami. Po pádu komunistického režimu se na FAMU pedagogy stali významní tvůrci jako například Jiří Menzel, Olga Sommerová, Věra Chytilová, Jan Němec nebo Jan Špáta. O rok později vznikla katedra animované tvorby a při ní později i specializace na multimediální tvorbu a počítačovou animaci. V roce 1993 se na HAMU samostatným studijním oborem stala Hudební teorie, která však byla na škole vyučována již od počátku 70. let. Výrazné změny nastaly také na divadelní fakultě, kde se plně rozvinula katedra alternativního a loutkového divadla pod vedení režiséra Josefa Krofty a dalších význačných umělců. Pedagogickou činnost zahájilo také plno režisérů tzv. studiových divadel, například Jan Schmid, Miroslav Krobot či Jan Borna.\n\nSloučením kabinetů společenských věd a historie a teorie fotografie vzniklo v roce 2002 na FAMU Centrum audiovizuálních studií (CAS). Zřízena byla také intermediální laboratoř ve spolupráci s VŠUP a ČVUT. V únoru 2002 Akademie zřídila Nakladatelství Akademie múzických umění v Praze (NAMU) jako informační pracoviště zajišťující nakladatelskou a ediční činnost všech fakult a složek AMU. Vzniklo jako nástupce Edičního centra AMU, které bylo vybudováno na základě přiděleného grantu v roce 1995. V roce 2008 pak pod vysokou školou spustila svůj provoz Galerie AMU (GAMU).\n\nRektorát AMU se nachází v Hartigovském paláci na Malé Straně, který je propojen s Lichtenštejnským palácem, v němž sídlí HAMU. Divadelní fakulta (DAMU) sídlí v Paláci Kokořovských a Filmová a televizní fakulta (FAMU) v Paláci Lažanských. Společným prostorem pro všechny fakulty je pak nově zrekonstruovaný měšťanský dům U Bílého jelena na horním konci malostranského Tržiště.\n\nK AMU patří také budova Koleje učebního střediska Hradební, známá také pod označením Kolej dr. Ivana Sekaniny, která se nachází v historickém centru Prahy. Ubytování poskytuje i zrekonstruované zařízení u Malostranského náměstí, pod Pražským hradem na Tržišti.\n\nPod AMU spadá také Učební a výcvikové středisko v Berouně, které poskytuje několik účelových prostor, jež mohou využívat katedry a pracoviště napříč celou AMU. V budově se nachází několik ateliérů, badatelny či fotografická komora. UVS Beroun slouží také jako centrální středisko spisových, specializovaných archivů, spisoven, skladů fundusu, včetně scénografického depozitáře. Středisko je možné využívat k nejrůznějším studijním pobytům, soustředěním, workshopům atd. a v případě překročení ubytovací kapacity na Koleji Hradební v Praze lze UVS Beroun využít také jako kolej. Učební a výcvikové středisko Poněšice je využíváno pro soustředění, rekreační pobyty či vodácké kurzy.\n\nDivadlo DISK sídlí přímo v budově DAMU v Karlově ulici. Svými parametry a zázemím odpovídá menšímu repertoárovému divadlu. Slouží k praktické výuce studentů zejména posledních ročníků některých studijních oborů DAMU. DISK zahájil svou činnost premiérou Mahenova \"Nasreddina\" v roce 1945. V roce 1993 se sídlo na šest let přesunulo z dřívějšího Pöttingovského paláce (Unitaria) do Divadla v Celetné. V roce 1999 byla dokončena výstavba nynějšího prostoru v atriu Divadelní fakulty. Ročníkoví pedagogové stojí v čele dvou souborů, které tvoří studenti 4. ročníku herectví Katedry činoherního divadla a Katedry alternativního a loutkového divadla. Režie inscenací se ujímají studenti příslušného oboru každé z kateder, případně pedagogové ročníku nebo externí profesionálové. Výpravy k inscenacím tvoří studenti scénografických oborů DAMU a organizaci každého projektu zajišťuje tým dvou až tří studentů Katedry produkce. Ostatní divadelní profese jsou ve fakultním divadle zajišťovány profesionálními zaměstnanci. K dispozici jsou studentům truhlářská, zámečnická dílna, malírna, kašérna a krejčovna. V průběhu akademického roku se v DISKu vyprodukuje nejméně osm inscenací, měsíčně se zde odehraje přes 20 představení. K dalším aktivitám divadla patří také zájezdy - absolvující ročníky se pravidelně účastní mezinárodních studentských festivalů v Brně, Bratislavě, příležitostně i dalších přehlídek po celé Evropě.\n\nStudio FAMU je specializovaným pracovištěm FAMU, jehož hlavní úlohou je zajištění výroby všech praktických cvičení posluchačů filmové a televizní fakulty, s výjimkou praktických cvičení studentů oboru fotografie, která zajišťuje Studio Katedry fotografie. Studio FAMU disponuje vlastními kapacitami pro výrobu cvičení - od 16mm filmových kamer, filmových střižen, dvou zvukových ateliérů, až po moderní postprodukční pracoviště. V roce 2017 byla dokončena rozsáhlá rekonstrukce Studia FAMU, jejímž hlavním cílem byla modernizace vybavení i prostor.\n\nDivadlo Inspirace je scénickým ateliérem hudební a taneční fakulty, vybudovaným ve sklepních prostorách Lichtenštejnského paláce na Malostranském náměstí v Praze pro účely prezentace výsledků hudební a taneční divadelní tvorby studentů. Divadlo má jednoduché pódium bez orchestřiště, světelnou a zvukovou techniku. Vzhledem k tomu, že kapacita sálu jen 45 míst, slouží spíše hrám a koncertům komorního charakteru. Pravidelně zde probíhají studentská představení Katedry pantomimy (středy), konají se zde koncerty oddělení jazzové interpretace HAMU (čtvrtky), Katedra zpěvu a operní režie zde uvádí svá komorní operní představení. Divadlo je rovněž pronajímáno pro komorní projekty divadel malých forem. Již tradičně se stává jednou ze scén každoročního festivalu Fringe, pravidelně (každé úterý) zde vystupuje se svými hudebně-dramatickými produkcemi společnost Okolostola.\n\nDivadelní fakulta (DAMU) nabízí studium ve všech oborech divadelní tvorby: herectví, režie, dramaturgie, scénografie, teorie a kritiky, divadelní produkce, autorské tvorby a dramatické výchovy, a to jak v oblasti činoherního divadla tak v oblasti divadla alternativního i loutkového. Studium probíhá v bakalářském, magisterském i doktorském cyklu, přičemž mezi pedagogy patří významné české i zahraniční divadelní osobnosti. Absolventi DAMU působí v nezávislých divadelních skupinách, uplatňují se jako divadelníci, divadelní kritici, producenti, pedagogové a v nejširším slova smyslu autoři.\n\nFilmová a televizní fakulta (FAMU) je jednou z nejstarších filmových škol v Evropě. Počátkem 60. let 20. století FAMU opustili mladí umělci, kteří později vešli ve známost jako Česká nová vlna. Ta představovala do té doby nejvýznamnější přínos světové kinematografii a Československu vynesla – mimo jiné – dva Oscary za nejlepší zahraniční filmy. Dnes je FAMU na seznamu 15 nejlepších mezinárodních filmových škol, který každoročně zveřejňuje časopis The Hollywood Reporter. Fakulta je zakládajícím členem mezinárodní asociace filmových a televizních škol CILECT, Evropské ligy uměleckých škol (ELIA), Evropského uskupení filmových a televizních škol (GEECT) a Evropské filmové akademie, a dále institucionálním členem České společnosti pro filmová studia (CEFS). FAMU má šest akreditovaných studijních programů a jedenáct kateder, které vyučují 12 oborů v češtině a 4 obory v angličtině.\n\nHudební a taneční fakulta (HAMU) poskytuje vzdělání v programech hudebního a tanečního umění ve všech třech stupních studia (bakalářském, magisterském, doktorském) v českém i anglickém jazyce. Hudební a taneční fakulta systematicky spolupracuje s domácí profesionální uměleckou sférou, jejími partnery jsou jak přední orchestry (Česká filharmonie, PKF,  FOK), festivaly (Pražské jaro, Dvořákova Praha, Smetanova Litomyšl), divadla (Národní divadlo, Divadlo J. K. Tyla v Plzni, NoD, Divadlo Ponec), tak i média (Česká televize, Český rozhlas). Veřejné prezentace tvůrčí činnosti studentů se uskutečňují ve fakultních prostorech, kterým jsou Sál Martinů a Galerie HAMU, pro scénická vystoupení slouží Divadlo Inspirace. HAMU je pořadatelem mnoha studentských i jiných koncertů a akcí (orchestrální cyklus Ti nejlepší, festival Skrznaskrz, My Mime, Jazzové nádvoří, Prague Shakuhashi Festival atd.). Škola disponuje vlastním zvukovým a nahrávacím studiem, hudební a taneční knihovnou s fonotékou, cvičebnami a výcvikovými zařízeními v Berouně a Poněšicích.\n\nOmylem je asociování zkratky JAMU s některou z fakult této univerzity. Uvedená zkratka patří samostatné Janáčkově akademii múzických umění v Brně.\n\nGalerie AMU sídlí na Malostranském náměstí 12. Galerijní prostor vytváří zázemí pro prezentaci současného umění se zaměřením na nejmladší generaci tvůrců. Součást výstavního programu přirozeně tvoří klauzurní a absolventské výstavy z AMU a vybrané studentské projekty z dalších uměleckých škol, ale také kurátorsky koncipované výstavy již etablovaných umělců, českých i zahraničních. Obecně se dramaturgie GAMU zaměřuje na oblast nových médií, na překračování hranic tradičních uměleckých disciplín, často je tak program doplněn i o jednorázové akce hudebního, sound-artového a multimediálního charakteru.\n\nNakladatelství AMU vydává literaturu z oblasti filmu, televize, fotografie, divadla, hudby a tance. Zaměřuje se na odborné publikace od monografií, přes tematické sborníky až po studijní texty. Kromě vydávání publikací zajišťuje NAMU ve vlastní tiskárně a knihařské dílně tiskové služby pro potřeby fakult a dalších pracovišť AMU.\n\n\n\nOd roku 2007 vydává AMU Dodatek k diplomu (DS); v roce 2009 získala \"AMU Diploma Supplement Label\", roku 2013 byl \"DSL\" na základě žádosti úspěšně obnoven. Na období let 2014–2020 získala \"AMU ERASMUS Charter\" a vstoupila do programu ERASMUS+.\n\nAMU jako celek je členem evropských univerzitních a uměleckých asociací s přesahem i mimo evropský kontinent, např. EUA a ELIA, jejichž prostřednictvím se zapojuje do evropské vzdělávací politiky (kupř. účast na konferenci EUA o kvalitě v Göteborgu v listopadu 2013); fakulty jsou pak členy oborových mezinárodních asociací.\n\nNa všech fakultách je kladen důraz na rozšiřování a zkvalitňování nabídky anglických akreditovaných programů i krátkodobých neakreditovaných kurzů a letních škol.\n\nVědecká činnost je vedle umělecké činnosti jedním ze základních poslání Akademie múzických umění v Praze. Vědecké aktivity jsou rozvíjeny na všech třech fakultách AMU v individuálních, katederních i interdisciplinárních projektech. Mezi výzkumnými záměry dlouhodobě převažuje základní výzkum v oblasti uměnovědy, metodicky opřený nejčastěji o historický, antropologický či psychologický přístup. Jeho dominantními oblastmi jsou divadlo, hudba, tanec, film, fotografie, restaurování a moderní audiovizuální formy. Aplikovaný výzkum je na AMU soustředěn na specializovaných pracovištích na poli akustiky, optiky a restaurování i archivace audiovizuálního materiálu. V posledních letech se kromě toho stále důrazněji prosazuje výzkum prostřednictvím umění či výzkum založený na propojení teorie s praxí.\n\n\n\n\n"}
{"id": "14750", "url": "https://cs.wikipedia.org/wiki?curid=14750", "title": "Silná interakce", "text": "Silná interakce\n\nSilná interakce, či silná (jaderná) síla, je nejsilnější ze všech základních interakcí, působících mezi částicemi hmoty.\n\nZprostředkovatelem této síly je částice gluon.\n\nPůsobnost síly je omezena pouze na subatomární úroveň (dosah této síly je kolem 10 m, tzn. jedná se o sílu krátkého dosahu). Je zodpovědná za soudržnost kvarků tvořících hadrony, např. protony a neutrony, ale také za udržení protonů a neutronů v atomovém jádře.\n\nTeorie popisující chování silnou interakci se nazývá kvantová chromodynamika.\n\n"}
{"id": "14755", "url": "https://cs.wikipedia.org/wiki?curid=14755", "title": "Woodrow Wilson", "text": "Woodrow Wilson\n\nThomas Woodrow Wilson (28. prosince 1856 Staunton, Virginia – 3. února 1924 Washington, D.C.) byl 28. prezident Spojených států amerických.\n\nThomas Woodrow Wilson se narodil ve Virginii do rodiny předního presbyteriánského pastora a docenta, který se angažoval v občanské válce na straně Konfederace. V rodině panovala přísná disciplína, kterou si Wilson spolu s pevnou náboženskou vírou odnesl i do dalšího života. Studoval na několika školách politologii, dějiny Spojených států a právo. Krátce se živil advokátskou praxí, než pokračoval v postgraduálním studiu politologie. V roce 1885 vydal svou nejznámější knihu \"Vláda Kongresu\", ve které obhajoval prezidentovu pravomoc koordinovat práci kongresu. V témže roce se oženil s Ellen Axson, později spolu měli celkem tři dcery.\n\nUčil na různých vysokých školách, od roku 1890 na Princetonské univerzitě politickou ekonomii a právní vědy. Sedmkrát byl zvolen nejoblíbenějším profesorem. V roce 1902 byl zvolen rektorem a zahájil široký program reforem, čímž si získal mnoho nepřátel, ale také pokrokovou „image“.\n\nWilson, pro kterého byla poctivost absolutním zákonem, vzbuzoval mnohé naděje na spravedlivější budoucnost. Proto když demokratická strana hledala kandidáta na úřad guvernéra New Jersey, tento rektor Princetonu byl i přes své nulové praktické politické zkušenosti jednoznačně nejvhodnějším kandidátem. Vzhledem ke své praktické nezkušenosti v práci pro státní instituce se zpočátku spoléhal hlavně na sbor loajálních poradců, hlavně na Edvarda House, který dorovnával Wilsonův nedostatek taktu a pomáhal mu od jeho nástupu do úřadu guvernéra až do konce druhého prezidentského období.\n\nJako guvernér začal Wilson kritizovat korupci i klientelismus. Jeho reformy se týkaly také kontrol cen komunálních služeb a sociálního zákonodárství. Kampaň za Wilsonovu kandidaturu na prezidenta byla zahájena téměř ihned po jeho zvolení guvernérem. V kampani slíbil podporu domácího hospodářství a vyhlášení neutrality USA.\n\nVítězství Wilsona bylo pro mnohé překvapením, faktem ale je, že po rozštěpení republikánské strany mezi stoupence T. Roosevelta a Tafta byl úspěch demokratů téměř zaručen. Zajímavostí voleb v roce byl společný, tj. pokrokový, program obou hlavních favoritů, T. Roosevelta i Wilsona. Předvolební debaty měly nezvykle vysokou úroveň.\n\nPo sčítání hlasů získal Wilson 6 286 214 voličů, T. Roosevelt za progresivistickou stranu 4 216 020, republikánský prezident Taft 3 486 922 a socialistický kandidát Debs 897 011. Účast oprávněných voličů ale dosáhla pouze 58 %.\n\nNový prezident chtěl jednat rychle a hned v počátcích zlomit odpor proti reformám, začal tedy jako předseda demokratů zasahovat i do práce Kongresu. Už v průběhu své volební kampaně vyhlásil Wilson program tzv. Nové svobody. Ten spočíval na zvýšených zásazích do ekonomiky, tak aby ji nekontrolovaly úzké skupiny a aby měli občané znovu stejné možnosti. To dokázal s pomocí drastického snížení dovozních cel, a ustanovením komise pro obchod s funkcí antimonopolního úřadu. Prosadil také několik základních sociálních reforem.\n\nEkonomicky mělo největší dopad zavedení systému federálních bankovních rezerv (výnosem z konce prosince 1913), od kterého se slibovala stabilizace měny po tehdy nedávné ekonomické recesi z roku 1907. Tak byla coby centrální banka USA ustanovena Federal Reserve Bank (banka federálních rezerv) a v legislativě zakotveny její funkce v stanovování úrokových sazeb a emisí národní měny do monetárního systému země.\n\nCelkově se působení 28. prezidenta Spojených států na vnitropolitické scéně dalo označit za téměř zázračně úspěšné. Změny, které byly považovány za nutné již po celá desetiletí, se konečně podařilo prosadit. I přes všechny jeho úspěchy je nutno připomenout jeho rasistický postoj k afroamerické menšině a k jeho otevřené podpoře segregace ve státní správě.\n\nV zahraniční politice je už hodnocení Wilsonova působení méně jednoznačné. Wilson byl v Evropě jen jako turista, znal špatně evropské dějiny, o zbytku světa ani nemluvě. Společně s jeho zapáleným idealismem tvořila tato neznalost výbušnou směs.\n\nPrvním problémem byl postoj USA k revoluci v Mexiku. Ta přerostla v občanskou válku, hlavní moci ve státě se zmocnil diktátor Huerta. Wilsonova snaha ovlivnit výsledek války proti němu vedla k americké okupaci Veracruzu v roce 1914. Nevěděl si také rady s dalšími zeměmi v americké sféře vlivu, jmenujme Filipíny, Dominikánskou republiku, Haiti a Kubu. Tyto státy byly buď přímo okupovány, nebo ovládány ekonomicky americkými investory.\n\nObě Ameriky byly v této době ze všech obydlených světadílů asi nejvíc nezávislé na Evropě. Wilsonovi ale byla z obou válčících stran od počátku bližší Dohodě. Ačkoli se takto vyjadřoval pouze v soukromých dopisech, bylo poměrně jasné, že jeho demokratické a pacifistické názory se s německým militarismem nikdy neshodnou.\n\nZpráva o sarajevském atentátu vzbudila v Americe málo pozornosti. Událostí, která částečně probudila veřejnost, bylo napadení Belgie Německem. Den poté, 4. srpna 1914, vydal Wilson proklamaci neutrality, v níž vyzval všechny Američany, aby byli nestranní v myšlení i činech.\n\n6. srpna 1914 zemřela Ellen Wilsonová. Prezidentovi v ní odešel nejlepší rádce. Znovu se oženil v listopadu 1915 s washingtonskou vdovou Edith Bollingovou Galtovou.\n\nPostupem času bylo stále jasnější, že válka uvízla v bahně zákopů a Británie i Německo se snažily zničit jeden druhého ekonomicky. Britové uvalili omezení i na neutrální obchod. Německé přístavy byly blokovány, Severní moře zaminováno. Anglie tedy používala miny a válečné lodě, Němci ponorky.\n\nPro americkou ekonomiku byla válka, cynicky řečeno, skutečným požehnáním. Postupně se stupňující boj v Severním moři ale znamenal ohrožení pro obchod i lidské životy.\n\n7. května 1915 byl bez varování potopen u irských břehů anglický zámořský parník Luisitania německou ponorkou U-20. 1198 lidí, včetně 128 Američanů zahynulo. Wilsonova reakce byla pro mnohé nepochopitelná: „Může se stát, že je člověk příliš hrdý na to, aby bojoval.“ V jeho pojetí to znamenalo, že si je příliš jist svým právem, než aby o tom potřeboval přesvědčovat jiné použitím síly. Tato slova měla pro zastánce Británie účinek rudého hadru na býka. Prezident byl obviňován z příliš slabošského přístupu.\n\nVyjednáváním se podařilo v roce 1916 zmírnit ponorkovou hrozbu, bylo ale očividné, že nejde o konečné řešení. Není jasné, zda Wilson stále věřil v neutralitu, chtěl jen více času pro válečné přípravy nebo zda chtěl zabodovat u pacifistických voličů v blížících se volbách.\nFaktem je, že slogan „udržel nás mimo válku“ bodoval. Volby v roce 1916 vyhrál Wilson těsně, za znovuzvolení vděčil hlavně jihu a středozápadu.\nV únoru zahájilo Německo neomezenou ponorkovou válku.\n\nV té době byla také zachycena nóta, kterou poslal německý ministr zahraničí Zimmermann velvyslanci v Mexiku Eckhardtovi. Obsahovala návrh nabídnout Mexiku Texas a Nové Mexiko pokud zaútočí spolu s Německem na Spojené státy. To byla poslední kapka.\n\nSpojené státy vstoupily do první světové války 6. dubna 1917.\nWilsonovou povinností nyní bylo rychle připravit Spojené státy na válku. Byla vyhlášena všeobecná branná povinnost. V červnu 1917 již bylo zapsáno deset miliónů mužů ve věku od jednadvaceti do třiceti let. Velké množství amerických jednotek pod velením generála Pershinga se zúčastňovalo bojových operací od června 1918. Američané podpořili Dohodu v závěrečné fázi války, vyčerpané německé jednotky nemohly jejich postup úplně zastavit.\n\nNa domácí frontě bylo nutné pro tento úspěch vybojovat nejednu bitvu. Byl ustanoven Úřad pro válečný průmysl, který, v čele s geniálním bankéřem Baruchem, reorganizoval průmysl tak, aby mohl plnit vládní zakázky. Byly také zvýšeny daně, většina prostředků pro financování války ale přišla přímo od občanů. Čtyři „půjčky svobody“ a jedna „půjčka vítězství“ vynesly dohromady 21 400 000 000 $, hlavně díky vydatné propagandistické podpoře. Výbor pro informaci veřejnosti zahájil ohromnou kampaň, která měla přesvědčit pacifistické Američany o nutnosti války. Podle protišpionážního zákona byly uvězněny stovky lidí, mnozí z nich nevinně, mezi nimi vůdce Socialistické strany Eugene V. Debs. Výsledkem ale byla bezprecedentní jednota obyvatelstva, ohromné nadšení pro společné úsilí, a také samozřejmě miliardy investované do státních dluhopisů.\n\nDvě léta organizovaného průmyslu změnila Spojené státy navždy.\nHlavním předmětem Wilsonova snažení ale nebyla ani tak ekonomika jako ideové obhájení války. Wilson se snažil prosadit takové válečné cíle, které by zaručovaly budoucí kolektivní bezpečnost. V lednu 1918 přednesl Kongresu svých Čtrnáct bodů. Volal v nich po otevřené diplomacii, svobodě v obchodu, celosvětovém odzbrojení, právu národů na sebeurčení a hlavně vzniku Společnosti národů. Ta by ztělesňovala princip rovnosti, protože nečinila rozdíl mezi velkými a malými státy.\nWilson chtěl tímto programem ukázat Spojencům, že nechce, aby mír po první světové válce byl poznamenán tím, co zničilo všechny míry před ním: snahou vítězů „nahrabat si“.\n\nSpolečnost národů byla tedy prosazována jako oficiální stanovisko Spojených států a jejich primární válečný cíl. Čtrnáct bodů nadchlo ohromné množství intelektuálů i obyčejných lidí. Zvlášť američtí přistěhovalci ze zemí Rakouska-Uherska a z Německa vzhlíželo k prezidentu Wilsonovi jako k naději na spravedlnost. Ve Wilsonově koncepci měla býti střední, východní a jihovýchodní Evropa malých národů vybudována jako velká federace. Pro tento plán sloužila Američanům za vzor jejich vlastní unie. Wilson byl ještě na počátku roku 1918 toho názoru, že staré Rakousko-Uhersko, vnitřně přebudované a zorganizované na podkladě národnostním, by se mohlo státi jádrem takové příští evropské federace. Z toho důvodu nikdy nebyl Wilson v době světové války, ani krátce po ní, upřímným přívržencem maximálního programu československé samostatnosti. Československé úsilí o samostatnost bylo pro Wilsona věcí méně významnou, na kterou nebyl býval vzat náležitý zřetel na mírové konferenci roku 1917. Tekla krev statisíců, trpěly miliony a pacifista Wilson, aby ukončil válku, byl ochoten obětovat českou samostatnost a zaručiti celistvost habsburské říše výměnou za separátní mír. Za určitý zlom lze považovat úterý 3. září 1918, kdy prostřednictvím státního tajemníka Roberta Lansinga předal Masarykovi prohlášení vlády Spojených států, v němž je Československá národní rada v čele s Masarykem označena bez výhrad za válčící vládu de facto, čímž toto americké uznání vyznělo výrazněji, než předchozí uznání francouzské i britské. \nV Anglii a především ve Francii, ale čtrnáct bodů nikdo nebral vážně na vědomí. Bylo jasné, že jejich cílem je potrestat Německo tak tvrdě, že už se nikdy nevrátí jako evropská velmoc.\nWilson ale plný nadšení v prosinci 1918 přicestoval do Evropy a podnikl triumfální cestu po hlavních městech zemí Dohody. Na následné konferenci v Paříži se tvrdohlavě držel svých pozic. Aby byl přijat vznik Společnosti národů, ustoupil svým spojencům v mnohém, například v otázce reparací či volného obchodu.\n\nSkutečná životní prohra ale čekala na Wilsona v jeho vlastní zemi. Ve Spojených státech se idea Společnosti národů setkala s nepochopením. Amerika nebyla připravena podřídit se mezinárodnímu konsenzu. Když bylo jasné, že mírová smlouva nezíská v Senátu dvoutřetinovou většinu potřebnou k ratifikaci, pokusil se Wilson změnit veřejné mínění propagační cestou po celé zemi. Ohromné pracovní nasazení se ale podepsalo na jeho zdraví, v září 1919 po záchvatu mrtvice částečně ochrnul. Po tři měsíce se neobjevil na veřejnosti, spojení s vnějším světem zajišťovala jeho druhá žena a osobní lékař. Mezitím byla mírová smlouva Senátem definitivně zamítnuta. USA do Společnosti národů nikdy nevstoupily.\n\nV roce 1919 dostal Nobelovu cenu za mír.\n\nWilson už nikdy neopustil Washington, D.C., kde 3. února 1924 zemřel.\n\nPřestože byl praktický výsledek Wilsonova působení nejednoznačný, zůstal v mnohém důležitým průkopníkem. Spoluzakladatel současné OSN Franklin Delano Roosevelt se cítil být dědicem jeho odkazu. Wilsonových Čtrnáct bodů je dodnes nenaplněno, ale položily základ mnoha moderním institucím mezinárodní spolupráce a kolektivní bezpečnosti.\n\n\n"}
{"id": "14756", "url": "https://cs.wikipedia.org/wiki?curid=14756", "title": "Glock", "text": "Glock\n\nGLOCK Ges.m.b.H. (ochranná značka GLOCK) je rakouská zbrojovka, založená v roce 1963 Gastonem Glockem v Deutsch-Wagramu poblíž Vídně. Společnost se nejvíce proslavila výrobou pistolí s polymerovým rámem. Kromě toho ale rovněž vyrábí např. nože a polní lopatky. Pistole GLOCK jsou hojně používány v civilním sektoru pro sebeobranu, stejně jako bezpečnostními složkami po celém světě, zejména pak v Americe, kde jsou jednou z nejrozšířenějších zbraní.\n\nV roce 1980, rakouská armáda oznámila, že hledá náhradu za zastaralé pistole z druhé světové války Walther P38. Rakouské ministerstvo vytvořilo 17 kritérií, která by měla nová služební zbraň splňovat:\n\nGlock sestavil tým expertů z armády, policie a civilních kruhů a během tří měsíců vytvořil funkční prototyp. Nová zbraň byla pojmenována Glock 17 proto, že to byl sedmnáctý set technických nákresů společnosti. Po náročném testování rakouskou armádou se stal Glock 17 vítězem soutěže. V této soutěži porazil zbraně pěti již zavedených značek (Heckler & Koch nabídl jejich P7M8, P7M13 a P9S, SIG Sauer do soutěže šel s pistolemi P220 P226, Beretta nabídla jejich 92SB-F, FN Herstal přislíbil zmodernizovanou verzi Browning Hi-Power a Steyer vstoupil do soutěže s modelem GB. V roce 1982 byl Glock přijat rakouskou armádou jako P80 (Pistole 80). První objednávka činila 25 000 kusů zbraně.\n\nKrátce po přijetí rakouskou armádou byl Glock 17 přijat jako armádní služební zbraň ve Švédsku a Norsku. Získal také certifikace NATO a stal se standardní služební zbraní této organizace.\n\nNásledovaly další země z celého světa, které pistole Glock začaly používat jako vojenské a policejní zbraně.\n\nPrvní generací, také nazývanou Gen 1 je myšlena originální pistole Glock vyráběná od roku 1982. Dá se snadno poznat, protože nemá žádnou texturu ani vyříznutí na prsty. Modernější modely Glock 26, 29, 34 a 35 se v první generaci vůbec nevyráběly.\n\nV roce 1988 byla představena druhá generace pistolí Glock. Ta vylepšovala především úchop zbraně, který byl mnohem pohodlnější a zamezoval klouzání zbraně pří použití ve zhoršených podmínkách. Byla použita nová vratná pružina, vylepšena spoušť a byl představen nový zásobník.\nV roce 1996 byla představena již třetí generace, v té době už velmi oblíbeného designu Gastona Glocka. Největším vylepšením byla přidání oddělených výřezů na prsty a lišty pro upevnění svítilny nebo laseru na rám zbraně.\nPistole Glock RTF 2, někdy označované jako generace 3,5 měly novou texturu gripu, složenou z malých polymerových výstupků. Jedinou další změnou bylo zaoblené zoubkování na závěru, určené k natahování zbraně.\n\nČtvrtá generace byla představená v roce 2010. Byla změněna textura gripu. Nový grip byl tvořen většími krychlovými tečkami v užším rozestupu než u předchozí generace RTF2.\n\nVýraznou ergonomickou změnou byly výměnné hřbety, umožňující upravení tloušťky gripu podle velikosti ruky.\n\nDalší podstatnou změnou byla dvojitá vratná pružina, zmenšující zpětný ráz a umožňující rychlejší a přesnější střelbu.\n\nVypouštěč zásobníku byl zvětšen a umožňoval pohodlnější vypouštění zásobníku, i při použití rukavic.\n\nDále byly mírně pozměněny některé vnitřní části a menší pružiny.\nUvedena v roce 2017. Podstatnější změny z pohledu uzivatele:\n\nOboustranné ovládání záchytu závěru.\nZměněný vývrt hlavně. Stále jde o polygonální vývrt. V této variantě je nazýván GLOCK Marksman barrel.\n\nOdstranění tvarování pro prsty na rukojeti. \n\nÚpravy zásobníkové šachty: rozšířená vstupu a nové vybrání v přední části.\n\nÚpravy zásobníku: zvětšené dno a oranžový podavač. \n\nNěkteré drobné změny byly u některých modelů již v předchozí generaci. Například sražení hrany přední části závěru.\n\nVýrazným konstrukčním prvkem pistolí GLOCK je plastový, konkrétně polymerový, rám. Plastový rám pistole nebyl poprvé uveden na pistolích GLOCK. Například německý výrobce Heckler & Koch uvedl na trh pistoli s plastovým rámem již v roce 1970. Jednalo se o model VP70.\n\nPistole GLOCK využívají tzv. částečně předepnutý bicí mechanismus. Natažením závěru dochází k jeho částečnému natažení, které je dokončeno až stiskem spouště při střelbě (podobným způsobem, jako u double action spouští). Pistole GLOCK mají zcela skrytý přímoběžný úderník s intergrovaným zápalníkem. V dostupných zdrojích (například viz reference na manuál pro obsluhu zbraně) je používán pro název celé součástky jen pojem zápalník. \nTvar kolmého průřezu výstupku zápalníku, který provádí úder na zápalku je, na rozdíl od většiny ostatních výrobců, obdélníkový. To způsobuje charakteristický otisk na zápalce použitých nábojnic vystřelených z pistolí GLOCK.\n\nDo čtvrté generace používaly pistole GLOCK variantu polygonálního vývrtu hlavně. U páté generace byl tento vývrt inovován, ale jde stále o polygonální vývrt. \n\nPistole GLOCK je složena jen z malého množství součástek, například v porovnání s pistolí CZ 75. Přesný počet součástek se liší podle konkrétního modelu a je různými zdroji uváděn různě. Například český návod k použití uvádí 35 součástek s tím, že sestava vratné pružiny je považována za jeden díl.\n\nGLOCK nazývá svůj systém „Safe Action\". Tento název je vztahován na celou konstrukci zbraně včetně dále popsaného způsob pojistkek a další konstrukční rysy jako je například funkce bicího a spoušťového mechanismu.\n\nStandardní velikost, ve které byl Glock vyráběn již od první generace. Je vhodná zejména pro policejní a vojenské využití, sportovní střelbu a obranu domácnosti. Kvůli své velikosti není příliš vhodná pro skryté nošení, zejména uvnitř oděvu.\n\nFull size modely: 17, 18, 22, 20, 21, 31, 37\nModel 18 umožňuje střelbu dávkou.\n\nPistole z řady kompakt jsou kratší a lehčí. Mají i menší kapacitu originálního zásobníku. Rozdíl hmotnosti zbraně bez zásobníku je například u modelů 17 a 19 30 g (625 g a 595 g) a v délce závěru je rozdíl 12 mm (186 mm a 174 mm). I přes kompaktnější rozměry poskytují možnost plného úchopu a dokonce i použití stejných zásobníků jako modely označované Full size (Glock 19 může používat zásobník z Glocku 17 a 18). Jsou tak velmi univerzální a dají se použít jako služební zbraně i zbraně pro skryté nošení a obranu.\n\nModely: 19, 23, 38, 25, 32\nNejmenší provedení pistolí Glock. Jsou určené převážně pro skryté nošení.\nŠířka subkompaktů GLOCK prakticky shodná jako u modelů kompaktních a modelů v plné velikosti. Například u modelů 26, 19 a 17 je udávána shodná šířka zbraně 30 mm. \nModely: 26, 27, 29, 39, 30, 28, 33, 42, 43\nDo této kategorie spadají modely 36 (ráže .45 ACP), 42 (.380 ACP) a 43 (9 mm Luger). Tyto modely mají - na rozdíl od větších modelů, pouze jednořadý zásobník a menší celkové rozměry. Jsou tak vhodnou variantou pro skryté nošení. Kapacita standardního zásobníku u všech tří modelů je 6+1 (náboj v komoře). Zúžení zbraně modelů slimline činí například u modelu 36 1,5 mm (28,5 mm na rozdíl od 30 mm modelů 17, 19, 26).\nTyto modely mají delší hlaveň a větší vzdálenost mezi mířidly, jsou proto vhodné pro závodní sportovní střelbu.\n\nModely: 34, 35, 41\n\nPistole GLOCK používají vnitřní automatické pojistky a nemají žádnou samostatně ovládanou manuální pojistku. Všechny pojistky jsou postupně deaktivovány během tisknutí spouště. \nSkládá se z těchto pojistek:\n\nV době svého uvedení způsobily pistole GLOCK rozruch svým plastovým rámem. Média ochotně šířila zprávu, že tato pistole projde nepovšimnuta detekčním rámem na letišti i rentgenem zavazadel. To samozřejmě není pravda – 83 % hmotnosti GLOCKu tvoří klasická ocel a navíc jsou plastové části z tzv. Polymeru 2, který je na rentgenu vidět. \nPistole GLOCK se často objevují ve filmech a seriálech už kvůli tomu, že je používá většina složek americké policie. Často se ale setkáme s tím, že když ve filmu někdo na někoho namíří GLOCKa, slyšíme zvuk klasického natažení kohoutku, jako např. u revolveru nebo pistolí klasické konstrukce. Pistole GLOCK nemají vnější kohoutek a nemůžou tedy vydávat žádný podobný zvuk. Zápalník je neustále částečně předepnut a vypustit se dá jen vybitím zbraně a zmačknutím spouště.\n\nObčas se filmu objeví scéna, kdy GLOCK nebo jiná zbraň vystřelí po pádu na zem, což je v dnešní době prakticky nemožné, zvláště u GLOCKa. Byly prováděny testy, při kterých byly pistole GLOCK pouštěny z výšky na betonový povrch, a dopadly velice úspěšně. Pro úplnou bezpečnost je ale samozřejmě nutná bezpečná manipulace se zbraní, čili prst nesmí být na spoušti, dokud střelec nemíní vystřelit.\nTento termín, vymyšlený zbraňovým novinářem Deanem Speirem, popisuje explozivní poruchu palné zbraně, většinou se závažnými, nebo dokonce smrtelnými následky. U GLOCKů ka-BOOM! většinou zničí zbraň a střelec vyvázne s lehkým zraněním.\n\nProblém ohledně bezpečnostních standardů GLOCKů vyvstal poté, co došlo k několika případům explozivního selhání u pistolí dodaných policejním oddělením v USA. Při výstřelu dochází k prasknutí nábojnice a to způsobí explozi, která zničí zbraň a poraní střelce.\n\nZa možnou příčinu problému je považována příliš velká (volná) a částečně otevřená komora u pistolí v rážích .40 S&W, .45 ACP, .357 SIG a 10 mm. Komora není vzadu u skluzavky zcela uzavřená kvůli zvýšení spolehlivosti. V kombinaci s olověnými střelami nebo přebíjenými náboji může dojít k prasknutí nábojnice. Následná prudká expanze plynů do komory vede ke zničení rámu a vyražení zásobníku ze zbraně.\n\nGLOCK na svou obranu uvádí, že v manuálu informuje střelce o riziku spojeném s přebíjenou municí. Pokud střelec používá tovární munici s plášťovými střelami a správně čistí zbraň, tak pistole bezpečně funguje. Příznivci GLOCKů také poukazují, že kB! nastává i v jiných zbraních a že většina případů byla způsobena špatným přebíjeným střelivem nebo znečištěnou hlavní. Přesto pokračuje kontroverze ohledně částečně otevřené komory. Kritici tvrdí, že není nezbytná.\n\nKvůli specifickému tvaru vývrtu GLOCKů by střelci neměli používat olověné střely, protože zbytky olova se usazují ve vývrtu, snižují jeho průměr a tím se zvyšuje tlak v hlavni při výstřelu. To může vyústit v poškození komory.\n\nNavzdory tomuto problému jsou GLOCKy stále široce rozšířeny a používány po celém světě.\n\nJméno GLOCK v Americe zlidovělo a používá se pro jakoukoli drahou černou pistoli. Pistole GLOCK se také staly módním doplňkem rapperů jako byl např. Tupac Shakur nebo 50 Cent, v jejichž textech se jméno GLOCK vyskytuje poměrně často.\n\nGLOCKy jsou v současnosti nejpoužívanější zbraní amerických policejních složek. Zastoupení podle počtu prodaných zbraní se odhaduje na 60 %. Americká FBI vybavuje své agenty GLOCKem 22 nebo 23 (podle přání agenta).\n\nPistole GLOCK jsou známé a oblíbené pro svoji spolehlivost. Díky svému jednoduchému a houževnatému designu jsou schopné fungovat za extrémních podmínek. \n\nPro upřesnění – označení C u modelu znamená verzi s kompenzátorem zdvihu. Např. Glock 17C a 18C se používá u důstojníků rakouské armády. Písmeno L označuje zbraně s prodlouženou hlavní pro větší přesnost.\n"}
{"id": "14762", "url": "https://cs.wikipedia.org/wiki?curid=14762", "title": "Plachtění", "text": "Plachtění\n\nPlachtění je letecký sport využívající bezmotorových letadel (kluzáků neboli větroňů). Při něm piloti využívají stoupajícího vzduchu k získání výšky a letům na vzdálenost až několika set kilometrů. V České republice je plachtění organizováno pod Aeroklubem ČR , mezinárodní organizací je Mezinárodní letecká federace (FAI) sdružující letecké sporty.\n\nPrvní prokazatelně létající kluzáky byly postaveny v 19. století, sir George Cayley se zabýval aerodynamikou a modely kluzáků od roku 1804 a v roce 1853 letěl jeho kluzák v plné velikosti. Otto Lilienthal a Percy Pilcher se zabývali pokusy se stroji, které bychom dnes zařadili mezi závěsné kluzáky. Tehdy však šlo o ověření aerodynamické koncepce a ne o sport. Sportovní využívání kluzáků sahá do 20. let 20. století, kdy se tento sport rozšířil především v Německu, které je dodnes plachtařskou velmocí. Během 20. a 30. let 20. století bylo nalezeno využití jednotlivých meteorologických jevů k plachtění a již ve 30. letech bylo dosaženo řady pozoruhodných výkonů. Zpočátku převládalo využívání návětrných svahů, postupně se stále více rozvíjelo využití termiky a již v druhé polovině 30. let se začalo zkoumat vlnové proudění. Po 2. světové válce převládlo létání v termice a lety na vzdálenost, postupně se čím dál více létalo na rychlost na uzavřených tratích s návratem na místo vzletu.\n\n\n\nPiloti se sportovními ambicemi se vydávají na mimoletištní lety po předem deklarovaných tratích, tzv. přelety. Piloti se snaží s využitím zdrojů stoupání které jim příroda poskytuje dosáhnout co největších vzdáleností a co největších rychlostí. Dosažené výkony silně závisí na meteorologických podmínkách, zejména na síle stoupání a v případě využití termiky také na délce využitelného termického intervalu – termická konvekce se začíná projevovat až po prohřátí vzduchu sluncem a k večeru zase zaniká.\nV minulosti se létaly přelety i na přímých tratích, dnes se létá na tratích uzavřených s návratem na místo vzletu, vzhledem k dosahovaným vzdálenostem by již byl návrat z takového přeletu neúměrně nákladnou vzdáleností.\n\nPokud pilot při přeletu nenajde včas vhodný stoupavý proud, nezbývá mu, než provést přistání do terénu. Nedá se mluvit o nouzovém přistání, jedná se o rutinní proceduru, kdy si pilot vybere vhodnou plochu pro bezpečné přistání. Po přistání je větroň demontován (konstrukce větroně je uzpůsobena tak, aby tato demontáž byla co nejsnadnější) a odvezen zpět na letiště na speciálním transportním přívěsu za automobilem. Pokud je plocha dostatečně velká a s dostatečně pevným povrchem, je možno provézt vzlet za vlečným letadlem schváleným pro vleky z polí přímo z terénu.\n\nČást větroňů je vybavena pohonnou jednotkou, která pilota ušetří přistání do terénu. Zpravidla se používají motory s vnitřním spalováním (dvojtaktní nebo wankel), existují však i varianty s elektromotorem nebo malým proudovým motorem . Pohonná jednotka je konstruována jako zatahovatelná do trupu. Existují jak řešení s pomocným motorem jehož výkon postačuje jenom pro udržení ve vzduchu tak i pohonné jednotky dostatečně výkonné pro samostatný vzlet ze země. Motor umožňuje pilotovi dolétnout domů i v případě zhoršení meteorologických podmínek, musí však při startování motoru počítat s tím, že vysunutá pohonná jednotka zvyšuje aerodynamický odpor a že nemá 100% jistotu, že motor včas nastartuje.\n\nJako v jiných sportech se pořádají soutěže i v plachtění. Obvykle trvá plachtařská soutěž dva týdny, během této doby je každý den, kdy to počasí dovolí vyhlášen soutěžní úkol. Ten spočívá v co nejrychlejším obletu organizátory zadané trati. Na rozdíl od jiných sportů neprolétávají soutěžící na trať současně ale každý si po zahájení tzv. startovního okna sám podle aktuálních podmínek volí, kdy vyrazí na trať; je započítáván skutečný čas letu na trati. Vítězem se stává pilot, který obletí trať nejrychleji nebo v případě, kdy nikdo trať nedoletí pilot, který doletěl nejdále.\nPrvní plachtařská soutěž se konala v roce 1920 na Wasserkuppe v Německu. Veliký předválečný rozvoj plachtění vedl k tomu, že v roce 1940 měla být soutěž v plachtění součástí programu olympijských her v Helsinkách, které se však pro válečné události nekonaly. Plachtění stejně jako jiné letecké sporty dodnes není olympijským sportem. První mistrovství světa v plachtění se konalo v roce 1937, od roku 1948 je pořádáno pravidelně. V současné době se vzhledem k množství soutěžních tříd větroňů koná několik závodů mistrovství světa, zvlášť také mistrovství světa žen a mistrovství světa juniorů do 25 let. Protože plachtění nepatří k divácky atraktivním sportům (mezi vzlety a návratem větroňů z trati se na letišti několik hodin nic neděje), konají se od roku 2000 závody Gliding Grand Prix, na kterých závodí omezený počet závodníků s hromadným odletem na trať, s kamerami na palubě a případně i kamerami v místech, kterými budou závodníci prolétat; k dispozici bývá i online sledování závodníku na internetu.\n\nSoutěže větroňů se pořádají v několika soutěžních třídách podle FAI:\n\nNa rozdíl od závěsných kluzáků nebo paraglidů je pilot větroně obklopen pevnou konstrukcí, která ho při případné nehodě do značné míry ochrání, větroně jsou také méně citlivé na meteorologické jevy, které mohou ohrozit pomalejší a lehčí závěsné kluzáky. Většina nehod je způsobena chybou pilota, k nehodám způsobeným selháním techniky dochází jen zřídka. Jedním z rizik je možnost vzájemné kolize mezi větroni využívajícími stejný stoupavý proud; letecké předpisy sice řeší způsob jak společně stoupavé proudy bezpečně využívat ale nepozornost jednoho z pilotů nelze nikdy vyloučit. Pro tyto případy jsou piloti větroňů jsou vybaveni padáky a v současné době se rozšiřuje vybavení větroňů protikolizním zařízením FLARM. K nehodám může docházet i při přistání do terénu, zpravidla se však jedná jenom o drobné kolize.\n\nVýcvik pilotů probíhá na dvojsedadlových větroních, první lety probíhají s instruktorem na zadním sedadle. Zpočátku instruktor řídí vzlet a přistání, postupně s rostoucími zkušenostmi žáka zasahuje do řízení stále méně. Při prvních samostatných letech zůstává pilotní žák v blízkosti letiště, teprve po získání zkušeností (schopnost nalezení a využití stoupavých proudů, schopnost výběru vhodné plochy pro přistání) se může od letiště vzdalovat. Pro získání pilotního průkazu musí pilotní žák kromě zkoušky z praktických schopností absolvovat i zkoušku z teoretických znalostí (aerodynamika, meteorologie, konstrukce letadel, letecké předpisy, konstrukce přístrojů, navigace), vyžadováno je i složení zkoušek pro obsluhu a používání radiostanice.\nPlachtění se - z fyzického hlediska - nemůže věnovat každý. Kromě požadavku na dobrý zdravotní stav (pilot musí pravidelně absolvovat zdravotní prohlídky) jsou zde i jistá omezení daná i samotnou konstrukcí větroně. Většina větroňů umožňuje maximální hmotnost pilota s padákem kolem 110kg a do kabiny mnoha větroňů se pilot vyšší než cca 195cm nevejde. Piloti velmi malého vzrůstu mohou používat závaží (minimální hmotnost pilota s padákem je podle typu větroně 65-70kg), limitujícím faktorem je bezpečná dostupnost ovladačů.\n\n"}
{"id": "14763", "url": "https://cs.wikipedia.org/wiki?curid=14763", "title": "Strana pro otevřenou společnost", "text": "Strana pro otevřenou společnost\n\nStrana pro otevřenou společnost (SOS) je česká liberálně-ekologická politická strana. Byla založena 4. dubna 1998. Působí zejména v Libereckém kraji.\n\nVe svém programovém prohlášení SOS nerozlišuje mezi pravicovou nebo levicovou hospodářskou politikou. Ve 21. století se podle SOS neodehrává spor mezi pravicí a levicí, ale mezi zastánci otevřené společnosti a udržitelného způsobu života a mezi zastánci uzavřené společnosti, vyznávajícími sektářství, zjevný či skrytý rasismus nebo náboženský extremismus.\n\nSOS je činná zejména v regionální politice v Libereckém kraji, svoje místní organizace má však i v kraji Olomouckém a na Vysočině.\n\nVe volbách do Poslanecké směnovny 2006 a 2010 Strana pro otevřenou společnost podpořila Stranu zelených. Mimo to strana spolupracuje i s Klubem angažovaných nestraníků a jinými liberálními stranami.\n\nV roce 2006 nominovala Soňu Paukrtovou do senátních voleb (ve volebním obvodu Jablonec nad Nisou). Paukrtová se senátorkou stala. V prezidentských volbách 2008 strana podporovala Jana Švejnara.\n\nV letech 2008–2012 strana vládla společně s ČSSD v Libereckém kraji a Lidie Vajnerová byla statutární náměstkyní hejtmana Stanislava Eichlera. V krajských volbách 2012 se strana rozhodla spolupracovat se stranou Suverenita, přesto obě strany postavily v Libereckém kraji samostatné kandidátky; Strana pro otevřenou společnost ve volbách získala 2,42 % hlasů a do zastupitelstva Libereckého kraje se již neprobojovala.\n\n\n\nOficiální stránky\n\nČlánky\n"}
{"id": "14764", "url": "https://cs.wikipedia.org/wiki?curid=14764", "title": "Železniční zabezpečovací zařízení", "text": "Železniční zabezpečovací zařízení\n\nŽelezniční zabezpečovací zařízení (dále jen zabezpečovací zařízení) je soubor technických prostředků a vazeb mezi nimi, které přispívají k bezpečnosti železničního provozu. Především tím, že kontrolují, případně i nahrazují činnost dopravních zaměstnanců při řízení železniční dopravy.\n\nZabezpečovací zařízení slouží mimo jiného k řízení jízd vlaků, což provádí pomocí hlavních návěstidel nebo vlakového zabezpečovače. Zařízení dovoluje jízdu vlaku až po spolehlivém zjištění, že jsou splněny podmínky pro jeho bezpečnou jízdu (viz dále). Následně dohlíží na plnění těchto podmínek po celou dobu jízdy vlaku.\n\nPři selhání funkce zabezpečovacího zařízení by mohlo dojít až ke vzniku nehody znamenající – v nejhorším případě – ztráty na lidských životech, ekologické a hmotné škody. Z toho důvodu je nutno na každé zabezpečovací zařízení pohlížet jako na systém tzv. \"bezpečnostně-kritický\" a navrhovat jej takovým způsobem, aby se každá jeho porucha projevila bezpečnějším (na železnici zpravidla více omezujícím) stavem, tzv. \"fail-safe\" chování.\n\nMůžeme je rozdělit podle několika kritérií:\n\n\nStaniční zabezpečovací zařízení (SZZ) zajišťuje plnění podmínek pro bezpečnou jízdu po celou dobu průjezdu vlaku nebo posunového dílu. Podmínky pro bezpečnou jízdu jsou:\n\nTeprve po splnění těchto podmínek je možné přestavit návěstidlo na začátku jízdní cesty do polohy dovolující jízdu (vydat vlaku oprávnění k jízdě), čímž je ukončen proces \"stavění jízdní cesty\". Po celou dobu platnosti oprávnění k jízdě musí být na plnění těchto podmínek dohlíženo. \"Rušení jízdní cesty\" je možné až po přestavení návěstidla do polohy zakazující jízdu a po spolehlivém zjištění, že celý vlak nebo posunový díl projel všechny prvky jízdní cesty, jejichž závěr je rušen.\n\nStaniční zabezpečovací zařízení se dělí podle stupně zabezpečení jízdních cest – podle toho, kolik výše uvedených podmínek kontroluje – do tří kategorií:\n\nPozn.: JC = jízdní cesta. Pokud je v přehledu uvedeno „nemá“, pak za danou funkci odpovídá určený dopravní zaměstnanec.\n\nTraťové zabezpečovací zařízení (TZZ) zvyšuje bezpečnost jízdy vlaků a posunů mezi dopravnami na širé trati (tedy mezi dopravnami s kolejovým rozvětvením). \"Zabezpečuje jízdy následných vlaků\" a \"vylučuje protisměrné jízdy vlaků\" (po jedné traťové koleji).\n\nPřejezdové zabezpečovací zařízení (PZZ) zvyšuje bezpečnost dopravy v místě úrovňového křížení dvou rozdílných druhů dopravních cest (silniční a železniční). Přejezdové zabezpečovací zařízení včasným spuštěním výstrahy varuje účastníky silničního provozu před železničním vozidlem, které má přednost a které se blíží k železničnímu přejezdu.\n\nPřejezdová zabezpečovací zařízení se dělí podle druhu základní výstrahy na:\n\nDoplňkovou výstrahu pro světelná přejezdová zabezpečovací zařízení představuje výstraha zvuková, případně mechanická (závory).\n\nVlakové zabezpečovací zařízení, často také vlakový zabezpečovač (VZ), zvyšuje bezpečnost dopravy tím, že kontroluje strojvedoucího, zda dodržuje limitní parametry jízdy vlaku. V případě jejich nerespektování spustí rychločinné brzdění. Vlakové zabezpečovací zařízení se skládá z části traťové a mobilní.\n\nPodle způsobu přenosu informací z tratě na vlak se vlaková zabezpečovací zařízení dělí na \"liniová\" a \"bodová\".\n\n\n\n\n"}
{"id": "14768", "url": "https://cs.wikipedia.org/wiki?curid=14768", "title": "Inanna", "text": "Inanna\n\nInnin (sumersky též Ninanna, , Inanna, Ninsianna; akkadsky Ištar, Eštar; chetitsky Šawuška) je sumerská bohyně plodnosti, lásky, pohlavního života a války. Později byla převzata do akkadské mytologie, některé její povahové rysy lze najít u bohyní uctívaných prakticky v celém starověkém Středomoří. Je problém říci, nakolik byly tyto bohyně ovlivněny původní sumerskou představou a do jaké míry vznikal jejich kult samostatně. Původně byla Innin bohyní Uruku, ale později byla uctívána po celém Sumeru.\n\nPochopení tohoto božstva je velmi složité, neboť vyjadřovalo protiklady přírody; z textů vyplývá, že Innin byla zároveň rodičkou, matkou, ale i neplodnou ženou, byla ničitelka i stvořitelka, přinášela mír i válku.\n\nVětšina vědců klade vznik této bohyně zhruba do roku 4000 př. n. l., kdy prošla velmi složitým vývojem, postupně byla sloučena s několika bohyněmi a bohy, čímž vzniklo velmi mocné božstvo.\n\nNejprve byla zobrazována jako rákos (kolem roku 1500 př. n. l. ji symbolizovala tzv. \"Ištařina osmicípá hvězda\"), okolo roku 3000 př. n. l. se začíná objevovat v lidské, většinou ženské podobě, v mužské podobě byla zobrazována, pokud měl vyniknout její válečný aspekt.\n\nJejími atributy byla zvířata lev, sova a holub. Jejím symbolem byla planeta Venuše.\n\nZobrazována bývá v mnoha podobách, nejčastěji je odhalená, v rukou má zbraně (nejčastěji luk), na hlavě tiáru s rohy. Pokud je zobrazována ve své sexuální funkci, vyrůstají jí z těla falické symboly.\n\n\nManžel:\n\nDěti:\n\nDále je známa řada mýtů, ve kterých vystupuje okrajově (např. Epos o Gilgamešovi). Zachovala i řada hymnů, které ji oslavují. Dále jsou známy i tzv. sebechvály.\n\nInanna se vyskytuje ve všech seznamech bohů od 26. století př. n. l., a to zpravidla (výjimek je opravdu velmi málo) na 3. místě. V pozdní tradici (novobabylónská říše) klesá na 5. - 8. místo.\n\n"}
{"id": "14770", "url": "https://cs.wikipedia.org/wiki?curid=14770", "title": "Blansko", "text": "Blansko\n\nBlansko ( ) je město v Jihomoravském kraji. Leží v údolí řeky Svitavy, 19 km severně od Brna. Centrum má nadmořskou výšku 276 m, větší část města se rozkládá ve svahu nad levým břehem Svitavy. Blansko zaujímá rozlohu 18,29 km² a žije zde obyvatel.\n\nZ první poloviny jedenáctého století pocházejí střepy keramiky, které byly v roce 2017 nalezeny při stavebních pracích u blanenského kostela. První písemná zmínka o zdejší osadě, dnešním Starém Blansku, na pravém břehu Svitavy se objevuje v Letopise tzv. Kanovníka vyšehradského a váže se k roku 1136, kdy probíhal ostrý majetkový (ale v pozadí hlavně politický) spor o právo vystavět v Blansku kostel mezi olomouckým biskupem Jindřichem Zdíkem a brněnským údělným knížetem Vratislavem. Blansko se s dalšími osadami stalo majetkem olomouckého biskupství a jeho držitelé dostávali toto zboží jako léno. Centrem tohoto panství se stal v 2. polovině 13. století hrad Blansek východně od Blanska.\n\nRoku 1277 založil olomoucký biskup Bruno ze Schauenburku na levém břehu řeky novou osadu, která se jako tzv. \"Nové Blansko\" stala jádrem pozdějšího města. V držení obou vesnic se vystřídala řada lenních majitelů, z nichž k nejznámějším patřil rod pánů z Kunštátu a Černohorských z Boskovic. Od roku 1526 měl blanenské panství rod pánů z Doubravky a Hradiště, za nichž byl zanedbaný statek zveleben a opraven a osady Staré a Nové Blansko sloučeny v jeden celek. Jan Dubravius odkoupil od Jaroslava Černohorského z Boskovic blanenský manský dvůr, který spojil s ostatním zbožím. Roku 1580 povýšil Matyáš Žalkovský ze Žalkovic Blansko na městečko. V letech 1631–1694 držel Blansko rod pánů z Rožmitálu. Slezský rod hrabat Gellhornů zde v roce 1698 založil první železárny. K rozvoji Blanska došlo v 19. století právě v souvislosti s rozmachem zdejších železáren a strojíren, které zbudoval Hugo František Salm. K dalšímu rozmachu města přispěla železniční trať Brno – Česká Třebová, která byla slavnostně otevřena 1. ledna 1849. V tomto období, kdy došlo ke zrušení roboty a šlechtických panství, se stalo Blansko centrem jednoho ze tří soudních okresů, které spadaly pod hejtmanství v Boskovicích.\n\nBlansko z městyse na město povýšil císař František Josef I. roku 1905. V tomto roce byl sepsán \"pamětní list\", který popisuje poměry v Blansku, stav průmyslu, školství, spolků apod. Blansko mělo v té době 417 domů s 3 350 obyvateli a bylo rozvinutým průmyslovým městem. Největší továrnou byly Salmovy železářské závody, které vyráběly široký sortiment nejen železářské produkce a zaměstnávaly 2 000 dělníků. Dalším závodem byla továrna a slévárna firmy Ježek zaměstnávající 400 dělníků. Továrna firmy Carl Mayers Söhne vyráběla hliněná kamen a šamotové zboží a pracovalo v ní 120 dělníků. Dalšími menšími firmami byly továrna hospodářských strojů Františka Šaumana, továrna hospodářských strojů Družstvo železářů, strojírna bratří Nejezchlebů, cihelna Martina Kaly a aj. Roku 1911 založil v Blansku inženýr Erich Roučka továrnu na výrobu elektrických měřících přístrojů a regulačních soustav, kterou o 23 let později prodal Robertu Sochorovi. V roce 1945 byla továrna znárodněna a dostala název Metra Blansko. Spolu s ČKD Blansko a Adastem Blansko tvořila až do roku 1989 jádro blanenského průmyslu. V roce 1949 se stalo Blansko okresním městem. Dodnes si zachovalo průmyslový charakter, i když jeho význam pro zaměstnanost v okrese značně poklesl.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nNa území Blanska zasahuje CHKO Moravský kras. Ve správním území města je řada lesů. K zajímavostem patří vyhledávaný zatopený lom v blízkosti vlakového nádraží vedle železniční tratě s průzračně čistou vodu.\n\nBlansko leží na železniční trati Brno-Česká Třebová a vzhledem k tomu, že je východiskem turistických cest do oblasti Moravského krasu je nazýváno bránou Moravského krasu. Toto slovní spojení si Blansko nechalo v roce 2009 zaregistrovat jako ochrannou známku. Východně od města se nachází zřícenina hradu Blansek. Jižně od Blanska leží zřícenina Čertova hrádku a Nový hrad.\n\n\n\n\n\n\n\n\nMěsto se člení na osm katastrálních území a 12 částí města. Katastrální území a části města na nich ležící jsou:\n\nV letech 1980–1999 byla součástí města i dnes samostatná obec Spešov.\n\nNeoficiálně se město člení na tyto městské čtvrti:\n\nBlansko bylo dříve okresním městem, v současnosti je obcí s rozšířenou působností a pověřeným obecním úřadem. Okres Blansko ale stále existuje a skládá se ze 116 obcí, ORP z 43 obcí.\n\nV roce 1849 byla dána do provozu železniční trať Brno – Česká Třebová. Roku 1899 došlo k jednání o vytvoření železniční tratě do Vyškova, které však nebylo realizováno. Stejně tak nebyly počátkem 20. století realizovány návrhy na zbudování železničních tratí do Moravského krasu, Líšně, Prostějova či Tišnova. K dalšímu rozvoji železničních tratí nedošlo a Blanensko se od 20. let začalo soustředit na autobusovou dopravu, kterou realizovali soukromí dopravci. V roce 1949 vznikl podnik ČSAD Blansko, který byl dopravním závodem národního podniku ČSAD Brno. Po roce 1989 vstoupili na trh další dopravci, k 1. 1. 1994 byla dopravní firma ČSAD Blansko privatizována a přejmenována na ČAD Blansko. Současnou městskou hromadnou dopravu ve městě i do okolních měst a obcí, zajišťují autobusové linky, které jsou součástí Integrovaného dopravního systému Jihomoravského kraje.\n\nBlansko bývá v současnosti označováno také za „město sportu“. Působí zde řada sportovních klubů a oddílů, z nichž vzešla mnohá významná jména českého vrcholového sportu (především blanenský rodák a olympijský vítěz v hodu diskem Ludvík Daněk). Ve městě jsou moderní sportoviště, jako kryté lázně, aquapark, nově rekonstruovaná hřiště a tělocvičny.\n\nZ významných sportovních a kulturních akcí nadregionálního významu se ve městě každoročně konají např. mezinárodní Půlmaraton Moravským krasem, běh You Dream We Run, BAMBIfest (bambiriáda), Blanenská desítka, Blanenské vítání sv. Martina a podzimní RAJBAS festival filmů, setkání a dobrodružství pořádaný Sdružením Horizont Blansko.\n\nBlanenský fotbalový klub FK Blansko hrál ještě v sezóně 2005/2006 1.A třídu, díky každoročnímu postupu v roce 2008 hraje MSFL. V letech 2009–2011 následovaly dva sestupy, v roce 2013 pak postup a dnes tak klub hraje Moravskoslezskou divizi D.\n\nHokejový klub HC Blansko hrál v letech 2003–2008 2. národní hokejovou ligu. Největším úspěchem je dvojnásobná účast ve finále 2. NL v sezonách 2005/2006 a 2006/2007. Před sezonou 2008/2009 prodal druholigovou licenci z ekonomických důvodů týmu Vsetín. V sezoně 2009/2010 se blanenský tým sloučil s Technikou Brno a pod názvem VSK Technika Blansko v Blansku hrál třetí nejvyšší hokejová liga. Spolupráce však byla po roce ukončena a hokejový klub v Blansku zanikl. Do sezóny 2010/2011 však nastoupil nový tým DYNAMITERS Blansko HK, hrající na zimním stadionu Blansko a složený převážně z odchovanců původního hokejového klubu.\n\nOd roku 1940 je Blansko domovem pro plavecký oddíl ASK Blansko (dříve Metra Blansko). Mezi nejúspěšnější plavce, kteří začínali v tomto oddíle a významně proslavili rodné Blansko ve světě, patří například Yvetta Hlaváčová, Dana Chalupová, Michal Špaček nebo Silvie Rybářová. Oddílu se podařilo vychovat mistry a mistryně republiky v žákovských i dorosteneckých kategoriích. Plavci blanenského oddílu jsou pravidelnými účastníky závodů Českého poháru. Oddíl každoročně pořádá několik závodů v blanenském bazénu.\n\nFunguje zde také velmi úspěšný judistický oddíl, který dokázal vychovat několik mistrů republiky.\n\nMěsto úspěšně reprezentuje i baseballový a softballový oddíl Olympia Blansko, z.s., který pracuje s mládeží a kromě několika klubových medailových umístění na MČR, vychoval několik desítek mládežnických i seniorských reprezentantů ČR. Mužský tým v letech 1991–2008 byl nepřetržitým účastníkem nejvyšší soutěže v baseballu (od roku 1993 České baseballové extraligy). Po sestupu v roce 2008 je účastníkem Českomoravské baseballové ligy, kde získal v letech 2009 a 2010 bronzová umístění a v roce 2011 se Olympii soutěž podařilo vyhrát. V baráži o extraligu porazila tým Skokani Olomouc 3:2 na zápasy a po třech letech se vrátila do nejvyšší české baseballové soutěže. V roce 2012 se však neudržela a znovu sestoupila. V roce 2016 znovu v baráži vybojovala postup a v roce 2017 si udržela extraligu. Od roku 2012 se také díky bývalým hráčkám softballu daří udržet i softballové oddíly žákyň, kadetek a žen, které se zúčastňují celostátních soutěží. Blanenský baseballový a softballový areál, na kterém se konalo v roce 2004 Mistrovství Evropy kadetů (prvenství získalo družstvo ČR) a kde se v roce 2005 odehrála část Mistrovství Evropy mužů a v roce 2017 část Mistrovství Evropy juniorů, patří k nejhezčím v České republice.\n\nV 21. století už čtvrté volební období řídí město široká koalice ČSSD, ODS, KDU-ČSL a Sdružení pro město. Na ustavujícím zasedání zastupitelstva 4. listopadu 2014 byl starostou opětovně zvolen starostou dosavadní starosta Ivo Polák. Uvolněným místostarostou zůstal Jiří Crha (ODS) a neuvolněným pak Jaromír Roučka z Volby pro město.\n\nKromě rodáků jsou s městem také spojeny další osobnosti, které tu nějaký čas pobývaly a působily/působí:\n\nU kostela sv. Martina se nachází pamětní deska Karoliny Meineke, první manželky pozdějšího anglického krále Viléma IV., která poslední léta svého života trávila na zámku v Blansku, kde také v roce 1815 zemřela.\n\n\n\n\n"}
{"id": "14772", "url": "https://cs.wikipedia.org/wiki?curid=14772", "title": "Tři králové", "text": "Tři králové\n\nMudrci z Východu, tradičně označovaní jako Tři králové, jsou postavy z Matoušova evangelia, které navštívily Ježíše krátce po jeho narození v Betlémě a přinesly mu dary: zlato, kadidlo a myrhu. Upřesnění, že byli tři, že to byli králové a jejich jména, nejčastěji Kašpar, Melichar a Baltazar, přinesla až pozdější tradice, v Novém zákoně se tyto údaje nevyskytují.\n\nV západní liturgické tradici je svátek Tří králů ztotožněn se slavností Zjevení Páně a církev jej na Západě i Východě slaví 6. ledna. Tento svátek je svou podstatou totožný se slavností Narození Páně, je dvanáctým dnem Vánoc a fakticky jím Vánoce vrcholí a končí. Svátek Tří králů upomíná na okamžik, kdy se Kristus zjevuje nejen izraelskému národu, ale všem; dává se rozpoznat jako král všech, které zastupují mudrcové z daleka.\n\nV evangeliu podle Matouše se dále vypráví, jak se jich král Herodes vyptával na hvězdu a poslal je do Betléma, aby mu pak oznámili, kde se dítě nachází. Hvězda jim pak ukazovala cestu až k domu, kde byl Ježíš s Marií, poklonili se mu a předali dary. Mudrci (či \"mágové\", ) pak na pokyn ve snu odcestovali a místo Herodovi neoznámili. Herodes se rozlítil a protože se obával svého postavení po narození Mesiáše-krále židů, nechal usmrtit všechny chlapce do věku dvou let. Josef však předtím na pokyn ve snu vzal Ježíše a Marii a utekli do Egypta.\n\nPodle legendy byli tři mudrci či mágové z bible pohané, hvězdopravci zřejmě z Persie, babylonští kněží kultu Zarathustry. Jejich znalost pohybů hvězd a pozornost vůči nim je spojována s proroctvím z knihy Numeri, kde Bileám předpovídá, že z rodu Jákobova vyjde hvězda, nový král Izraele.\n\nV evangelním příběhu samotném není řeč ani o králích, ani o jejich počtu. Poprvé se o třech mudrcích zmiňuje církevní spisovatel Órigenés na počátku 3. století, který počet tří zřejmě vyvozuje z počtu darů, které Ježíši přinášejí. Označení králové se pak objevuje až v 6. století u sv. Caesaria z Arles (pravděpodobně podle zmínky v 72. žalmu). Počet mudrců však v jednotlivých výkladech kolísal od počtu dvou až čtyř v západní církvi a po dvanáct ve východní. Jmen Kašpar, Melichar a Baltazar se jim dostává zřejmě až v lidových vyprávěních v 7. století, jsou napsána také na fresce v Raveně datované po roce 560 po Kristu. Prvním, u koho se tato jména spolehlivě objevují, je kancléř pařížské Sorbonny ve 12. století, Petr Comestor.\n\nStředověk je také obdobím, kdy byly těmto jménům přiřazeny jednotlivé dary. Tyto tři dary měly také představovat veškerou hmotu, neboť zastupují veškerá v té době známá skupenství. Jednotliví králové pak podle různých výkladů představují všechna období lidského života; na scénách klanění Tří králů je jeden z nich zobrazován jako mladík, druhý jako muž a poslední jako stařec.\n\nTři králové nebyli nikdy oficiálně svatořečeni, avšak jsou uctíváni jako patroni poutníků a hříšníků. Ostatky svatých Tří králů podle legendy nalezla svatá Helena, která je přivezla do Konstantinopole a později byly jejím synem Konstantinem darovány milánskému biskupovi Eustorgiu, rodáku z Konstantinopole. Po dobytí Milána roku 1158 císařem Fridrichem Barbarossou kolínský arcibiskup Rainald z Dasselu převezl tyto ostatky do Kolína nad Rýnem, kde je uložil do chrámového pokladu kostela sv. Petra. Ostatky Tří králů se staly místem úcty mnoha poutníků, jeden z významných zlatotepců Mikuláš z Verdunu pro ně zhotovil relikviář ze vzácných materiálů. Od roku 1948 je tento relikviář umístěn v centrální gotické lodi před hlavním oltářem kolínského dómu.\n\nV katolických zemích se o svátku Zjevení Páně (6. ledna) píše posvěcenou křídou na dveře domů a chlévů zkratka \"K † M † B †\" nebo latinský ekvivalent \"C † M † B †\" (nebo \"† C † M † B )\" jako formule požehnání. Tři křížky symbolizují Nejsvětější Trojici, tj. Otce, Syna a Ducha Svatého. Nejsou to tedy znaménka „plus“ mezi iniciálami.\n\nV druhé polovině 20. století kdesi vznikla domněnka, že KMB je zkratka latinského \"Christus mansionem benedicat\" – Kristus ať obydlí žehná. Byť toto latinské rčení vypadá starobyle, není doložitelné ze starší literatury.\n\n\n\n"}
{"id": "14773", "url": "https://cs.wikipedia.org/wiki?curid=14773", "title": "Tři králové (rozcestník)", "text": "Tři králové (rozcestník)\n\nTři králové mohou znamenat:\n"}
{"id": "14775", "url": "https://cs.wikipedia.org/wiki?curid=14775", "title": "Tři králové (protinacistický odboj)", "text": "Tři králové (protinacistický odboj)\n\nTři králové (celým názvem Svatí tři králové, něm. Heilige drei Könige) byl krycí název daný gestapem zpravodajsko-sabotážní skupině Obrany národa (ON) tvořené pplk. Josefem Balabánem, pplk. Josefem Mašínem a št. kpt. Václavem Morávkem. Skupina se zaměřovala na sběr zpravodajských informací, přípravu a provádění sabotážních a diverzních akcí. Zároveň se podílela na udržování spojení s československou exilovou reprezentací.\n\nSkupina se v rámci vznikající ON (Obrana národa) začala formovat krátce po okupaci Čech a Moravy v březnu 1939. Od léta potom pracovala již ve složení Balabán, Mašín, Morávek. S touto skupinou dále spolupracoval radiotelegrafista četař František Peltán (někdy označovaný jako čtvrtý ze Tří králů).. Svou centrálu měli v pracovně plukovníka Tomáše Berky (člen ilegální organizace ÚVOD) na ministerstvu práce a sociálních věcí v Praze.\n\nZačátkem jara 1940 se německým bezpečnostním orgánům podařilo skoro zlikvidovat celou jednu garnituru českého odboje; prakticky zničeny byly Obrana národa, Politické ústředí a částečně i Petiční výbor Věrni zůstaneme (PVVZ). \"Třem králům\" se odhalení vyhnulo zejména z důvodu přísného dodržování konspiračních opatření, která se u ostatních odbojových uskupení občas podceňovala. To potom vedlo k infiltraci agentů abwehru a gestapa do řad odboje.\n\nZbytky odbojářů se sloučily do nové organizace, Ústředního vedení odboje domácího (ÚVOD). ÚVOD zastřešoval jinak samostatně fungující skupiny.\" Tři krále\" v ÚVODu zastupoval Balabán. Začátkem roku 1941 se gestapu, díky přetrvávajícím chybám v konspiraci, podařilo infiltrovat PVVZ svými agenty a během roku organizaci prakticky rozbít.\n\nJako prvního ze \"Tří králů\" se gestapu podařilo 22. dubna 1941 dopadnout Balabána; při krátké přestřelce byl zraněn a zatčen. Přestože ho vyšetřovatelé při výslechu podrobili mučení, své spolupracovníky neprozradil. Popraven byl 3. října 1941.\n\nJako druhý byl 13. května 1941 zatčen Mašín, když zajišťoval radiové vysílání do Londýna. Do bytu v domě ve druhém patře v ulici Pod Terebkou, dnešní Čiklova 19, v Praze-Nuslích (byl to ilegální byt Morávka), ze kterého se vysílalo, vpadlo gestapo. Mašín, který střelbou kryl ústup Morávka a radisty Peltána, poté, co vysílačku odložili na balkón v mezipatře, jednoho z gestapáků těžce zranil, ale sám, již zraněný, byl zatčen a umístěn do vězeňské nemocnice. Poté, co fyzicky napadl svou ostrahu byl přemístěn na Pankrác (tím byly zmařeny Morávkovy plány na Mašínovo osvobození). I Mašín byl při výsleších mučen, ale ani on nic neprozradil, několikrát se bezvýsledně pokusil i o sebevraždu. Zemřel 30. června 1942 před popravčí četou na kobyliské střelnici.\n\nMorávek, který jako jediný z trojice zůstal na svobodě, pokračoval v ilegální činnosti. Na žádost exilového vedení nadále udržoval kontakt s Paulem Thümmelem a přebíral od něj zpravodajské informace. To se mu stalo ale osudným. 21. března 1942 se Morávek pokusil osvobodit svého spolupracovníka Václava Řeháka (toho Němci zatkli omylem, když zajišťoval prostor pro Morávkovo setkání s Thümmelem, považovali Řeháka za Morávka). Při následné přestřelce byl Morávek raněn a poblíž Prašného mostu v Praze se zastřelil (podle jiných zdrojů ho, již těžce zraněného zastřelil příslušník gestapa, ale v hlášení byla uvedena sebevražda; Morávek měl být totiž zadržen živý).\n\nHlavním těžištěm skupiny byla zpravodajská činnost. Vytvořili centrálu, která sbírala informace ze všech sfér života protektorátu, prostřednictvím PVVZ skupina spolupracovala se sítí železničářů a pošťáků. Díky nim získávali informace o německých transportech, ale i o pohybech zboží a poměrech v továrnách. Vyhodnocováním těchto informací potom odboj získával ucelený přehled o politickém a ekonomickém životě v protektorátu a dokonce i části Slovenska. Tyto zprávy sestavoval a koncipoval Balabán. Zprávy byly do Londýna odesílány jednak prostřednictvím vysílaček (Sparta I. a II.), obsáhlejší potom prostřednictvím kurýrů přes neutrální Švédsko či přes Jugoslávii.\n\nThümmel sice s odbojem spolupracoval, zároveň ale sestavil a vedl observační tým abwehru, která skupinu (které dal krycí název \"Tři králové\") sledovala a podávala o ní zprávy. Thümmel vedl ale svůj tým tak, aby neohrozil trojici hlavních aktérů (a zároveň aby neztratil důvěru odboje a nepřipravil se o významný zdroj financí).\n\nKromě kontaktů s exilovým vedením v Londýně udržovali Balabán a Morávek i kontakty se sovětskými diplomaty (ve službách NKVD), kteří až do přepadení SSSR Německem legálně v Praze působili.\n\nSouběžně se sběrem informací pro účely zpravodajství zajišťovala skupina i bezpečnostní službu (ochranu před pronikáním agentů německých bezpečnostních služeb do vlastních řad) a dekonspiraci (odhalování) konfidentů a donašečů gestapa z řad obyvatelstva. K tomuto účelu využívali síť českých policistů pracujících jako překladatelé v úřadovně gestapa v Petschkově paláci.\n\nDalší z činností skupiny bylo obstarávání zbraní pro ON a trhavin pro vlastní diverzní činnost. Krátce před obsazením zbytků republiky německou armádou se Mašínovi (ještě z titulu funkce velitele ruzyňské posádky) podařilo ukrýt zbraně. Další se mu dařilo získávat např. pomocí falešných dokladů přímo z německé posádky či pašováním z Jugoslávie.\n\nNejvýznamnější akcí, na které se skupina podílela, byly pumové útoky proti cílům v Berlíně. Zajistila přípravu a odzkoušení náloží, které poté Ctibor Novák, Mašínův švagr, umístil 15. září 1939 přímo v Berlíně; jednu u policejního ředitelství a druhou u budovy ministerstva letectví. Další z útoků, pokus o likvidaci Himmlera, nevyšel; nálož sice 30. prosince 1940 explodovala v Berlíně správně, ale Himmlerův vlak měl zpoždění. K dalším diverzním akcím patřily trhavinové útoky proti lokomotivám zajišťujícím německé vojenské transporty; trhavina ve tvaru briket byla přidávána do uhlí na tendrech lokomotiv.\n\nPro spojení s exilem používali příslušníci skupiny radiostanici s krycím označením Sparta I. Po určité době ale začali zprávy předávat prostřednictvím radiostanice s krycím názvem Sparta II. Tento způsob byl zvolen proto, že Němci Spartu I. odhalili a zároveň z důvodu neshod s vedením odboje, zvláště s Vladimírem Krajinou. Ten, podle některých zdrojů zprávy do zahraničí svévolně upravoval, což se příslušníkům vojenského odboje nelíbilo. Radiostanice hlásící se jako Sparta II. byly německou bezpečností několikrát zničeny.\n\nMorávek se v převlečení setkal v baru budovy gestapa s Oskarem Fleischerem, elitním vyšetřovatelem gestapa, a nechal si od něj zapálit cigaretu. Morávek také pravidelně doručoval na pražské gestapo výtisky ilegálního časopisu V boj!.\n\nJosef Mašín ve vězení prohlásil, že lituje, že Heydricha nemohl zabít on sám.\n\nJosef Balabán byl velitelem celé skupiny.\n\n\n\n"}
{"id": "14776", "url": "https://cs.wikipedia.org/wiki?curid=14776", "title": "Teorie spotřebitele", "text": "Teorie spotřebitele\n\nTeorie spotřebitele je část mikroekonomické teorie, která zkoumá, jakým způsobem rozhoduje spotřebitel o umístění svého omezeného důchodu mezi různé statky.\n\nTato teorie, stejně jako jiné ekonomické teorie, vychází z předpokladu racionálně jednajícího subjektu. Spotřebitel se snaží na základě svých preferencí maximalizovat užitek. Pro znázornění preferencí se používá indiferenční analýza. \n\nSnaha maximalizovat užitek je omezena disponibilním důchodem, tzn. důchodem, který má spotřebitel k dispozici. Toto omezení je vyjádřeno linií rozpočtu.\n\nOptimum spotřebitele ve zjednodušeném modelu, kde se spotřebitel rozhoduje mezi dvěma žádoucími statky, se pak nachází na tečně linie rozpočtu a indiferenční křivky (mezní míra substituce ve spotřebě se rovná mezní míře substituce ve směně). \n\nPokud spotřebitel výrazně preferuje jeden statek (např. X) a jeho relativní cena tomu neodpovídá, bude spotřebitel nakupovat pouze tento statek. Potom se optimum nebude nacházet na tečně linie rozpočtu a iniferenční křivky, ale na průsečíku linie rozpočtu s osou, která znázorňuje množství preferovaného statku (v našem případě osa x). Tato situace se nazývá rohové řešení.\n\n\n"}
{"id": "14777", "url": "https://cs.wikipedia.org/wiki?curid=14777", "title": "Linie rozpočtu", "text": "Linie rozpočtu\n\nLinie rozpočtu neboli rozpočtová přímka je v ekonomické teorii přímka, určující jakým způsobem může spotřebitel rozdělovat celý svůj disponibilní důchod na nákup dvou statků. Je zobrazením rozpočtového omezení.\n\nLinie rozpočtu je definována jako\nformula_1, kde \"I\" je disponibilní důchod, formula_2 jsou ceny statků A a B a formula_3 jsou množství statků A a B, které spotřebitel nakupuje.\n\nSklon linie rozpočtu vyjadřuje, v jakém poměru lze nahrazovat statek A statkem B. Jeho absolutní hodnota se nazývá mezní míra substituce ve směně (angl. marginal rate of substitution in exchange) a je definována:\n\nformula_4\n\nPopis:\n\nRozpočtová přímka pro daný disponibilní důchod \"I\" je vyznačena modře.\nformula_5 … osa množství statku A\nformula_6 … osa množství statku B\nM, L … body na rozpočtové přímce, na nichž dojde k maximálnímu využití disponibilního důchodu \"I\"\nG … bod, kterého při daném důchodu \"I\" spotřebitel nemůže dosáhnout\nK … bod, ve kterém spotřebitel nevyužije celý důchod \"I\"\n"}
{"id": "14779", "url": "https://cs.wikipedia.org/wiki?curid=14779", "title": "Normální statek", "text": "Normální statek\n\nNormální statek označuje v teorii spotřebitele takový statek, kterého je se zvýšením důchodu spotřebitele poptáváno větší množství. Toto označení nevypovídá o kvalitě statku, ale o preferencích spotřebitele.\n\nPodle reakce spotřebitele na změnu důchodu se dělí normální statky na statky nezbytné a luxusní.\n\n\n"}
{"id": "14780", "url": "https://cs.wikipedia.org/wiki?curid=14780", "title": "Václav Morávek", "text": "Václav Morávek\n\nVáclav Morávek, známý jako Pobožný pistolník (8. srpna 1904, Kolín – 21. března 1942, Praha) byl v meziválečném období důstojník československé armády a za druhé světové války hrdina českého protinacistického odboje, člen legendární skupiny přezdívané gestapem Tři králové. Používal krycí jména \"León, Mladý, Vojta, Ota\" a \"Procházka\".\n\nByl nejmladším členem odbojové trojice Mašín, Balabán, Morávek, která působila na území Protektorátu v letech 1939–1942. Skupina shromažďovala zpravodajsky cenné informace, které následně posílala do Londýna, byla v kontaktu se špiónem Paulem Thümmelem (A-54), kolportovala ilegální tiskoviny a prováděla menší záškodnickou činnost. Morávek, jenž vynikal odvahou a proslul neuvěřitelnými útěky, vydržel na svobodě ze slavného trojlístku nejdéle. Padl 21. března 1942 při přestřelce s příslušníky pražské řídicí úřadovny gestapa (Geheime Staatspolizeileistelle Prag) v dnešním Morávkově parku (u zástávky Prašný most). Krátce po válce byl in memoriam povýšen do hodnosti podplukovníka a roku 2005 na brigádního generála.\n\nVáclav Morávek se narodil 8. srpna 1904 v Kolíně. Otec Josef, původně strojní inženýr, působil od roku 1900 jako středoškolský profesor na kolínské zemské řemeslnické škole. Vyučoval předměty: psaní, počty, mechanika, mechanická technologie, odborné rýsování strojnické, nauka o motorech a účetnictví. Matka Jaroslava rozená Muziková byla velice zbožná žena, činná v různých spolcích, jejímž hlavním úkolem v rodině bylo starat se o domácnost. S matkou měl Václav hluboký vztah. Ona zcela zásadně ovlivnila vytváření jeho hodnotového žebříčku, především duchovně. V letech okupace ho i přes riziko perzekuce všemožně podporovala. Václav měl dva sourozence – starší sestru Jarmilu (* 1903) a mladšího bratra Zdeňka (* 1907). Oba svého bratra výrazně přežili a zemřeli až dlouho po válce.\n\nCo do vyznání se Morávkovi v roce 1919 přidali k odlivu věřících z církve římskokatolické k Českobratrské církvi evangelické; maminka Jaroslava pak v roce 1930 přestoupila do kolínské Jednoty českobratrské (dnes Církev bratrská). Všichni členové Morávkovy rodiny jsou pohřbeni na evangelickém hřbitově, který se nalézá na Veltrubské ulici na Zálabí. Václav Morávek zde má hrob pouze symbolický.\n\nVáclav nejprve vychodil pět tříd obecné školy a od roku 1915 studoval na kolínském gymnáziu (nacházelo s v budově dnešní Obchodní akademie), kde v červenci 1923 odmaturoval. Mezitím v roce 1921 zemřel jeho otec a na Václava přešla podstatná tíže starostí o rodinu. Ve volném čase se aktivně věnoval skautingu, v letech 1920 až 1923 vykonával funkci sborového vůdce jednoho z kolínských oddílů. \n\nPo dobrovolném odvodu v březnu 1923 nastoupil 1. října k pěšímu pluku v Terezíně. Důvodem byly pravděpodobně dluhy, které otec po své smrti zanechal rodině. 5. října byl odeslán jako frekventant na Vojenskou akademii v Hranicích, kterou ukončil v hodnosti poručíka dělostřelectva v srpnu 1925. Poté byl odvelen do Olomouce, kde absolvoval dělostřelecký kurz. Znovu nastoupil k dělostřeleckému pluku v Olomouci. Zde sloužil v různých funkcích až do roku 1931. Dne 15. září 1931 byl v hodnosti nadporučíka odeslán do Vyššího jezdeckého kurzu a následně jezdecké školy v Pardubicích. Z Pardubic se 30. července 1933 vrátil zpět do Olomouce, kde sloužil v různých funkcích až do okupace Čech a Moravy. Vojenskou službu ukončil v hodnosti štábního kapitána.\n\nMorávek vynikal elegancí a vybraným vystupováním. Ačkoliv byl hluboce zbožný a přemýšlivý, platil ve společnosti za šprýmaře. Ve volném čase rád četl a psal verše. Měl kladný vztah k ženám, ale nikdy se neoženil a vlastní rodinu nezaložil. Důvodem zřejmě byla špatná ekonomická situace rodiny – finančně podporoval jak svou matku, tak bratra. Měl rád i zvířata. Miloval především koně, věnoval se jejich drezuře i parkuru. Vlastnil dobrmana jménem Ryn, s nímž se často fotografoval.\n\nJeho nadřízený plukovník Josef Bartoš, velitel 7. polní dělostřelecké brigády, ho v roce 1937 charakterizoval takto: \"„Václav Morávek je velmi snaživý, podnikavý a svědomitý, s velmi vyvinutým smyslem pro odpovědnost... Mimo službu je kamarádský, veselý a vtipný se sklonem k povídavosti... Je zároveň velmi sebevědomý, ale poněkud citlivý, avšak bez škodlivých sklonů. K jeho intelektuálním schopnostem patří velká bystrost, chápavost a schopnost logického uvažování... V oblasti tělesné zdatnosti jej hodnotím jako vytrvalého a dosti odolného... Jeho zevnějšek je slušný a spořádaný. Má velmi dobrý vliv na podřízené, dovede udržet kázeň a umí vyžadovat práci.“\"\n\nV září 1938 se Morávek v rámci své jednotky připravoval na střet s německou armádou, který však nepřišel, neboť došlo k Mnichovské dohodě. 15. březen 1939 Morávka zastihl v Olomouci u 107. dělostřeleckého pluku. 21. března byl demobilizován. Krátce poté se u Moravské Ostravy pokusil o přechod do Polska, ale neúspěšně. Poté se vrátil zpět do Kolína, kam byl přidělen jako nižší správní úředník k Úřadu práce. Práce \"„škrabala“\" ho neuspokojovala a brzy požádal o přeložení do Českého Brodu. Tam už ale nikdy nenastoupil.\n\nSpolečně s dalšími bývalými důstojníky československé armády se podílel na budování krajské organizace Obrany národa. Kolínská divize se nazývala „Pribina“. Morávek byl ale již v létě 1939 převelen do Prahy a zařazen do štábu divize při Zemském velitelství Čechy jako zpravodajský důstojník. Na podzim 1939 se v Praze seznámil s podplukovníkem Josefem Balabánem a podplukovníkem Josefem Mašínem, s nimiž vytvořil zpravodajsko-diverzní skupinu, později známou jako Tři králové. Skupina, která sama sebe zřejmě nazývala Tři muzikanti nebo Tři mušketýři, shromažďovala řadu informací ze všech sfér života protektorátu, které vyhodnocovala a odesílala do zahraničí (zpočátku pomocí kurýrů, později výhradně radiotelegraficky). Na jaře 1940 byl Morávek nucen přejít do ilegality, neboť se mu na stopu dostalo gestapo.\n\nOd konce jara 1940 se na žádost plukovníka Františka Moravce, přednosty II. odboru Ministerstva národní obrany v Londýně, intenzivně pracovalo na znovunavázání kontaktu s Paulem Thümmelem, známým jako agent A-54. Na doporučení Josefa Balabána se stal spojkou Morávek, mimo jiné pro vynikající znalost němčiny. Styky se podařilo navázat v létě 1940 a s několika pauzami trvaly do března 1942. Role Thümmela dosud nebyla uspokojivě vysvětlena (dvojitý agent?; agent operačního zastírání?; čistě za úplatu zrazující agent?), nicméně hodnota jím dodaných informací byla považována za velmi vysokou a kontakty s ním měly absolutní prioritu.\n\nSpojení s Londýnem obstarávaly vysílačky \"Sparta I\" a \"Sparta II\", později krátkou dobu i \"Libuše\".\n\nMezi záškodnickou činnost Tří králů patřilo rozmisťování výbušnin na lokomotivy, které mířily do Německa či Itálie. S jakým úspěchem tyto své sabotáže prováděli, není možné zjistit. Své výbušné brikety házeli i na haldy uhlí u kasáren a jednou i u Petschkova paláce. Výbuchu zabránil kotelník, který si nálože všiml. Dále zakládali požáry a umisťovali bomby v některých továrnách vyrábějících válečný materiál. Nejznámější diverzní akcí byl výbuch nálože na Anhaltském nádraží v Berlíně (do Berlína byl puma dopravena průvodčím a spolupracovníkem odboje Janem Karlem), který měl v prosinci 1940 za cíl zlikvidovat vlak Heinricha Himmlera. Ke smůle atentátníků byl vlak kvůli poruše přesměrován na jinou stanici. \n\nVýbušniny sháněli na různých místech. Část pocházela ze semtínské Explosie, část pašovali z Jugoslávie. Skladiště zbraní a munice měli u rodiny Líkařů, kteří vlastnili klempířství na Bílé hoře. Odtud zakonzervované a v sudech uložené zbraně rozváželi na různá místa a zakopávali je.\n\nMorávek se podílel i na tajné likvidaci několika nacistů, na čemž spolupracoval i Paul Thümmel. V jednom případě šlo o nespecifikovaného Němce, ve druhém o pracovníka gestapa, který se podílel na mučení Josefa Mašína. Ten byl údajně otráven cigaretou.\n\nByl vynikající střelec (předválečný přeborník Československé armády ve střelbě z pistole) a všude s sebou nosil dvě pistole a několik zásobníků. Jelikož byl též hluboce věřícím křesťanem, neodmyslitelnou družkou jeho pistolí byla kapesní Bible kralická, v níž si každý večer, bylo-li to možné, četl. Když se ho Mašín na jednom z jejich prvních setkání zeptal, v co vlastně věří, odpověděl mu legendární větou: \"„Věřím v Boha a ve své pistole!“\"\n\nMorávek vynikal mezi Třemi králi místy až ztřeštěnou odvahou. Na pražské velitelství gestapa pravidelně doručoval ilegální časopis \"V boj\" (říkalo se tomu „povinný výtisk“), neváhal navštívit v převleku oblíbenou hospodu Oskara Fleischera, šéfa skupiny pověřené jeho dopadením, a nechal si od něj připálit cigaretu. Poté mu poslal přátelskou zdravici s upozorněním na toto setkání – přes jeho šéfa Hans-Ulricha Geschkeho. Rozzuřený Fleischer prý po seznámení se s touto neblahou zprávou vyrazil vzteky bez sebe na ulici a pozatýkal několik kolemjdoucích chodců. Posléze musel všechny propustit. Fleischer se stal terčem i dalších Morávkových vtípků. Za to, že gestapo v jednom z ilegálních bytů zabavilo Morávkův zimník, poslal odbojář Fleischerovi jakoby z Bratislavy pohlednici, v níž mu sděloval, že kvůli tomu odjíždí do teplých krajin.\n\nVšichni tři členové Tří králů, ale Morávek především, se rádi převlékali za Němce, nosili tyroláček a insignie členů NSDAP. Měli svého krejčího pana Cabicara, jenž jim šil a uschovával speciálně připravený šatník. \n\nNa jaře 1941 se gestapu podařilo skupinu Tří králů rozbít; v dubnu byl zrazen a zatčen Balabán, v květnu byl potom zadržen Mašín, když kryl ústup svých spolubojovníků z obklíčeného bytu v Nuslích. Při riskantním útěku oknem přišel Morávek o levý ukazováček, jenž si uřízl o drát vysílačky. Morávkovy plány na vysvobození Mašína selhaly, neboť ten byl po nezdařeném pokusu o útěk převezen z podolské nemocnice na Pankrác a bedlivěji hlídán. Morávek se však nehodlal vzdát. V radiodepeších apeloval na české exilové představitele, aby Britům navrhli vyměnit Balabána s Mašínem za zajaté německé důstojníky, k čemuž nicméně nedošlo. \n\nPřes zatčení spolupracovníků se mu spolu s radistou Františkem Peltánem dařilo udržet v chodu vysílačku a zůstat ve spojení s Thümmelem. Nicméně v létě 1941 se dostal do ještě svízelnější situace. Někteří členové z odboje s ním odmítali být v kontaktu, neboť měl pověst neopatrného dobrodruha, jenž své spolupracovníky dostává do nebezpečí. Na pozadí stála zřejmě i rostoucí rivalita mezi ním, Vladimírem Krajinou a plukovníkem Josefem Churavým. Na podzim 1941 a v lednu či únoru 1942 navázal kontakt s odbojovými skupinami Kapitán Nemo a Jindra, neboť na zbývající sítě ON již bylo napojeno gestapo.\n\nV říjnu 1941 odhalilo gestapo vysílačku \"Sparta I\" a skrze tento úspěch se dostalo na stopu agenta A-54. Krátce nato byl Thümmel poprvé zatčen pro podezření ze spolupráce s odbojem. Od něj se gestapo dostalo, mimo další lidi, na stopu Morávkovi. Smyčka se ale utahovala pomalu, neboť Morávek byl v té době odtržen od oficiálních struktur odboje. Sám si zařídil tzv. střelecké skupiny, jejichž členové byli jakýmisi Morávkovými pistolníky, jež hodlal využívat na různé diverzní akce. Plánoval dokonce přepad pankrácké věznice. K jeho nejvěrnějším spolupracovníkům patřil rotmistr Václav Řehák zvaný Fešák. Ne vždy však byli tito odbojáři poblíž. Brzy ráno 20. prosince 1941 byl skupinou osmi gestapáků překvapen v podkrovním bytě s jediným východem, ale díky své rychlé reakci, odvaze a příznivé souhře okolností se ještě dokázal z obklíčení prostřílet.\n\nV březnu 1942 se paraskupině Silver A podařilo po několika neúspěších navázat kontakt s Morávkem a jeho prostřednictvím i s A-54 (spojení s ním bylo přerušeno od října 1941). Vysílačka \"Libuše\" tak mohla konečně odvysílat do Londýna dlouho očekávanou zprávu o obnovení spojení s prominentním špiónem. Spokojenost však měla jen krátké trvání. Thümmel, v únoru 1942 podruhé zatčený a propuštěný 2. března pod příslibem spolupráce, byl již pod bedlivým dohledem gestapa. To doufalo, že je přivede na stopu odbojářů a parašutistů. Dne 20. března 1942 obdržel Morávek na schůzce s Alfrédem Bartošem fotografie příslušníků Silver A s tím, že pro ně opatří nové falešné doklady. Tyto fotografie (především tedy Valčíkova) následně přispěly k odhalení příslušníků Silver A, neboť Morávek je nestačil před svou smrtí zlikvidovat. Na druhý den měl patrně domluvenou schůzku s Thümmelem, cílem bylo dostat ho nějakým způsobem do bezpečí. Nevěděl však, že ten byl 20. března zatčen potřetí a definitivně. Kolem poledne 21. března se Morávek s největší pravděpodobností setkal s příslušníky desantu Anthropoid, tedy s Gabčíkem a Kubišem, kteří ho informovali o chystaném atentátu na Heydricha a zřejmě žádali jeho spolupráci.\nDne 21. března 1942 večer měl schůzku, pravděpodobně s A-54, poblíž Ořechovky. Vydal se tam společně s Václavem Řehákem, který šel napřed. Další sled událostí není dosud s jistotou objasněn. Nejpravděpodobnější verze je, že Řehák byl dopaden agenty gestapa a odváděn k autu. Morávek to z dálky viděl, nasedl na projíždějící tramvaj a chtěl Řeháka náhlou akcí vysvobodit. Část agentů gestapa zůstala v úkrytu, a Morávek tedy nabyl dojmu, že na gestapáky stačí. Vyskočil z tramvaje a vydal se svému spolupracovníkovi na pomoc. Vzápětí se však z úkrytů vyhrnul zbytek gestapáků. Došlo k divoké přestřelce. Podle starších dohadů si prý na útěk obrácený a zraněný Morávek vzal život sám výstřelem do hlavy, což však neodpovídá pitevnímu protokolu. Morávek byl zasažen celkem šesti ranami – dvěma do nohou, dvěma do těla a dvěma do hlavy. Smrtelné zranění způsobila rána vypálená do boku, jež mu přeťala aortu. Ony dvě rány do hlavy mu z neznámých důvodů zasadili příslušníci gestapa, ačkoliv měli při akcích vždy rozkaz dostat podezřelé živé. Oskar Fleischer mohl mít motivaci nenechat Morávka padnout živého do rukou svých soukmenovců, neboť Paul Thümmel patřil mezi jeho staré přátele a mohl s ním mít blíže nespecifikovanou dohodu. Neví se, jestli při závěrečném boji Morávek někoho z protivníků zranil či dokonce zabil. K celé události došlo nedaleko zastávky Prašný most.\n\nSpolupracovnice odbojářů Marie Líkařová popsala Mašína a Morávka takto: „\"Vojta\" (Morávek) \"byl jako pplk. Mašín. Nemůže být obětavějšího člověka nad ně. Neznali nic než práci. Nikdo nemá ani ponětí, co vše museli vykonat. Byli stále psanci, všude byli hledáni, často bez jídla a nemocní a nemohli si v klidu odpočinout... Jinak byl Vojta velice nešťastný. Říkal, když se dočkáme konce, všechno postřílím. Všichni mi zavřeli dveře, rozutekli se...“\" Další spolupracovnice odboje Marie Magda Rezková, v jejímž bytě často přespával, ho charakterizovala jako \"„muže ryzího charakteru, čestného, nábožensky založeného, který nade vše miloval svou matku. Psal jí každý týden, ona jemu pak odepisovala na jméno Růženka. Byl jemný, nikomu neublížil, o svůj život se nebál, jen toužil po krvi gestapáků, přál si jen pomstít Pepka Mašína. Často byl o hladu a vracel se ke mně zmoklý, neboť čekával někdy celé hodiny na zprávy. Nespal, pracoval nezištně ve dne i v noci.“\" \n\nVáclav Morávek byl přesvědčený vlastenec. Celou svou osobností se snažil přispět k vyhnání německých okupantů a obnovení demokratického Československa. A tomuto cíli obětoval svůj život. Je důležité podotknout, že ačkoliv mu přátelé a spolubojovníci postupně ubývali, nikdy nezůstal zcela sám. Vždy měl okolo sebe statečné lidi, kteří mu i přes známá rizika pomáhali, dávali mu najíst, poskytovali přístřeší, dělali spojky, spolupracovali při vysílání, ošetřovali ho a půjčovali oblečení. \n\nPo válce (v roce 1945) byl Morávek in memoriam povýšen do hodnosti podplukovníka dělostřelectva. Dne 8. května 2005 prezident Václav Klaus udělil Morávkovi in memoriam (stejně jako Balabánovi a Mašínovi) hodnost brigádního generála.\n\nNa místě jeho smrti, v blízkosti rušné křižovatky ulice Svatovítské a Milady Horákové a zastávky Prašný most, se nacházel až do roku 2008 skromný pomníček. V roce 2008 byl odstěhován kvůli stavbě tunelu Blanka (v rámci budování městského okruhu) a související rekonstrukce celého okolí. Pomníček byl dočasně umístěn v areálu pražské vojenské posádky v Dejvicích. Dne 6. října 2014 byl inovovaný památník Václava Morávka za přítomnosti náčelníka generálního štábu Petra Pavla slavnostně odhalen. Ke stávajícímu pomníku byly umístěny tři velké kameny symbolizující odbojovou skupinu Tři krále. Autorem architektonického návrhu obnoveného pomníku na Prašném mostě je Ing. arch. Klement Valouch.\n\nPo dokončení tunelu Blanka byly nově upravené parkové plochy pojmenovány Morávkův park.\n\nV Kolíně na budově Obchodní akademie (původně gymnázia) se nachází pamětní deska. Vytvořil ji v roce 2004 akademický sochař Michal Vitanovský.\n\nDne 16. března 2017 odpoledne byla v Olomouci zásluhou Československé obce legionářské (Jednota Olomouc) odhalena pamětní deska na domě, kde Václav Morávek ve 20. a 30. letech dvacátého století bydlel, na adrese Šemberova 46/2. Autorem pamětní desky je kameník Miroslav Zmeškal.\n\nV pondělí dne. 15. května 2017 odpoledne byla na domě v Čiklově ulici číslo 19 v pražských Nuslích nedaleko Vyšehradu slavnostně odhalena pamětní deska, která připomíná událost, která se v tomto domě stala dne 13. května 1941. Toho dne v podvečer z malého bytu vysílala trojice odbojářů ze sabotážní a diverzní skupiny Tři králové (Václav Morávek, Josef Mašín a radista František Peltán) ilegální vysílačkou Sparta II depeše do Londýna. Kolem 19:15 při nečekané razii gestapa kryl Josef Mašín ústup Morávka a Peltána. (Ti se mezitím riskantně spustili z okna po tenkém zemnicím kablíku od vysílačky.) Při přestřelce proti přesile gestapa byl Josef Mašín těžce zraněn a zajat. Autorem pamětní desky je akademický sochař Jaroslav Hylas, který pochází z Morávkova rodného Kolína. Za protektorátu se ulice jmenova \"Pod Terebkou\". (Nové jméno ulice získala po Aloisi Václavu Čiklovi - obyvateli domu sousedícího s domem s pamětní deskou. Čikl byl od roku 1938 správcem pravoslavného chrámu svatých Cyrila a Metoděje, kde poskytl úkryt parašutistům, kteří podnikli atentát na říšského protektora Reinharda Heydricha.) Na pamětní desce je nápis: \"KDYŽ KRYL ÚNIK / SVÝCH SPOLUBOJOVNÍKŮ, / ŠTÁBNÍHO KAPITÁNA / VÁCLAVA MORÁVKA, / BRIGÁDNÍHO GENERÁLA / IN MEMORIAM, / A RADISTY ČETAŘE / FRANTIŠKA PELTÁNA, / KAPITÁNA IN MEMORIAM, / BYL V TOMTO DOMĚ, / DNE 13. KVĚTNA 1941, /PŘI RAZII GESTAPA RANĚN / A ZAJAT HRDINA / PROTINACIST. ODBOJE, / PODPLUKOVNÍK // JOSEF MAŠÍN // GENERÁLMAJOR IN MEMOR. / PO ROČNÍM VĚZNĚNÍ / BYL 30. ČERVNA 1942 / POPRAVEN NA STŘELNICI / V PRAZE KOBYLISÍCH\".\n\nMorávkovo jméno nese medaile udělovaná za spolupráci s Aktivními zálohami Armády České republiky.\n\n\nOsoba štábního kapitána Václava Morávka je jednou z hlavních postav v českém sedmidílném seriálu \"Tři králové\" (1998) od režiséra Karla Kachyňi. Jedná se o dílo do jisté míry inspirované skutečností a Václava Morávka v něm ztvárnil Vladimír Javorský. \n\n\n\n"}
{"id": "14781", "url": "https://cs.wikipedia.org/wiki?curid=14781", "title": "Méněcenný statek", "text": "Méněcenný statek\n\nMéněcenný statek označuje v teorii spotřebitele takový statek, kterého je se zvýšením důchodu spotřebitele poptáváno \"menší\" množství. Toto označení nevypovídá o kvalitě statku, ale o preferencích spotřebitele.\n\nPříkladem méněcenného statku může být oblečení ze second-handu. Pokud spotřebiteli vzroste důchod, bude nakupovat spíše nové oblečení, než oblečení použité.\n\nZvláštním případem méněcenného statku je Giffenův statek. Giffenův statek není určen vztahem důchod – poptávané množství, ale vztahem cena – poptávané množství. Pro tento statek platí, že od určité ceny roste s růstem ceny statku i poptávka po něm. Například zdražení rýže vyvolá takový pokles reálného příjmu, že chudí spotřebitelé nemají na maso a nahrazují ho rýží. Jedná se o výjimku z pravidla klesající poptávky. \n\n"}
{"id": "14782", "url": "https://cs.wikipedia.org/wiki?curid=14782", "title": "1G", "text": "1G\n\n1G (nebo 1-G) je v telekomunikacích zkratka pro analogové bezdrátové mobilní sítě (tzv. 1. generace). Mezi tyto standardy patří NMT (Nordic Mobile Telephone) používaný Česku, ve skandinávských zemích, východní Evropě a v Rusku. Dalším standardem je AMPS (Advanced Mobile Phone System), používaný převážně ve Spojených státech. Nástupcem první generace jsou sítě druhé generace (2G) standardu GSM, který již používá digitální přenos dat.\n"}
{"id": "14784", "url": "https://cs.wikipedia.org/wiki?curid=14784", "title": "Zdrojový kód", "text": "Zdrojový kód\n\nZdrojový kód (též \"zdrojový text\", slangově \"zdroják\", ) je v informatice označení zápisu počítačového programu nebo jeho části v nějakém programovacím jazyce. Kompletní zdrojový kód softwarového projektu je obvykle uložen v jednom nebo více textových souborech. Zdrojový kód může být buď přímo prováděn (\"interpretován\") interpretem nebo \"přeložen\" kompilátorem, který z něj vytvoří spustitelný soubor (případně doplněný knihovnami) obsahující strojový kód, který může operační systém zavést do paměti a spustit, takže je prováděn procesorem počítače. Běžný uživatel počítače obvykle se zdrojovým kódem nepřijde do styku.\n\nZdrojový kód obvykle programátor zapisuje pomocí textového editoru, ale může být též generován specializovaným programem. Textový editor může být součástí vývojového prostředí (IDE), které programátorovi tvorbu zdrojového kódu usnadňuje a poskytuje mu další podporu: zvýraznění syntaxe, vyznačení syntaktických chyb, nápověda, seznamy funkcí, příklady, přímý přístup k navazujícím nástrojům (vyvolání kompilátoru, možnost krokování a sledování průběhu programu pomocí debuggeru, vytváření souborů pro řízení překladu (Makefile), zpracování dokumentace a podobně).\n\nSamotný zdrojový kód nelze přímo využít. Je potřeba ho buď nechat přímo provádět interpreterem nebo je možné ho nejprve překladačem přeložit do cílového strojového kódu procesoru a poté ho nechat přímo procesorem vykonávat. Zdrojové kódy se obvykle s jednotlivými programy nedistribuují a běžný uživatel s nimi nepřijde do styku. Zvláštním případem je open source software, kde je dostupnost zdrojových kódů obvyklá. Umožňuje pokročilým uživatelům programy upravovat a zdrojové kódy přímo využívat (viz distribuce Linuxu a speciálně Gentoo Linux).\n\nPři interpretaci je zdrojový kód průběžně převáděn do výkonného kódu procesoru, který zpracovává jednotlivé příkazy programu řádek po řádku. Tento způsob zpracování zdrojového textu za běhu programu je časově náročnější a běh programu může být relativně pomalý.\n\nPřekladač generuje strojový kód (souboru triviálních instrukcí procesoru) a provádí jeho optimalizace. Program může být následně proveden rychleji, než při interpretaci. Při překladu jsou obvykle nejprve vytvořeny objektové soubory a z nich pak linker vytvoří spustitelné binární soubory se strojovými instrukcemi procesoru. Změny v programu dělá programátor ve zdrojovém kódu. I když je možné dělat změny přímo v objektovém nebo strojovém kódu, není to obvyklé a je to velmi obtížné (zejména bez dostupných zdrojových kódů).\n\nPojem „překladač“ se používá i pro programy, které negenerují spustitelný strojový kód, ale bajtkód, který se dále interpretuje například virtuálním strojem.\n\nDostupnost zdrojového kódu je rozhodujícím faktorem při portování software na jiné platformy, pro jiné operační systémy.\n\nChyby v programech se opravují zpravidla přímo ve zdrojovém kódu. Není-li zdrojový kód k dispozici, je oprava programu velmi náročná, ve větším rozsahu prakticky nemožná, protože je nutné zasahovat přímo do strojového kódu, kde je velmi obtížné najít souvislosti.\n\nV takových případech se používá (aspoň) disassembler, který poskytne čitelnější kód.\n\nZdrojový kód může sloužit jako popis software (viz UTSL) i jako výukový materiál pro začínající programátory, kteří si tak mohou osvojit různé obraty, postupy a metody. Využívá se také jako komunikační nástroj mezi zkušenými programátory, pro svoji krátkou a jednoznačnou interpretaci. Sdílení zdrojového kódu mezi vývojáři je velmi často považováno za rozhodující faktor ukazující na jejich programátorskou zručnost. Programátoři často využívají část zdrojového kódu z jednoho programu také v jiných projektech, což odpovídá konceptu softwarové znovupoužitelnosti ( ).\n\n\"Zvlášť líní\" :-) programátoři si můžou zdrojový kód, nebo aspoň jeho část, nechat vygenerovat. Pro tyto účely se často používá C jako přenositelný assembler. Podobný přístup je použití preprocesoru, podmíněného překladu nebo syntaktických maker. Fáze zpracování nemusí být striktně a viditelně odděleny. V těchto případech je skutečný zdrojový kód ten soubor, ze kterého je generováno - ten je upravován programátory.\n\nZpětné vygenerování zdrojového kódu ze strojového kódu je možné pomocí dekompilátoru. Pro jednotlivé překladače existují specializované dekompilátory, které díky tomu, že se ve strojovém kódu nachází doplňující informace nebo se používají charakteristické posloupnosti, umožňují ve větší nebo menší míře získat původní zdrojový kód. Dekompilace může být téměř nemožná, pokud překladač použije pokročilé optimalizace nebo ji záměrně znemožní tvůrce programu. V takovém případě lze získat maximálně přepis strojového kódu do jazyka symbolických adres.\n\nZdrojový kód má jeho tvůrce obvykle uložen na pevném disku svého počítače. Pokud je programátorů více, musí spolu nějakým vhodným způsobem komunikovat a udržovat své jednotlivé kopie zdrojového kódu aktuální (tj. aby obsahovaly změny, které provedl kolega). Pro popis změn slouží speciální formát (diff), který obsahuje jednotlivé změny a jejich kontext (okolní řádky programu). Jednotlivé změny popsané diffovými soubory označujeme jako \"záplaty\" (patch).\n\nProtože je posílání změn pomocí jednotlivých záplat (včetně jejich začlenění do zdrojového kódu u příjemce) časově náročné, jsou tyto procesy obvykle automatizovány pomocí systému revizí (RCS, CVS, Git, Apache Subversion a další).\n\nZdrojový kód programu nemusí být celý vytvořen v jednom programovacím jazyce; např. je běžné, že program, který je napsán v programovacím jazyce C někdy obsahuje části napsané v jazyce symbolických adres z důvodu optimalizace nebo kvůli snadnějšímu programování vstupně-výstupních funkcí. Různé části programu mohou být napsány různých programovacích jazycích a teprve při překladu integrovány pomocí knihoven nebo speciálních rozhraní.\n\nVětší projekty vyžadují obvykle kompilaci více souborů obsahujících zdrojový kód. Aby programátor nemusel neustále myslet na všechny závislosti a zadávat jednotlivé pokyny kompilátoru ručně, používají se specializované řídící soubory Makefile. Tento soubor obsahuje popis závislostí mez jednotlivými částmi zdrojového kódu a postup překladu.\n\nProgramy a jejich zdrojové kódy jsou obvykle chráněny licencí. Podle typu licence můžeme rozdělit software na svobodný software nebo proprietární software a dále na další podskupiny podle konkrétní použité licence. Všeobecně lze označit software za svobodný, jestliže je jeho zdrojový kód volně přístupný pro používání, distribuci, další úpravy a studium. U proprietárního software se neposkytuje veřejný přístup ke zdrojovým kódům a považuje se za soukromé vlastnictví, uplatňují se autorská práva a obchodní tajemství.\n\nStyl zápisu programu má přímou vazbu na snadnost jeho následné správy, úprav a rozšiřování. Existuje mnoho pravidel programovacího stylu, která jsou pro zápis zdrojového kódu uplatňována. Jejich cílem je obvykle čitelnost, přehlednost a jednotnost v rámci celého projektu. Styl může zahrnovat i požadavky na logickou strukturovanost zdrojového kódu, která jeho správu dále usnadňuje.\n"}
{"id": "14786", "url": "https://cs.wikipedia.org/wiki?curid=14786", "title": "Žádoucí statek", "text": "Žádoucí statek\n\nŽádoucí statek označuje v teorii spotřebitele takový statek, jehož spotřeba zvyšuje užitek spotřebitele. \n\nToto označení nevypovídá o kvalitě statku, ale o preferencích spotřebitele. Například káva je pro mnoho lidí statkem žádoucím, současně např. pro lidi alergické na kofein je káva statkem nežádoucím.\n\n"}
{"id": "14788", "url": "https://cs.wikipedia.org/wiki?curid=14788", "title": "Nežádoucí statek", "text": "Nežádoucí statek\n\nNežádoucí statek označuje v teorii spotřebitele takový statek, jehož spotřeba snižuje užitek spotřebitele. \n\nToto označení nevypovídá o kvalitě statku, ale o preferencích spotřebitele. Například káva je pro mnoho lidí statkem žádoucím (ti si ji kupují). Současně např. pro lidi alergické na kofein je káva statkem nežádoucím.\n\nNelze zaměňovat \"nežádoucí statek\" s méněcenným statkem. Méněcenný statek je statek žádoucí, po kterém klesá poptávka s růstem důchodu spotřebitele. Méněcenný statek je spotřebitel ochoten spotřebovávat, zatímco nežádoucí statek bude spotřebovávat pouze, pokud k tomu bude donucen (pak se jedná o tzv. vázanou spotřebu).\n\n"}
{"id": "14789", "url": "https://cs.wikipedia.org/wiki?curid=14789", "title": "Lhostejný statek", "text": "Lhostejný statek\n\nLhostejný statek (také statek neutrální) označuje v teorii spotřebitele takový statek, jehož spotřeba nijak neovlivňuje užitek spotřebitele. \n\nToto označení nevypovídá o kvalitě statku, ale o preferencích spotřebitele. Lhostejný statek spotřebitel nebude spotřebovávat, protože k tomu nemá žádný důvod – nezvyšuje spotřebitelský užitek. Tím spíše, pokud bude cena takového statku nenulová.\n\n"}
{"id": "14791", "url": "https://cs.wikipedia.org/wiki?curid=14791", "title": "Carom3D", "text": "Carom3D\n\nCarom3D je počítačová hra pro simulaci kulečníku, určená hlavně pro online hraní, s méně využívanou možností hry po síti LAN. V omezené míře pak lze hru hrát i offline.\n\nHra nabízí širokou škálu her, např. klasická osmička, devítka, snooker, karambol a mnohé další. Hrát je možno ve dvou, ve čtyřech (týmy po dvou hráčích) nebo v šesti (týmy po třech hráčích).\n\nV průběhu online hraní se hráči sčítají body, pokud dosáhne určitého počtu bodů, dosáhne vyššího levelu a dostane lepší tágo, které umožní neustále zlepšovat jeho schopnosti.\n\nHra je distribuována jako freeware, velikost instalačního archivu je asi 60 MB.\n\n"}
{"id": "14792", "url": "https://cs.wikipedia.org/wiki?curid=14792", "title": "Substitut", "text": "Substitut\n\nSubstituty jsou v teorii spotřebitele takové dva statky, u kterých může spotřebitel snadno zaměňovat spotřebu jednoho spotřebou druhého. Spotřebitel může reagovat na změny cen substitutů – pokud se zvýší cena jednoho statku, zvýší poptávku po druhém statku. Křížová elasticita poptávky je u substitutů kladná.\n\nPro mnohé lidi jsou takovými substituty například rohlík a houska – je jim \"v zásadě jedno\" (i když mezi nimi rozlišují), zda posnídají jedno nebo druhé.\n\nV případě substitutů mají indiferenční křivky plochý tvar blížící se přímce.\n\nDokonalé substituty jsou pak takové dva statky, které spotřebitel může nahrazovat úplně libovolně. Nerozlišuje mezi spotřebou jednoho nebo druhého. Pro dokonalé substituty jsou indiferenční křivky přímky. To znamená, že mezní míra substituce ve spotřebě (formula_1) je podél nich konstantní a vyjadřuje, v jakém poměru je jeden statek nahrazován druhým.\n\nPříkladem dokonalých substitutů mohou být pro laika víno stejné odrůdy – není schopen je odlišit, a proto mu přinášejí stejný užitek.\n\n"}
