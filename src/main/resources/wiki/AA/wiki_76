{"id": "50580", "url": "https://cs.wikipedia.org/wiki?curid=50580", "title": "Dělič napětí", "text": "Dělič napětí\n\nV elektronice se dělič napětí nebo také napěťový dělič nebo odporový dělič používá pro získání výstupního napětí (\"U\") které je úměrné vstupnímu napětí (\"U\").\n\nPro dva rezistory, které jsou spojeny za sebou (v sérii) jak je naznačeno na následujícím obrázku:\n\nPro napětí \"U\" platí vztah: \n\nPro napětí \"U\" platí vztah: \n\nNapř. pokud \"R\" = \"R\" pak platí vztah:\n\nOdvození vztahů pro \"U\" a \"U\" vychází přímo z Ohmova zákona a faktu, že oběma rezistory v sériovém zapojení prochází tentýž proud.\n\nPlatí:\n\nformula_4\n\nA zároveň platí:\n\nformula_5\n\nformula_6\n\nPoměr napětí na rezistorech a odporů rezistorů\n\nformula_7\n\nPo úpravě vyjádříme napětí \"U\":\n\nformula_8\n\nPoté vyjádříme napětí \"U\" ze vztahu pro součet obou napětí, dosadíme:\n\nformula_9\n\nformula_10\n\nformula_11\n\nformula_12\n\nAnalogicky lze odvodit i vztah pro \"U\".\n\nPro nezatížený napěťový dělič, sestavený z libovolného počtu rezistorů n řazených v serii, platí:\nZkoumané napětí U na zvoleném rezistoru děliče R stanovíme, když napájecí napětí celého řetězce rezistorů děliče U násobíme hodnotou odporu zvoleného rezistoru R a dělíme součtem hodnot odporů všech rezistorů zkoumaného napěťového děliče R až R.\n\nPoměr výstupního napětí U ke vstupnímu U se musí pohybovat uvnitř intervalu od 0 do 1.\n\n\n"}
{"id": "50589", "url": "https://cs.wikipedia.org/wiki?curid=50589", "title": "Vancouver", "text": "Vancouver\n\nVancouver je přístavní město v jihozápadní části kanadské provincie Britská Kolumbie, největší metropolitní centrum v západní Kanadě a třetí největší v celé Kanadě. Okolo města se rozkládá Regionální okres Metro Vancouver, který náleží do většího celku obecně známého jako Lower Mainland. Vancouverský přístav vykazuje největší objem přepravy v celé Severní Americe. Po Hollywoodu a New Yorku je Vancouver třetím největším centrem filmové produkce v Severní Americe, občas je označovaný jako Hollywood severu. Vancouver hostil XXI. zimní olympijské hry.\n\nVancouver leží v údolí řeky Fraser u Tichého oceánu, mezi úžinou Strait of Georgia a pohořím Coast Mountains. Město v 60. letech 19. století založili přistěhovalci. Rychlým tempem se z malé osady stalo velkoměsto. Přístav nabyl mezinárodního významu po dokončení Panamského průplavu. V roce 1986 mělo město 431 147 obyvatel (aglomerace 1,51 miliónu), a roku 2006 587 891 (aglomerace 2 180 737). Rozloha města je 114,67 km² (aglomerace 2 878,52  km²). Město rychle roste a odhaduje se, že počet obyvatel v metropolitní oblasti dosáhne v roce 2020 hranici 2,6 milionu. Vancouver spadá do pacifického časového pásma (UTC-8).\n\nJe třeba upozornit, že město Vancouver neleží na ostrově Vancouver. Obojí nese jméno po kapitánovi Královského námořnictva Georgi Vancouverovi, jenž zde prováděl průzkum v roce 1792. Kromě kanadského Vancouveru existuje i město stejného jména v USA ve státě Washington.\n\nPodle archeologických vykopávek je možné první osídlení oblasti datovat do období 2 500 až 7 000 př. n. l. Jako první Evropan pobřeží prozkoumal v roce 1791 španělský mořeplavec José María Narváez. O rok později ho následoval George Vancouver. Přistál v zálivu, jemuž dal britské jméno Burrard. Simon Fraser, průzkumník a obchodník Severozápadní společnosti byl první Evropan, který stál na místě dnešního Vancouveru. V roce 1808 splavil řeku Fraser až po West Point Grey, nedaleko místa, kde se dnes nachází Univerzita Britské Kolumbie.\n\nV roce 1861 přivedla Sobí zlatá horečka více než 25 000 mužů k ústí řeky Fraser a položila zde základ trvalého osídlení. Bylo založené v roce 1862 na farmě \"McLeary\" u břehu řeky Fraser. Pila postavená v Moodywille (nyní North Vancouver) položila základy dřevozpracujícímu průmyslu, který se rychle rozvíjel se stavbou dalších cest na jižním břehu a v okolí zátoky patřící kapitánu Edwardu Stampovi. Stamp začal těžit dřevo v okolí města Port Alberni. Pokoušel se postavit mlýn v Brockton Pointu, na místě, kde dnes stojí maják ve východní části Stanley parku, avšak silné vodní proudy a útesy ho nakonec donutily postavit mlýn na Gore Street, které se stalo známe jako Hastings Mill. Okolo mlýna postupně vznikalo centrum dnešního Vancouveru. S příchodem Kanadské pacifické železnice v roce 1880 začal jeho význam postupně klesat. Nadále však zůstal důležitou součástí města až do jeho uzavření ve 20. letech 20. století. Další z osad, Gastown, se rychle rozrostla roku 1867 v okolí hospody, jenž za příslib whisky, kterou zvládnou vypít na jedno posezení, postavil dohromady s dělníky z mlýna a s námořníky John Deighton. Roku 1870 vláda provincie Britská Kolumbie rozhodla o založení města přejmenované na \"Granville\". Toto město bylo společně s jeho přístavem později vybrané jako konečná stanice pro Kanadskou Pacifickou železnici.\nMěsto Vancouver oficiálně vzniklo zápisem do registru jako městská samospráva 6. května 1886. Ve stejný rok do města dorazila Transkontinentální železnice. Jméno města vybral prezident Kanadské pacifické železnice (CPR) William Cornelius Van Horne.\n\n13. června 1886, vypukl velký požár a celé město lehlo popelem. Přesto se Vancouver z této tragédie rychle vzpamatoval a ještě v tom samém roce byla založená i první městská požární stanice. Z osady čítající pouze 1 000 obyvatel se Vancouver do konce 19. století rozrostl na 20 000 a do roku 1911 až na 100 000 obyvatel.\n\nEkonomika města velmi závisela na velkých firmách, jako například Severozápadní společnost a Kanadská pacifická železnice, ty měly prostředky na rychlý rozvoj Vancouveru a jeho okolí. Vzniklo sice několik továren, avšak hlavním průmyslem zůstala těžba dřeva a komerční přeprava pasažérů a výrobků.\n\nV období po první světové válce, během Velké hospodářské krize došlo ve Vancouveru k velkým nepokojům a stávkám vedeným hlavně členy komunistické strany. V roce 1935 nepokoje vyvrcholily. Přes 1 600 stávkujících zaplavilo ulice města na protest proti podmínkám v táborech, které spravovala armáda ve vzdálených oblastech celé západní Kanady. Po dvou měsících násilných protestů obrátili stávkující svůj hněv na federální vládu v Ottawě a rozhodli se odcestovat na východ, aby tam oznámili svoje požadavky. Mezi další společenské hnutí této doby patřilo feministické hnutí a \"Svaz křesťanských žen\" požadující zákaz pití a distribuce alkoholu. Tvrdili, že alkohol je droga, která ničí rodinný život a podporuje zločinnost. Prohibice začala v Kanadě po konci první světové války a trvala až do roku 1921, kdy federální vláda převzala kontrolu nad prodejem alkoholu trvající dodnes.\n\nPrvní kanadský protidrogový zákon byl schválen po nepokojích, které vypukly po tom, co \"Liga za vyloučení Azijců\" (sdružení ze začátku 20. století, jenž chtělo zabránit lidem z oblasti východní Asie v příchodu do Kanady a USA) vyvolala výtržnosti ve čtvrtích Chinatown a Japantown. Při vyšetřovaní násilností se zjistilo, že dva z poškozených byli výrobci opia a že bělošky byly spolu s Číňany častými návštěvníky kouření opia. Na základě těchto odhalení zákonodárci schválili federální zákon zakazující výrobu, prodej a distribuci opia k jiným než lékařským účelům.\nSloučení s Point Grey a Jižním Vancouverem dalo městu finální podobu a díky němu se Vancouver stal třetí největší metropolí v zemi. K 1. lednu 1929 měl rozšířený Vancouver přes 228 000 obyvatel a rozprostíral se na celém poloostrově Burrard od řeky Fraser až k zálivu Burrard.\n\nVancouver leží na ploše 114,67 km². Terén tvoří nížiny i pahorkatiny. Od přímého vlivu Tichého oceánu ho chrání ostrov Vancouver, s oceánem je spojen úžinou Strait of Georgia. Město samotné se rozkládá na poloostrově Burrard, jenž leží mezi fjordem Burrard na severu a ústím řeky Fraser na jihu.\n\nK městu patří i třetí největší městský park v Severní Americe, Stanley Park. Park zabírá plochu přes 400 hektarů, jeho velká část je zalesněná půl milionem stromů, z nichž jsou některé staré stovky let a dosahují výšky až 76 metrů. Park přiláká každoročně okolo osmi milionů návštěvníků, turistů i domorodců.\n\nNa obzoru města dominuje pohoří North Shore. Při dobré viditelnosti lze na obzoru spatřit stratovulkán Mount Baker (3 285 m) nacházející se na jihovýchod od Vancouveru, již v USA ve státě Washington. Dále lze vidět ostrov Vancouver na západě a pobřeží Sunshine Coast na severozápadě.\n\nKlimatické podmínky jsou na kanadské poměry nezvykle mírné. Vancouver má oceánské klima ohřívané teplým Severním tichomořským proudem. Letní měsíce jsou slunečné s příjemnými teplotami, v červenci a srpnu se průměrná denní teplota pohybuje okolo 22 °C. V lednu okolo 8 °C Celodenní mrazy a sněžení bývají zřídka. Průměrné množství srážek se za rok pohybuje okolo 1 219 mm. Na severním úpatí hor však naprší ročně přes 2 000 mm. Nejčastější výskyt srážek bývá mezi říjnem a začátkem dubna.\n\nVe Vancouveru a okolí rostou stromy a rostliny především deštných lesů mírného pásu. Skládají se z jehličnanů a smíšených skupin javorů a olší. Mezi typické jehličnany rostoucí v oblasti patří smrk sitka, zerav obrovský, jedlovec západní, douglaska tisolistá. Lesy této oblasti se vyznačují největší koncentrací vysokých stromů na celém pobřeží Britské Kolumbie. Jen v zátoce Elliott Bay v Seattlu je možné stromy porovnávat, co se výšky týče, s těmi ve fjordu Burrard a zátoce English Bay. Největší stromy se dříve vyskytovaly v oblasti dnešního Gastownu, místa, kde těžba dřeva začala nejdříve a na jižních březích zátok False Creek a English Bay, zejména v okolí pláže Jericho Beach. Les ve Stanley Parku je většinou druhé a třetí generace, existují zde ještě důkazy požívání starých technik těžby dřeva. Například zářezy ve stromech po používání desek, které se do nich vrážely. Dřevorubec na nich stál, a tak mohl strom uřezat ve větší výšce, kde byl kmen užší. V různých částech okresu West Vancouver roste Arbutus menziesii. Mnoho rostlinných druhu dovezli kolonisté z jiných světadílů, nejvíce pak z východní Asie. Například různé druhy palem, blahočet chilský, javor dlanitolistý, azalky. Od 30. let 19. století začala výsadba třešní pilovitých neboli sakur.\nVancouver se také nazývá \"město čtvrtí\" z důvodu velké etnické různorodosti jeho obyvatel. Obyvatelé původem z Anglie tvoří historicky největší etnickou skupinu ve městě. Prvky anglické kultury a společnosti jsou v některých oblastech Vancouveru velmi výrazné, a to zejména v South Granville a Kerrisdale.\n\nČíňané představují druhou nejviditelnější skupinu, město má jednu z nejrozšířenějších komunit hovořící čínskými jazyky v celé Severní Americe. Mezi další městské čtvrti se zastoupením etnických menšin patří Little Italy, Japantown, \"Greektown\" a \"Punjabi Market\" (někdy označovaný i jako \"Little India\"). Mezi asijská etnika ve Vancouveru patří také Vietnamci, Filipínci, Kambodžané, Korejci a Japonci.\n\nHodně emigrantů z Hong Kongu si vybralo Vancouver za svůj domov po připojení bývalé britské kolonie Hong Kongu k Číně. Tím pokračovali v tradici přistěhovalectví z celého světa, v důsledku kterého je Vancouver po Torontu druhou nejpopulárnější destinací pro emigranty v Kanadě.\n\nPo přívalu emigrantů z Hong Kongu jsou největší etnickou skupinou ve městě (kromě Britů) Němci, následovaní Ukrajinci, Italy, Skandinávci a východoevropany.\n\nVe městě i v metropolitní oblasti se také nachází početná skupina původních obyvatel – Indiánských kmenů, v Kanadě nazývaných jako První národy. Ve Vancouveru se vytvořila nejpočetnější komunita původních obyvatel v celé provincii Britská Kolumbie.\n\nI když občas dochází k incidentům s rasovým podtextem, rasové a etnické soužití je na velmi vysoké úrovni. Projevuje se to například relativně vysokým počtem smíšených manželství, smíšené páry jsou běžným jevem v jednotlivých čtvrtích. Rovněž oba tradiční čínské svátky \"Duanwu Festival\", někdy nazývaný Festival dračích člunů, který se slaví v pátém dni pátého měsíce čínského kalendáře, a čínský Nový rok, který trvá od 1. až do 15. dne prvního měsíce v čínském lunárním kalendáři, oslavují všechny etnické skupiny dohromady.\n\nArchitekti se v 50. a 60. letech rozhodli podpořit stavbu vyšších obytných domů ve \"West Endu\" a v Downtownu, výsledkem čehož vzniklo kompaktní jádro města, přizpůsobené veřejné dopravě, chodcům a cyklistům. Hustota zalidnění se v Downtownu podle sčítaní lidu v roce 2001 pohybuje okolo 121 obyvatel na hektar. Radnice pokračuje v politice zvyšování hustoty obyvatelstva s cílem zamezit nekontrolovanému rozšiřování města.\n\nDíky poloze města na pobřeží Tichého oceánu a tomu, že je posledním městem na trase Kanadské transkontinentální dálnice a železnice, patří Vancouver mezi největší průmyslová centra v zemi.Přístav Port of Vancouver (kód CXH), jeden z největších přístavů v Kanadě přepraví ročně do 90 zemí výrobky v hodnotě převyšující 43 miliard Kanadských dolarů (CAD). Přístav vytváří 4 miliardy dolarů pro kanadský hrubý domácí produkt a 8,9 miliard dolarů v exportu. Dále je Vancouver hlavním centrem kanadského dřevozpracujícího průmyslu a hornictví.\nZa poslední dekádu se Vancouver stal důležitým centrem softwarového, filmového a biotechnologického průmyslu.\n\nMěsto a jeho okolí patří k oblíbeným turistickým destinacím. Turisté často navštěvují Stanley Park, Park Královny Alžběty a další parky, hory, oceán, zahrady a hluboké lesy vyzdvihující se po úpatí hor. Značný počet parků, pláží, nábřeží a vrcholků hor spolu s jeho multikulturním a multietnickým charakterem vytvářejí jedinečný charakter města.\nVýletní lodě v přístavu přepraví přes milion pasažérů ročně. Ti cestují hlavně na sever na Aljašku, podél pobřeží Britské Kolumbie a na jih do USA, do státu Washington.\n\nPopularita města si vybírá svoji daň. Vancouver je drahé město s nejvyššími cenami bytů v Kanadě. Cena průměrného dvojpodlažního domu se pohybuje na úrovni 988 500 CAD, což je více než dvojnásobek v porovnání s cenou 489 889 CAD v Torontu a 411 456 CAD v Calgary, druhým a třetím nejdražším městem (v cenách nemovitostí) v Kanadě. Radnice přijala několik plánů na snížení cen nemovitostí, například podporu stavby družstevních bytů, kontrolu plánované výstavby a upřednostňování stavby výškových obytných budov.\n\nVelký a neklesající zájem o stavbu družstevních výškových budov v centru města začal koncem 90. let. Financovaný byl převážně velkým přílivem kapitálu emigrantů z Hong Kongu, kteří odešli před jeho připojením k Číně. Výškové obytné budovy z toho období dnes dominují centru města v oblastech \"Yaletown\" a \"Coal Harbour\". Menší skupiny se nacházejí v okolí stanic nadzemního metra SkyTrain ve východní části města.\n\nVancouver se trvale umísťuje na prvních pěti místech v žebříčku měst podle kvality života. Roku 2002 a 2005 bylo město dokonce na prvním místě v kvalitě života podle výzkumu provedeném \"Economist Intelligence Unit\". Podobný výzkum prováděný \"Mercer Human Resource Consulting\" zařadil město na druhé místo v letech 2002 a 2003, a také na třetí místo v roce 2004. Za poslední čtyři roky byl Vancouver spolu se Salzburkem a Oslo na čele žebříčku Organizace spojených národů. V rámci Kanady a USA je ve své třídě také na prvním místě.\n\nVancouver hostil v roce 2010 XXI. Zimní olympijské hry, což mělo obrovský vliv na místní ekonomický rozvoj. V roce 1986 se ve Vancouveru uskutečnila další významná světová událost, Světová výstava – Expo. Navštívilo ho 20 111 578 lidí. Pro \"Expo\" bylo postaveno několik staveb vytvářející dnešní podobu města, jmenovitě veřejný dopravní systém \"SkyTrain\", Plaza of Nations, Science World a Canada Place.\n\nVancouver spravuje Městská rada Vancouveru (). V radě zasedá deset členů, s devítičlenným školním výborem a sedmičlenným výborem pro správu parků. Všechny výbory a zastupitelstvo jsou voleny většinovým volebním systémem na tříleté období. Západní část města (west side), která je bohatší oproti východní, volí většinou konzervativní a liberální politické strany, zatímco východní část (east side) si vybírá strany z levicově orientovaného politického spektra. Tento jev se projevil i ve výsledcích samosprávních voleb v roku 2005 a ve federálních volbách v roce 2006. I když dochází k polarizaci politických názorů, v množství důležitých věcí umějí jednotlivé strany najít politický konsenzus. Ochrana městských parků a zeleně, rychlý rozvoj městské veřejné dopravy jako protiváha ke stavbě dálnic a zájem o veřejný rozvoj jsou hlavními tématy mající širokou podporu napříč politickým spektrem. V městských volbách 2005 byl zvolen do čela města Sam Sullivan, kandidát centristické NPA (), jenž porazil Jima Greena z centristické strany VVA (). V městském zastupitelstvu zasedá pět členů za NPA, čtyři za VVN a jeden za levicovou COPE (). NPA má taktéž šest křesel ve školním výboru a pět ve výboru pro správu parků, zbytek křesel obsadila COPE. Bývalý starosta Larry Campbell se rozhodl nekandidovat a vzápětí byl jmenován do Kanadského senátu. V legislativním zastoupení provincie Britská Kolumbie reprezentuje Vancouver deset zástupců. Ve volbách v roce 2005 získala liberální \"BC Liberal Party\" a \"BC New Democratic Party\" každá pět křesel. V Kanadské Dolní sněmovně je Vancouver reprezentovaný pěti členy parlamentu. Ve federálních volbách v roce 2004 získala \"Liberal Party of Canada\" čtyři křesla a \"New Democratic Party\" jedno křeslo. Roku 2006 byli znovuzvolení ti samí zástupci města, avšak jeden člen liberálů se rozhodl přestoupit ke konzervativcům, takže nyní mají liberálové tři křesla a konzervativci a NDP po jednom.\nBývalého starostu Larryho Cabpbella lidé zvolili z části také pro jeho ochotu vyzkoušet alternativní způsoby boje proti drogám. Město si osvojilo čtyřbodovou protidrogovou strategii kombinující snížení zdravotního rizika (např. výměny jehel) s léčbou, postihem a prevencí. Tato strategie byla odezvou radnice na narůstající počet HIV pozitivních a nakažených uživatelů drog Hepatitidou typu C ve městské čtvrti \"Downtown Eastside\". Tuto čtvrť charakterizuje značná chudoba, prostituce a obchod s drogami, což způsobilo nárůst epidemie AIDS v 90. letech. Zatímco většina oblasti Lower Mainland je pod správou Divize E Královské kanadské jízdní policie (RCMP), pořádek ve Vancouveru zajišťuje vlastní městská policie (stejně jako ve West Vancouver, Delta, New Westminster a Port Moody). Policie města Vancouver má 1174 členů a rozpočet bezmála 150 milionů CAD. K policii patří jednotka na kolech, jednotka psovodů, přístavní policie a jízdní policie, používaná hlavně na kontrolu Stanley Parku a příležitostně i ve čtvrtích \"Downtown Eastside\" a \"West End\". V roce 2005 vznikla dopravní policie metropolitní oblasti (GVTAPS) s plnou policejní pravomocí a o rok později se zformovala i protiteroristická jednotka. Celkový počet spáchaných trestních činů ve Vancouveru stejně jako v celé Kanadě v posledním období značně klesl. Výjimku tvoří páchání drobných majetkových trestních činů v některých problematických částech města, v nich se Vancouver řadí mezi nejvíce postižená severoamerická města.\n\nTramvajový dopravní systém vznikl v roce 1890 a směřoval z mostu \"Granville Street\" na Westminster Avenue (nynější \"Main Street\"). O rok později začala společnost \"Westminster and Vancouver Tramway Company\" provozovat první kanadskou meziměstskou linku, což napomohlo rozvoji okrajových čtvrtí.Do roku 1958 fungovala ve Vancouveru městská a meziměstská železnice, kterou později nahradily městské autobusy.\nMěstské zastupitelstvo v rámci plánu dlouhodobého rozvoje města rozhodlo v 80. letech zakázat stavbu dalších dálnic. Jediná dálnice v městském obvodě je \"Highway one\" procházející přes východní okraj města.\nTransLink, síť městské hromadné dopravy zodpovídá za veřejnou dopravu v metropolitní oblasti. Provozuje veřejnou autobusovou a trolejbusovou síť, rychlou autobusovou síť B-Line, osobní trajektovou dopravu známou jako SeaBus, veřejnou železnici West Coast Express a tři linky, \"Expo line\", \"Millennium line\" a nově \"Canada line\" (otevřena 17. srpna 2009, linka spojuje mezinárodní letiště a nedaleké město Richmond s downtownem ve Vancouveru a navazuje na SeaBus), trasy lehkého metra SkyTrain.\nZ železniční stanice Pacific Central Station směřuje na východ trasa kanadské železnice VIA Rail, na jih do Seattlu kanadsko-americká železnice \"Amtrak Cascades\" a do pohoří Rocky Mountains směřuje turisticko-naučná trasa kanadské společnosti Rocky Mountaineer.\nNa jih od Vancouveru leží mezinárodní letiště Vancouver International Airport (kód YVR). Toto druhé nejrušnější letiště v Kanadě a druhá největší vstupní brána pro mezinárodní lety na západním pobřeží Severní Ameriky se rozprostírá ve městě Richmond na ostrově \"Sea Island\".\nNa letišti sídlí HeliJet, největší letecká společnost zabezpečující přepravu vrtulníky v Severní Americe. Umožňuje pravidelné spojení mezi letištěm a přístavy ve Vancouveru a Victorii. V oblasti sa nachází dva terminály pro trajekty spoločnosti \"BC Ferries\". Jeden stojí na severozápadě v zátoce Horseshoe Bay v obci West Vancouver, druhý se nachází na jihu v obci Delta v její jihozápadní části \"Tsawwassen\".\n\nTak jako v jiných částech provincie Britská Kolumbie existuje i ve Vancouveru hodně soukromých škol díky částečným provinčním dotacím – zahrnují se sem církevní školy a školy se zvláštním zaměřením, ve většině z nich se musí platit školné. Tři školy ve městě patří k frankofonní školní oblasti (CSF).\nNa území Vancouveru stojí dvě největší univerzity v oblasti Lower Mainland, Univerzita Britské Kolumbie – \"University of British Columbia\" (UBC), založená v roce 1908 a Univerzita Simona Frasera – \"Simon Fraser University\" (SFU). UBC se nalézá v \"Point Grey\", v západní části parku \"Pacific Spirit Regional Park\", v oblasti patřící k univerzitě – \"University Endowment Lands\" (UEL). Park v podstatě tvoří zelený pás mezi univerzitou a městem. Areál univerzity spadá k metropolitní oblasti regionálního okresu Velký Vancouver pod označením Electoral Area A, avšak jako nezačleněná oblast v celku Lower Mainland. Z tohoto důvodu není spravován městskou policii, ale je pod správou RCMP. Přesto městský hasičský sbor vykonává svoji práci v UEL na základě smlouvy. Taktéž všechna pošta směřující na univerzitu má jako adresu uvedený Vancouver. \"UBC\" má ve městě tři kampusy – jeden v nemocnici \"Vancouver General Hospital\", další na \"Robson Square\" a nejmenší v \"Great Northern Way\". Ve městě Kelowna se nachází ještě jeden, známý jako \"UBC Okanagan\". Na fakultách UBC studuje přes 45 000 zapsaných studentů.\n\"Univerzita Simona Frasera\" stojí ve městě Burnaby. Funguje od roku 1965 a jméno nese po \"Simonovi Fraserovi\". 56 procent financí na provoz jde z daní a 39 procent ze školného. Je domovem zhruba 24 850 studentů, 1095 profesorů a 4621 zaměstnanců univerzity. SFU vlastní tři kampusy. Hlavní se nalézá v \"Burnaby\", další v Harbour Centre a okolních budovách, nese označení \"SFU Vancouver\" a poslední ve městě Surrey. Díky moderní architektuře bývá okolí SFU v Surrey častým místem pro natáčení Sci-fi seriálů, jako například Battlestar Galactica a Hvězdná brána. V oblasti nalezneme i soukromou křesťanskou univerzitu \"Trinity Western University\" (TWU). UBC a SFU mají svoje prostory a fakulty rozmístěné po celém městě, stejně jako \"British Columbia Institute of Technology\", která poskytuje polytechnické vzdělání. Mezi další akademie a univerzity náleží \"Vancouver Community College\", \"Langara College\", umělecké \"Emily Carr institute of art and design\", \"Studio 58\" a \"Vancouver Film School\" (VFS).\nKoncem roku 2007 přibude k univerzitám soukromá \"Fairleigh Dickinson University\".\n\nMezi významné stavby města patří katedrála \"Christ Church Cathedral\", Hotel Vancouver, Muzeum antropologie, Galerie umění a Univerzita Britské Kolumbie. V oblasti downtownu se nachází několik moderních budov, \"Harbour Centre\", Soudní dvůr města Vancouver s přilehlým náměstím známý jako \"Robson Square\" a Veřejná knihovna s náměstím připomínající Koloseum v Římě, která je známa i díky filmům Šestý den a Hra, či seriálům Battlestar Galactica a Smallville.\nNa rohu ulic Burrard a Nelson stojí bývalá centrála společnosti BC Hydro, nyní obytný dům. V sousedství bývalého kanadského pavilonu z Expa 86, Canada Place se svojí střechou připomínající bílé stany, se od září 2004 rozšiřuje Obchodní a Kongresové centrum, jenž bude mít po dokončení v roce 2008 trojnásobně vyšší kapacitu. Během zimní olympiády v roce 2010 zastane funkci hlavního vysílacího střediska pro mezinárodní média. Vedle něho vyrůstá nový hotel s obytnými prostory \"The Fairmont Pacific Rim\", který bude po dokončení dosahovat do výšky 140 metrů. Součástí Kongresového centra je i \"Cruise Ship Terminal\" a hotel \"Pan-Pacific\". Dva mrakodrapy dominující výhledu na jih jsou Městská radnice a pavilon Centennial nemocnice Vancouver Hospital.\nV období před první světovou válkou stály v downtovnu nejvyšší budovy Britského impéria. Patřili mezi ně Province Building, Dominion Building, Sun Tower a Marine Building, postavená ve stylu Art deco. V tomto období byla též postavená Galerie umění – Vancouver Art Gallery.\nMezi nejvyšší budovy ve městě patří mrakodrap \"One Wall Centre\" dosahující výšky 150 metrů, o metr méně má \"Shaw Tower\", \"Harbour Centre\" se 146 metry je třetí, \"Granville Square\" a \"Royal Centre\" se 142 a 141 metry zaujímají čtvrté a páté místo.\nZ mrakodrapů momentálně stavěných stojí za zmínku budoucí \"Living Shangri-La\", který po dokončení dosáhne 197 metrů a bude nejvyšší budovou ve městě.\nMěstská radnice schválila v roce 1990 směrnici \"View Protection Guidelines\", s cílem zavést v downtownu omezení výšky mrakodrapů na 91 metrů, aby se zachoval výhled na pohoří North Shore. Někteří lidé si však mysleli, že siluleta města je plochá a chýbí jí vizuální přitažlivost. Po vypracovaní studie v roce 1997, která konstatovala, že siluletě města by změna prospěla, Městská rada změnila k dané problematice postoj. Studie z roku 1997 určila, že v downtovnu mají 5 míst, kde by budovy mohly přesáhnout limit o 137 metrů a dvě místa, kde by se limit dal překročit o 122 metrů. V současnosti je už pět míst ze sedmi vytipovaných zastavěno, nebo na nich právě probíhá výstavba nových výškových budov.\n\nVe městě se nachází velký počet muzeí a galerií. Trvalá sbírka galerie umění čítá přes 7900 exponátů, jejichž hodnota je oceněná na 100 milionů kanadských dolarů (CAD). Muzeum antropologie umístěné v prostorách UBC slouží jako hlavním muzeum pro kulturu indiánů severozápadního pobřeží. Námořní muzeum \"Vancouver Maritime Museum\" vlastní St. Roch, první loď, které se podařilo přeplavat z Atlantského do Tichého oceánu Severozápadním průjezdem. \"Vancouver Museum\" je největším civilním muzeum v Kanadě. Ve Vancouveru existuje i interaktivní muzeum Science World.\nMezi významné divadelní společnosti se zahrnují \"Arts Club Theatre Company\", \"Vancouver Playhouse Theatre Company\" a \"Bard on the Beach\". Medi menší patří \"Studio 58\", \"Touchstone Theatre\", \"Carousel Theatre\" a \"United Players of Vancouver\". Ve městě působí i \"Theatre Under the Stars\" – Divadlo pod hvězdami vystupující v létě ve Stanley Parku. Vancouver každoročně pořádá Mezinárodní filmový festival a Festival alternativního divadla \"Fringe Festival\".\nVelké koncerty se většinou konají v Rogers Arena, Divadle Královny Alžběty, na stadionu BC Place a v \"Pacific Coliseum\". Menší koncerty pak v \"Plaza of Nations\", divadlech \"Orpheum\" a \"Vogue\". K významným hudebním festivalům pořádaným ve Vancouveru patří Mezinárodní jazzový festival a Festival lidové hudby.\nVe městě sídlí i opera a dva profesionální orchestry, Rozhlasový orchestr CBC a Symfonický orchestr Vancouveru.Indická a početná čínská populace ve Vancouveru mají několik svých hvězd. Někteří z indo-kanadských umělců si vytvořili jméno i v Bollywoodu a v jiných odvětvích indického zábavního průmyslu.\nNoční život byl ve Vancouveru v porovnání s jinými městy poměrně omezený díky brzké zavírací době pro bary a noční kluby. Neochota úřadů dovolit jejich delší otvírací dobu se od roku 2003 začíná měnit a město začalo experimentovat s pozdější zavírací dobou, uvolnilo regulaci a projevilo snahu vytvořit z centra downtownu zábavní čtvrť, zejména v okolí Granville street.\n\nMírné klima a blízkost hor, řek, jezer a oceánu dělá z města populární cíl turistů a sportovců. Projevuje se to i na jeho obyvatelích, Vancouver má po městech Toronto, Montreal a Halifax čtvrtou nejštíhlejší populaci v Kanadě.\n\nVe Vancouveru existuje přes 1 298 hektarů parků. Se 404 hektary je největší Stanley Park.\n\nV metropolitní oblasti taktéž leží několik velkých pláží, které na sebe mnohdy navzájem navazují. Největší seskupení pláží se táhne od pobřeží Stanley Parku, od False Creeku, až po oblast univerzity Britské Kolumbie. Mezi 18 kilometrů pláží ve městě patří First beach, Jericho, Kitsilano beach, Second beach, Spanish bank east, Locarno, Spanish bank west, Spanish bank expansion, Third beach a Sunset. U pláží je možné provozovat mnoho vodních sportů, město si oblíbili nadšenci do člunů a jachet.\n\nV pohoří \"North Shore\" leží tři lyžařsky oblíbené hory se sjezdovkami, \"Cypress Mountain\", \"Grouse Mountain\" a \"Mount Seymour\". Všechny jsou vzdálené asi 30 minut cesty autem od downtownu. Skrz pohoří vedou světoznámé cesty pro horskou cyklistiku. Řeky Capillano, Seymour a záliv Lynn (Lynn Creek), vzdálené od downtownu 20 minut autem nabízí výzvu pro milovníky raftingu a kajaku. Mezi oblíbené turistické místo patří i cesta nad Clevelandovou přehradou a visutý most Capilano Suspension Bridge, klenoucí se nad řekou Capilano v oblasti \"North Vancouver\". Most má délku 136 metrů a tyčí se do výšky 70 metrů nad hladinu řeky. Ročně ho navštíví přes 800 000 turistů.\nV květnu město pořádá každoroční maraton, 10kilometrový běh \"Vancouver Sun Run\" se běží každý duben.\n\n126 kilometrů od Vancouveru leží lyžařský rezort Whistler Blackcomb vyhlášený časopisem \"Sky Magazine\" za nejlepší lyžařské středisko na světě. Rozprostírá se na ploše 3 307 hektarů, což ho činí největším lyžařským rezortem v Severní Americe. V roce 2010 se zde spolu s městy Whistler a Vancouver konaly Zimní Olympijské Hry.\n\nVe Vancouveru existuje dlouholetá sportovní tradice.\nMěsto je domovem klubu Vancouver Canucks hrajícího profesionální hokej v Severozápadní divizi NHL.Juniorský tým Vancouver Giants hraje Western Hockey League. 27. května 2007 vyhrál finále Memorial Cupu a získal titul náležící nejlepšímu týmu z kanadských juniorských soutěží OHL, QMJHL a WHL.\nZačátkem 20. století ve městě fungoval hokejový klub Vancouver Millionaires, hrál Pacific Coast Hockey League a v roce 1915 vyhrál Stanley Cup.\nOd roku 1995 působili \"Grizzlies\" jako jeden ze dvou kanadských basketbalových klubů v NBA. Grizzlies byli v roce 2001 prodáni a přestěhovali se do Memphisu.\nVe městě se nachází klub Vancouver Canadians, působící v Severozápadní lize.\nProfesionální klub amerického fotbalu BC Lions hraje v Kanadské fotbalové lize – CFL. 19. prosince 2006 vyhráli Grey Cup, cenu, která se uděluje vítězi ligy.\nOd roku 1974 působí ve městě profesionální fotbalový tým, Whitecaps F.C., až do zániku NASL v roce 1984. O dva roky později se zformoval nový tým, 86ers. V roce 2001 se tým přejmenoval na Whitecaps a v roce 2003 zpět na Whitecaps F.C. Tým sjednotil mužské, ženské a mládežnické týmy pod jednu organizaci. Whitecaps hrají v První divizi fotbalové ligy USL. Od sezony 2011 bude klub hrát severoamerickou profesionální soutěž Major League Soccer. \nGalský fotbal je druh míčové hry, kterou hrají hlavně v Irsku a v irsky mluvících oblastech. \"Vancouver Harps\" hraje v Západokanadské divizi. Klub má mužský a ženský tým. Muži vyhráli dvakrát po sobě Mistrovství západní Kanady v letech 2005 a 2006.\n\nVancouveru je od roku 1994 dějištěm každoročního mistrovství Severní Ameriky ve skateboardingu, Slam City Jam.\n\nV roce 2010 se Vancouver stal dějištěm XXI. zimních olympijských her.\n\nMěsto Vancouver je také kolébkou mezinárodní ekologické organizace Greenpeace. V roce 1969, několik dní po pokusném atomovém výbuchu \"Milrow\" na ostrově Amčitka v souostroví Aleuty u západního pobřeží Aljašky, zde vznikla organizace Don't Make A Wave Committee, jež se rozhodla bojovat proti provádění dalších testovacích výbuchů atomových zbraní, které se Spojené státy chystaly provést. 15. září 1971 aktivisté vypluli na rybářské lodí \"Phyllis Cormack\" už pod jménem Greenpeace (Zelený mír), který měl vyjadřovat zájem o přírodu i touhu zbavit svět jaderné hrozby, aby protestovali proti americkým atomovým testům na Amchitce, která byla útočištěm tisíců ohrožených vyder mořských, orlů, sokolů stěhovavých a dalších divokých zvířat, ale také leží v epicentru častých zemětřesení. Protestní plavba sice nezabránila třetímu pokusnému výbuchu nazvanému \"Cannikin\", ke kterému došlo 6. listopadu 1971, ale vyvolala velký ohlas u veřejnosti a vedla k rozvoji organizace Greenpeace.\n\n\"Pacific Newspaper Group Inc.\" vydává dvoje největší noviny v anglickém jazyce, \"The Vancouver Sun\" a \"The Province\". Mezi další noviny v oblasti patří bezplatné Metro, 24 Hours a Vancouver Courier. Nezávislá periodika jsou The West Ender, The Georgia Straight, The Republic a Only. Rozhlasové stanice se zpravodajstvím vysílající ve městě a okolí jsou CBC Radio One, CKNW a CKWX. Ve Vancouveru vysílají tyto televizní stanice – veřejnoprávní CBC, dále CityTV, Global TV, Channel M a CTV (Channel 9).\n\nJako první město v Kanadě se Vancouver připojil k mezinárodnímu systému partnerských měst. Mezi partnerská města Vancouveru patří:\n\n\n\n\n\n\n\n"}
{"id": "50600", "url": "https://cs.wikipedia.org/wiki?curid=50600", "title": "Go-Sakuramači", "text": "Go-Sakuramači\n\nGo-Sakuramači (後桜町天皇; \"Go-Sakuramači Tennó\"; 23. září 1740 – 24. prosince 1813) byla japonskou císařovnou od 15. září 1762 do 9. ledna 1771, kdy dobrovolně abdikovala ve prospěch svého synovce, pozdějšího císaře Go-Momozona. Go-Sakuramači byla 117. císařem Japonska. Prozatím je poslední japonskou císařovnou (z osmi), která kdy usedla na trůn.\n\nGo-Sakuramači byla druhou dcerou japonského císaře Sakuramačiho. Její starší sestra zemřela a její mladší bratr se stal císařem Momozonem.\n\nV roce 1762 souhlasila s dekretem císaře Momozona, že usedne prozatím na japonský trůn místo prince Hidehita, kterému tehdy bylo pouhých pět let. V devátém roce své vlády, v roce 1770, dobrovolně abdikovala ve prospěch\nprince Hidehita, který se stal císařem Go-Momozonem. Jeho vláda ale netrvala dlouho, císař zemřel již v roce 1779. Největším problémem ale bylo, že císař neměl mužského potomka. Poté vysloužilá císařovna Go-Sakuramači společně s radou starších a císařskými strážemi jednala o tom, kdo bude následníkem trůnu. Nakonec bylo ujdenáno, že císařem se stane princ Morohito, vzdálený příbuzný vládnoucího rodu, kterého císař adoptoval před svou smrtí.\n\nGo-Sakuramači zemřela v roce 1813 ve věku 73 let.\n"}
{"id": "50607", "url": "https://cs.wikipedia.org/wiki?curid=50607", "title": "Přepočet hvězda-trojúhelník", "text": "Přepočet hvězda-trojúhelník\n\nPro odpory nebo v obvodu harmonického střídavého proudu impedance zapojené ve hvězdě platí, že je možno je nahradit ekvivalentním zapojením do trojúhelníku. Zapojení do trojúhelníku se v elektrotechnice někdy označuje také písmenem \"D\", zapojení do hvězdy písmenem \"Y\". Zapojení do trojúhelníku a zapojení do hvězdy jsou základním způsobem zapojení elektrických spotřebičů ve třífázové soustavě.\n\nZapojení impedancí do trojúhelníku lze nahradit zapojením vhodných hodnot do hvězdy a naopak. Pro náhradu zapojení do trojúhelníku zapojením do hvězdy platí:\n\nformula_1\n\nformula_2\n\nformula_3\n\nObráceně pro náhradu zapojení do hvězdy zapojením do trojúhelníku platí:\n\nformula_4\n\nformula_5\n\nformula_6\n\nRovnice pro odvození přepočtu hvězdy na trojúhelník plynou ze srovnání hodnot impedancí při odpojení jednoho bodu. Rovnice pro odvození přepočtu trojúhelníku na hvězdu plynou ze srovnání hodnot admitancí při připojení dvou bodů na stejný potenciál (tj. zkratování dvou bodů).\n\nNejčastějším případem v praxi je situace při zapojování spotřebičů ve třífázové soustavě, kdy jsou všechny odpory nebo impedance zapojované do hvězdy nebo do trojúhelníku stejné nebo téměř stejné. Při ekvivalentním zapojení podle výše uvedených přepočtů je výkonové namáhání prvků stejné, v trojúhelníku je vyšší napěťové namáhání prvků, ve hvězdě tečou vyšší proudy. U cívek nebo kondenzátorů zjišťujeme, že energie v jednotlivých prvcích vychází stejně, takže změnou zapojení nic nezískáváme.\n\nPři přepojení spotřebičů z hvězdy do trojúhelníku dochází ke zvýšení napětí na spotřebičích, a tedy ke zvýšení výkonu, konkrétně ve třífázové soustavě u symetrického spotřebiče jde o zvýšení napětí na násobek odmocniny ze tří a výkonu na trojnásobek. Možností využívanou u elektrických motorů je připojení třífázového motoru na nižší napětí (např. 3×230 V AC) při zapojení vinutí do trojúhelníku, nebo na vyšší napětí (např. 3×400 V AC) při zapojení vinutí do hvězdy. U velkých elektromotorů, kde se při rozběhu používá časové přepnutí hvězda trojúhelník a napájení 3×400 V, musí mít vinutí dimenzované na 400/690 V.\n\n\n"}
{"id": "50618", "url": "https://cs.wikipedia.org/wiki?curid=50618", "title": "Diabetická retinopatie", "text": "Diabetická retinopatie\n\nDiabetická retinopatie je nezánětlivé onemocnění oční sítnice. Vzniká jako důsledek celkového postižení cév u diabetu mellitu. Dochází k poškození krevních cév vyživujících sítnici a v těžkých případech ke krvácení do sítnice a sklivce se závažnou poruchou zraku až slepotou. Typicky se vyskytují na fundu mikroaneurysmata, zejména v centru. Nacházejí se zde tvrdá ložiska i měkká (vatovitá) a četné hemoragie. Častým jizvením pak může docházet až k odchlípení sítnice. Počáteční příznaky nejsou nápadné, proto je třeba u rizikových stavů provádět vyšetření očního pozadí (oftalmoskopii).\n\nLéčba spočívá v kompenzaci diabetu, případně laserové koagulaci změn.\n\n"}
{"id": "50619", "url": "https://cs.wikipedia.org/wiki?curid=50619", "title": "High-Definition Multimedia Interface", "text": "High-Definition Multimedia Interface\n\nHDMI je zkratka anglického označení High-Definition Multi-media Interface nekomprimovaného obrazového a zvukového signálu v digitálním formátu. Může propojovat například satelitní přijímač, DVD přehrávač nebo videopřehrávač/VHS s kompatibilním zobrazovacím zařízením, jako například televizor s plazmovou obrazovkou pro systém domácího kina. Alternativou je DisplayPort.\n\nHDMI podporuje přenos videa ve standardní, rozšířené nebo high-definition kvalitě, a až 8kanálový digitální zvuk. Rozhraní nezávisí na různých televizních a satelitních standardech, protože přenáší nekomprimovaná video data.\n\nKonektor HDMI typu A má 19 pinů, novější, málo rozšířená verze s označením B má 29 pinů pro přenos videa s větším rozlišením. Typ A je zpětně kompatibilní s rozhraním Single-link Digital Visual Interface, používaném v osobních počítačích. Zařízení s DVI výstupem tak může poskytovat video signál pro HDMI zobrazovací zařízení, zvuk se ale musí přenášet jinou cestou. Konektor typu B je pak zpětně kompatibilní s Dual-link DVI.\n\nK zakladatelům HDMI patří firmy Hitachi, Matsushita Electric Industrial (Panasonic), Philips, Sony, Thomson (RCA), Toshiba, a Silicon Image. Podporují ho filmová studia Fox, Universal Pictures, Warner Bros. a Disney.\n\nVývoj HDMI 1.0 začal 16. dubna 2002 s cílem vytvořit zařízení zpětně kompatibilní s DVI, které se v tu dobu vyskytovalo na většině HD televizorů a přehrávačů DVD. HDMI bylo vytvořeno k vylepšení DVI pomocí menšího konektoru s přidanou podporou pro přenos zvuku. Vzhledem k úspěšnosti na trhu (v roce 2004 prodáno 5 milionů zařízení s HDMI, v roce 2007 143 milionů) se stal z HDMI celosvětový standard.\n\nV současnosti existují čtyři typy konektorů HDMI: A, B, C, D. Typy A a B jsou definovány od verze 1.0, typ C až od verze 1.3 a typ D od verze 1.4.\n\nHDMI nedefinuje maximální délku kabelu. Jediným omezením je útlum signálu. Délka tudíž závisí na konstrukci a kvalitě materiálů, které byly použity.\n\nHDMI 1.3 definuje dva druhy kabelů: \nBěžný kabel HDMI může dosáhnout délky 12 až 15 metrů. U kabelů do 5 metrů může kabel kategorie 1 dosáhnout kvalit kategorie 2. Delší kabel může způsobit nestabilitu a blikání na obrazovce. Existují i převodníky a nástavce, které jsou schopné pomocí kabelu Cat5 prodloužit HDMI až na 50 metrů a nástavce HDMI založené na optických vláknech lze použít i přes 100 metrů.\n\nOd začátku roku 2012 se kabely neoznačují číslem verze, ale slovně\n\nSignál DVI je kompatibilní s rozhraním HDMI, a to bez ztráty kvality obrazu (výstup DVI, vstup HDMI). Neumožňuje ale samozřejmě přenos zvuku nebo signálů z dálkového ovládání (Mimo grafické karty AMD řad Radeon HD, které při správném rozmístění pinů v redukci dokáží přenášet i zvuk.). Tento problém musí být řešen adaptéry či přídavnými kabely.\n\nOpačně ale kompatibilita již fungovat vždy nemusí (výstup HDMI, vstup DVI). Audio data se totiž přenášejí po stejných vodičích jako obraz (nikoliv odděleně). Je tedy možné, že zařízení se vstupem DVI si se zvukovými daty neporadí (neodfiltruje je) a ve výsledku bude zařízení natolik zmateno, že nedokáže obraz zobrazit.\n\nUvedeno 9. prosince 2002\n\nUvedeno 20. května 2004\n\nUvedeno 8. srpna 2005\n\nUvedeno 22. června 2006.\n\nUvedeno 28. května 2009\n\nUvedeno 4. září 2013\n\nUvedeno 29. listopadu 2017\n\n\n\n"}
{"id": "50622", "url": "https://cs.wikipedia.org/wiki?curid=50622", "title": "Alois Král", "text": "Alois Král\n\nAlois Král (30. července 1877 Senetářov – 27. února 1972 Tišnov) byl moravský speleolog, objevitel Demänovské jeskyně svobody na Slovensku.\n\nAlois Král se narodil v Senetářově v Moravském krasu. Po vystudování učitelského ústavu v Brně učil na moravsko-slovenském pomezí. Zde mimo jiné pod vlivem Leoše Janáčka sbíral folklorní písně.\n\nKrále zaujala práce Karla Absolona a od roku 1904 s ním zkoumal jeskyně v Moravském krasu a na Balkáně. Oblast Demänovské doliny a Demänovskou ledovou jeskyni poprvé navštívil roku 1913, ale svůj největší objev učinil až v roce 1921: 3. srpna s místními pomocníky Adamem Mišurou, Otou Hrabalem a Jarmilou Vránovou pronikl přes vyschnutý ponor Demänovky do nově objevených prostor Demänovské jeskyně svobody.\n\nPo objevu jeskyně se Král přestěhoval na Slovensko, kde se plně věnoval speleologii. Organizoval zpřístupňování Demänovské jeskyně svobody, ale také průzkum jeskyň v Jánské dolině. Trvale se věnoval propagaci jeskyňářství a v letech 1923–1930 na území Československa přednášel a pořádal promítání z Demänovské doliny. Alois Král spolupracoval také s Rudolfem Těsnohlídkem, který vydal roku 1926 prvního jeskyňářského průvodce po Demänové.\n\nPo odchodu do penze v roce 1932 se Král přestěhoval do Tišnova, kde žil do své smrti v roce 1972 a kde je i pohřben.\n\nNa počest Aloise Krále je po něm pojmenována Králova galerie, bohatě zdobené poschodí v Demänovské jeskyni svobody, a Králova jeskyně v kopci Květnice v Tišnově.\n\nAlois Král je čestným občanem Tišnova.\n\n\n"}
{"id": "50626", "url": "https://cs.wikipedia.org/wiki?curid=50626", "title": "Rex Easton", "text": "Rex Easton\n\nRex Easton (12. prosinec 1913 – 21. prosinec 1974) americký automobilový závodník.\n\nRex byl statný muž s vysokým hlasem, který mu vynesl přezdívku „Kvičivý“. Jeho dlouhodobé přátelské vztahy s vlastníkem automobilového týmu Lloyd Curly Rahn mu zajišťovaly pevnou pozici v závodním týmu. Už v roce 1954 se stal mistrem Midwest Midget a jen o kousek přišel o titul Národního šampióna, když prohrál v posledním závodě s Jackem Turnerem. V letech 1957 a 1958 byl Rex druhý v USAC National Midget Division a zvítězil v USAC Midwest Championship v roce 1958. \n\n"}
{"id": "50627", "url": "https://cs.wikipedia.org/wiki?curid=50627", "title": "Říční kilometr", "text": "Říční kilometr\n\nŘíční kilometr (zkratka \"řkm\") udává kilometrickou vzdálenost určitého místa na vodním toku od stanoveného nulového bodu, obvykle ústí této řeky nebo potoka do jiného toku nebo vodní plochy. Volba nultého říčního kilometru v ústí řeky a nárůst kilometrů proti proudu jsou vhodné proto, že je většinou velmi obtížné přesně určit počátek vodního toku, jelikož pramen je často špatně dohledatelný, či je časté, že se pramen s časem pohybuje. Oproti tomu soutok či ústí toku je dobře definovatelné a ve většině případu pevně dané (výjimku tvoří říční delty, které vytvářejí rozsáhlé plošiny a posunují ústí toku).\n\nNěkdy se kilometráž počítá zvlášť pro dílčí úseky řeky, například od státních hranic (tak tomu bylo dříve na Labi).\n\nŘíční staničení je vyznačení podélné polohy na řece pomocí pravidelně rozmístěných tabulí, nápisů či podobných značek na břehu řeky.\n\nPodle stavu platného do roku 2009 byla na Labi trojí kilometráž: na německém území měřená po proudu od začátku hraničního úseku řeky; na českém území od nuly umístěné na Mělníce v soutoku s Vltavou, zvlášť po proudu k německé hranici a zvlášť proti proudu.\n\nV roce 2010 bylo provedeno sjednocení a přeznačení na evropskou kilometráž od ústí řeky do Severního moře a bylo instalováno nové říční staničení. Dřívější německý nulový bod má tak nyní hodnotu 730,0 km a český cca 837,4 km.\n\n"}
{"id": "50629", "url": "https://cs.wikipedia.org/wiki?curid=50629", "title": "Mary Robinsonová", "text": "Mary Robinsonová\n\nMary Robinsonová (irské jméno: Máire Bhean Mhic Róibín) (21. května 1944 Ballina, hrabství Mayo, Irsko) je irská politička, sedmá prezidentka Irska v době od 3. prosince 1990 do 12. srpna 1997 a první žena v této funkci. Dále byla také vysokou komisařkou Organizace spojených národů pro lidská práva v letech 1997 až 2002.\n\nJe členkou Páirtí an Lucht Oibre. Jejím předchůdcem ve funkci prezidentky byl Patrick Hillery a její nástupkyní je Mary McAleese.\n\nNejprve působila na akademické půdě, jako advokátka a jako členka Irského senátu (1969–1989).\n\nV prezidentských volbách r. 1990 porazila Briana Lenihana ze strany Fianna Fáil a jako první zvolená prezidentka neměla podporu této strany. Její přínosem je revitalizace a liberalizace dříve konzervativního prezidentského úřadu. Rezignovala na prezidentský úřad čtyři měsíce před koncem jejího volebního období kvůli svému působení v OSN.\n\nOd r. 2002 je čestnou prezidentkou Oxfam International a je také zakládající členkou a předsedkyní Council of Women World Leaders. Je členkou mnoha výborů včetně Vaccine Fund.\n\nJejí nejnovější iniciativou je projekt Ethical Globalization Initiative (EGI), jehož cílem je začlenění lidských práv do globalizačního procesu a kontrola dodržování lidských práv v rozvojových zemích. Od r. 2004 je profesorkou Columbia University v New Yorku, kde vyučuje mezinárodní lidská práva. Navštěvuje také kolegy a univerzity, kde přednáší o lidských právech.\n\nRoku 2003 jí byl propůjčen Řád T. G. Masaryka I. třídy. V roce 2004 jí Amnesty International udělila svoji nejprestižnější cenu Velvyslankyně svědomí za snahu o prosazování a dodržování lidských práv.\n\n"}
{"id": "50630", "url": "https://cs.wikipedia.org/wiki?curid=50630", "title": "Cerro Chaltén", "text": "Cerro Chaltén\n\nMonte Fitz Roy, též Cerro Chaltén, je hora o výšce 3405 metrů nad mořem, ležící na východ od jihopatagonského ledovcového pole na hranici mezi Argentinou a Chile, v Patagonii, nedaleko vesnice El Chaltén. Hornatá skupina, ke které patří, tvoří jeden z velkých nunataků jižního patagonského ledu. Na argentinské straně se nachází v národním parku Los Glaciares a na chilské straně v národním parku Bernardo O'Higgins.\n\nNázev Chaltén pochází z mapučského slova znamenajícího „kouřící hora“, protože se nad horou, pokud je vůbec vidět, vytváří oblaka. Hora je také ve znaku Santacruzské provincie.\n\nNázev Cerro FitzRoy pochází od Francisca Morena, který ji roku 1877 pojmenoval po Robertu FitzRoyovi. Hora byla poprvé slezena roku 1952 francouzským alpinistou Lionelem Terrayem a Guido Magnonem.\n\nHora má pověst „nedostupného vrcholu“. Přestože je její výška poměrně nevýznamná, mezi vrcholy Národního parku Los Glaciares je nejvyšší. Její strmé žulové stěny jsou technicky velmi náročné, ročně je hora slezena jen několika málo jednotlivci.\n\nDnes se region otevírá turistickému ruchu a povědomí o národním parku je také mnohem větší než dříve. Cerro Chaltén svým malebným a majestátním tvarem přitahuje velké množství turistů a fotografů.\n\n\n"}
{"id": "50634", "url": "https://cs.wikipedia.org/wiki?curid=50634", "title": "Paralaxa", "text": "Paralaxa\n\nParalaxa (z řeckého \"παράλλαξις (parallaxis)\" znamenající \"„změna“\") je úhel, který svírají přímky vedené ze dvou různých míst v prostoru k pozorovanému bodu. Jako \"paralaxa\" se také označuje zdánlivý rozdíl polohy bodu vzhledem k pozadí při pozorování ze dvou různých míst.\n\nČím dále je pozorovaný předmět od pozorovacích míst, tím je \"paralaxa\" menší. \n\nNejjednodušším příkladem \"paralaxy\" v praxi je pozorování předmětů střídavě levým a pravým okem. Předměty v popředí se zdánlivě posunují vůči pozadí – čím blíže je pozorovaný předmět, tím větší je jeho zdánlivý posuv.\n\nV astronomii se určováním \"paralaxy\" především měří vzdálenost vesmírných těles. Pozorovací místa musí být od sebe výrazně vzdálena, aby například při měření vzdálenosti hvězd byla paralaxa vůbec měřitelná.\n\nU fotoaparátu se \"paralaxou\" rozumí úhel mezi osou hledáčku a \"objektivu\". Tento jev komplikuje pořizování fotografií (nejvíce kompozic se vzdálenými i blízkými objekty), protože v hledáčku se zobrazuje částečně jiný pohled na scénu než v objektivu. Tento jev se neprojevuje u jednookých zrcadlovek, protože je v hledáčku zobrazován obraz přímo vytvořený objektivem (\"paralaxa\" je zde nulová).\n\nPři fotografování pomocí blesku je \"paralaxa\" mezi zábleskovým zařízením a objektivem rozhodující pro tzv. „efekt červených očí“. Čím menší je tato \"paralaxa\", tím větší je pravděpodobnost vzniku tohoto efektu. Pokud je totiž tato \"paralaxa\" malá, jsou osy objektivu a blesku téměř shodné a protínají se v oku fotografované osoby. Proto je vhodné tuto \"paralaxu\" zvětšit – ať už zmenšením vzdálenosti mezi fotoaparátem a fotografovanou osobou nebo vysunutím blesku do větší vzdálenosti od fotoaparátu.\n\nNegativně se paralaxa projevuje i u některých zaměřovacích zařízení. Např. u puškohledů při střelbě na blízké cíle vliv paralaxy (úhel mezi osou hlavně a osou optické soustavy) na umístění zásahu s klesající vzdáleností cíle roste.\nPozn.: Puškohledy bývají vybaveny korekcí objektivu (anglicky AO – adjustable objective), která je označována jako korekce paralaxy ne proto, že by způsobovala změnu směru osy optické soustavy, ale protože eliminuje chybu zaměření cíle v případě vyosení oka mimo optickou soustavu puškohledu.\n\n"}
{"id": "50636", "url": "https://cs.wikipedia.org/wiki?curid=50636", "title": "Cerro Torre", "text": "Cerro Torre\n\nCerro Torre je hora ležící na území Národního parku Los Glaciares a Národního parku Bernardo O'higgins v Patagonii v blízkosti vsi El Chaltén v Argentině. Hora leží v sektoru, který je vymezen na hranici mezi Argentinou a Chile dle dohody z roku 1998. Vrchol je nejvyšším ze skupiny čtyř vrcholů: Cerro Torre, Torre Egger, Punta Herron, a  Cerro Standhart.\n\nVrchol v podobě obří skalní jehly je považován za nejobtížnější alpinistický terén světa. Horolezci musí překonat sníh, led, tvrdou příkrou skálu i nepřízeň počasí.\n\nRoku 1952 oblast navštívila francouzská expedice, která vystoupila na 5 km vzdálený Fitz Roy. Slavný Lionel Terray (v roce 1947 druhý výstup severní stěnou Eigeru, roku 1950 pomáhal na Annapurně zachraňovat prvovýstupce Herzoga s Lachenalem) po úspěšném prvovýstupu s Guido Magnonem považuje Fitz Roy za jednu z dosud nejtěžších slezených hor a o Cerro Torre prohlašuje, že musí být mnohem náročnější. Vzniká tak mýtus nedosažitelnosti.\n\nBěhem patagonského léta 1957/1958 se k Cerro Torre vydávají současně dvě italské expedice podporované argentinskými krajany. První expedici, jejímž členem je i Cesare Maestri (tehdy snad nejlepší lezec v Dolomitech), vede Bruno Detassis. Druhé expedice se účastní Walter Bonatti a Carlo Mauri (společně v únoru 1953 přelezli severní stěnu Cima Ovest a severní stěnu Cima Grande). (V Maestrim i Bonattim panuje určitá hořkost kvůli italské expedici na K2 roku 1954. Maestri byl tehdy z expedice vyřazen, údajně kvůli žaludečním problémům. Bonattimu byla na expedici odepřena možnost útoku na vrchol i přes jeho nespornou výkonnostní převahu; navíc byl později neprávem obviňován z neposkytnutí podpory vrcholové dvojici. V srpnu 1955 Bonatti sólo přeleze jihozápadní pilíř Petit Dru.) Maestri s Bonattim se nedohodnou a tak se Bonatti s Maurim přesunují pod západní stěnu, zatímco Maestri s ostatními se chystají z východu. Bohužel pro Maestriho vedoucí expedice Bruno Detassis prohlašuje výstup na Cerro Torre za příliš riskantní a nemožný a zakazuje výstup na Torre. Naopak Bonatti a Mauri vystupují ze západní strany zhruba do poloviny, kde kvůli vysokému riziku a obtížím z hory ustupují, přičemž na cestě zanechávají část výstroje, neboť předpokládají, že tudy vede cesta k vrcholu a že se jednou vrátí. Obě družstva se potkávají 7. února pod vrcholem Cerro Doblado, Masetri je zklamán, že jej Bonatti předběhl na Cerro Adela (2960 m).\n\nDalší rok se na Cerro Torre chystají Francouzi v čele s Jeanem Couzym, který se ale na podzim 1958 zabije. Bonatti také odřekl svoji expedici. Velkou hnací silou Cesara Maestriho je argentinský ital Cesarino Fava, který přemlouvá Maestriho k další expedici. Maestri potkává Tonniho Eggera (také jeden z nejlepších v Dolomitech, např. obě severní stěny Cima Ovest a Cima Grande za jeden den; na rozdíl od Maestriho je velmi dobrý i v ledu) a vydávají se pod Torre. Maestri nešetří slovy „vrchol nebo smrt“. Finální útok zahajují Maestri a Egger 28. ledna 1959, Fava je první den doprovází, poté slaňuje dolů a čeká na ně v ledové jeskyni. 3. února nalézá Fava na úpatí hory polomrtvého Maestriho, od kterého se dozvídá, že 31. ledna vystoupili na vrchol a 2. února byl Toni Egger stržen lavinou, stejně tak i Maestriho batoh, neexistuje tak ani vrcholové foto. Ve výpovědích Maestriho a Favy se později nalezne mnoho nesrovnalostí, navíc se v jimi popsané cestě později nedaří najít žádné stopy, kromě prvních 300 metrů, dokonce popis cesty místy neodpovídá stavu hory.\nV roce 1968 zkouší Angličané vystoupit po jihovýchodním hřebenu.\n\nRoku 1970 se k Cerro Torre vrací Carlo Mauri a „Pavouci z Lecca“, aby zkusili západní úbočí. Expedice se dostane 250 metrů pod vrchol a Mauri veřejně zpochybňuje Maestriho výstup z roku 1959.\n\nRoku 1970 se Maestri o výstup pokusil znovu, tentokrát jihovýchodním hřebenem. Expedici kromě jiných sponzoruje firma Atlas Copco, která Maestrimu poskytuje vrtačku s kompresorem. 18. června 1970 tak Maestri se svými společníky začínají vrtat do skály sérii nýtů. Ustupují 450 metrů pod vrcholem, na jižní polokouli je tou dobou zima. V listopadu 1970 se Maestri vrací, v kompresoru je vyměněn motor a vrtání pokračuje. 2. prosince 1970 se dostal až těsně pod převislou asi 20 metrů vysokou vrcholovou čepici tvořenou zmrzlým sněhem, kterou nezlezl, protože ji \"nepovažoval za součást hory\". Alpinisté tento styl výstupu příliš neuznávají a cestě se říká \"Compressor Route\" respektive \"Via Compressore\".\n\nV listopadu 1973 k Cerro Torre opět přichází „Pavouci z Lecca“, vede je Casimiro Ferrari, který se účastnil již expedice Carla Mauri v roce 1970. 13. ledna 1974 se jim cestou původně započatou Bonattim a Maurim daří vystoupit na vrchol. Jedná se o první nezpochybnitelný výstup. V téže době byly na ledovci nalezeny ostatky Toniho Eggera.\n\nV roce 1976 lezou Jim Donini, John Bragg a Jay Wilson na Cerro Egger, přičemž první část cesty má být společná s Maestriho výstupem na Cerro Torre z roku 1959. Zpochybňují, že tudy Maestri, Egger a Fava stoupali.\n\nJim Bridwell a Steve Brewer opakují v roce 1978 tzv. Compressor Route z roku 1970.\n\nVelmi hodnotným výkonem je přechod celé skupiny skal (Aguja Standhardt, Punta Herron, Torre Egger a Cerro Torre), který ve dnech 21. až 24. ledna 2008 dokázali Colin Halley a Roland Baribotti.\n\nV roce 1991 byl uveden film \"Cerro Torre: Schrei aus Stein\" (anglicky \"Scream of Stone\", česky \"Výkřik z kamene\"). Režíroval jej Werner Herzog, v hlavních rolích hráli Vittorio Mezzogiorno, Stefan Glowacz, Donald Sutherland, Mathilda May a Brad Dourif. Dalším známým horolezcem, který se ve filmu objevil (kromě Stefana Glowacze) byl i Hans Kammerlander. Původní námět dodal Reinhold Messner, nicméně scénář byl postupně upravován, že se k filmu příliš nehlásí ani Messner ani Herzog. Reinhold Messner dokonce po uvedení filmu v jedné ze svých knih stručně uvedl i svůj původní námět. Později také napsal knihu \"Torre, Schrei aus Stein\" (v češtině vydaná pod názvem \"Cerro Torre: Tragédie na skalní jehle\"), ve které rozebírá okolnosti výstupů na Cerro Torre.\n\n\n"}
{"id": "50638", "url": "https://cs.wikipedia.org/wiki?curid=50638", "title": "Akabský záliv", "text": "Akabský záliv\n\nAkabský záliv ( , \"Chalídž ul-Aqabat\"), též Ejlatský záliv ( , \"Mifrac Ejlat\"), je jeden z větších zálivů Rudého moře, se kterým ho spojuje Tiranská úžina. Nachází se mezi Sinajským a Arabským poloostrovem. Na jeho pobřeží se nacházejí státy Egypt, Izrael, Jordánsko a Saúdská Arábie.\n\nGeograficky je záliv částí Velké příkopové propadliny, která na severu prochází od hranic Sýrie a Libanonu, přes údolí řeky Jordán, Mrtvým mořem, Vádím al-Araba k zálivu a na jihu pokračuje do Rudého moře a africkou částí Velké příkopové propadliny.\n\nZáliv je jeden ze dvou zálivů obklopující Sinajský poloostrov. Na západní straně tohoto poloostrova leží Suezský záliv. Akabský záliv měří ve svém nejširším místě 24 km a táhne se od severu v délce 160 km až do míst, kde se přibližují egyptské hranice k hranicím jordánským.\n\nV nejsevernější části zálivu jsou tři důležitá města: Taba v Egyptě, Ejlat v Izraeli a Akaba v Jordánsku. Všechna tato tři města jsou strategicky důležité obchodní přístavy a také populární turistické destinace.\n\nZáliv je, stejně jako pobřežní vody Rudého moře, jednou ze světově nejvyhledávanějších oblastí pro potápění. Tato oblast je zvlášť bohatá na korálové útesy a další mořskou flóru a faunu a vyskytuje se zde množství lodních vraků.\n\n"}
{"id": "50650", "url": "https://cs.wikipedia.org/wiki?curid=50650", "title": "Bergen", "text": "Bergen\n\nBergen je město a obec (kommune) v norském kraji (fylke) Vestland a často je označován za hlavní město regionu Vestlandet.\n\nS 252 918 obyvateli (k roku 2009) je Bergen druhým největším norským městem. Ve městě a jeho okolí žije 379 681 lidí, což je asi 30 % obyvatel Vestlandetu. Bergen se nachází na mořském pobřeží a mezi sedmi horami. Ve městském znaku, který patří mezi nejstarší v Norsku, je sedm hor stylisticky znázorněno jako základ města.\n\nMěsto založil král Olaf III. Norský (syn zakladatele Osla Haralda III. Norského) v roce 1070 pod názvem Bjørgvin, což znamená „zelená louka mezi horami“. V roce 1217 se Bergen stal namísto Trondheimu hlavním městem Norska a byl jím až do roku 1299, kdy se hlavním městem Norska stalo Oslo. Bergen byl největším městem severní Evropy do 17. století a největším norským městem do 19. století. Bryggen, který je symbolem úzkých vztahů města s německou Hanzovní ligou, byl vyhlášen organizací UNESCO součástí světového dědictví.\n\nMěsto je mimo jiné administrativním centrem kraje Vestland, odvolacího soudu Gulating (Gulating lagdømme) a Bjørgvinské diecéze. Městská hymna se jmenuje Udsigter fra Ulriken (pohledy z Ulrikenu). Bergen je důležitým kulturním centrem svého regionu a byl v roce 2000 poctěn titulem Evropské hlavní město kultury.\n\nBergen leží na Bergenském poloostrově v oblasti Midthordaland a spolu s oblastí Nordhordaland tvoří v rámci kraje Vestland region Bergen om omland. Město sousedí na pevnině s obcemi Vaksdal, Samnanger a Os a na moři s obcemi Austevoll, Sund, Fjell, Askøy, Meland, Lindås a Osterøy\n\nRozloha města je 570,30 km², přičemž 140,73 km² tvoří moře, 20,22 km² jezera a 0,24 km² řeky. Na pevnině o rozloze 445,11 km² zabíraly k roku 2007 bažiny 7,10 km², orná půda 16,51 km², lesy 189,20 km², otevřená krajina (hory, atd.) 173,22 km², osídlení 53,23 km², průmysl 3,32 km² a zbytek (např. cesty) 2,42 km².\n\nKrajina je hornatá s malými propojenými nížinami. Jak samotné město, tak i předměstí jsou obklopena horami či mořem.\n\nOkolo Bergenu se nachází mnoho hor, ale mezi sedm hor (De syv fjell) se řadí následující:\n\nBergenská turistická organizace každoročně organizuje pochod „7-fjellsturen“ po všech sedmi horách a současně se koná také kratší pochod po čtyřech horách, kterými jsou Ulriken, Rundemanen, Fløyfjellet og Sandviksfjellet.\n\nBergen má mírné a vlhké pobřežní klima charakteristické malými rozdíly v teplotě během roku. V období mezi léty 1991 a 2005 byla průměrná lednová teplota 2,8 °C a červencová 15,1 °C. Průměrná roční teplota 7,6 °C je druhá nejvyšší v Norsku. Díky své poloze u moře a mezi horami je pro Bergen typické deštivé počasí, kdy je za rok naměřeno průměrně 213 deštivých dní, což je jedna z nejvyšších hodnot v Evropě. Je dokonce nazýván „městem deště“. Dne 21. ledna 2007 byl zaznamenán nový městský rekord v počtu po sobě následujících deštivých dnů, kterých bylo naměřeno 84. Starý rekord z roku 1975 byl 59 dní. Průměrné roční srážky dosahují 2250 mm. Pro porovnání, průměrné srážky v Brekke, nejdeštivějším místě Norska, jsou 3575 mm.\n\nPůvodní obec zabírala pouze oblast současného centra města. V roce 1877 byly k Bergenu připojeny části Sandviken, Møhlenpris, Nygård a Kalfaret. Årstad se v roce 1915 stal součástí Bergenu. Bergen byl od roku 1919 též samostatným krajem. Gyldenpris byl v roce 1921 oddělen od obce Laksevåg a připojen k Bergenu. V roce 1955, byl oddělením od Fany připojen k Bergenu Fyllingsdalen. V roce 1972 byl Bergen rozšířen o obce Arna, Fana, Laksevåg a Åsane. V témže roce přestal být samostatným krajem a stal se součástí kraje Hordaland. Hordaland byl zrušen 31.12.2019 a nahrazen krajem Vestland. \n\nBergen je rozdělen na osm městských částí. Počet jejich obyvatel je aktuální k 1. lednu 2009.\nDo rozlohy Bergenhusu jsou zahrnuty neobydlené oblasti okolo hor Sandviksfjellet a Fløyfjellet a jezera Svartediket, která nejsou administrativně zařazena mezi městské části. Podobně je pod Årstad zahrnuta neobydlená oblast hor Ulriken a Løvstakken. Rozloha těchto dvou městských obvodů je 8,77 km².\n\nDle Norského statistického úřadu se na území Bergenu nachází devět sídelních oblastí (tettsted). Počet obyvatel je aktuální k 1. lednu 2009.\n\n\nNejvětší sídla za hranicemi obce – počet obyvatel sídla je aktuální k 1. lednu 2009:\n\nBergen měl k 1. lednu 2009 252 051 obyvatel, což je nárůst o 10 % v porovnání se situací před deseti lety. Polovinu nárůstu lze přičíst porodnosti, zbytek přistěhovavším se obyvatelům. Ve stejné době však ještě rychleji rostl počet obyvatel v obcích okolo Bergenu. Pro srovnání byl v Norsku průměrný populační přírůstek za dané období 8,0%, ale v regionu okolo Bergenu 9,6%.\n\nV roce 2008 byla hustota zalidnění 556 obyv. na km² a 96 % obyvatel bydlelo v některém z devíti sídel. Podíl pracujících a nezaměstnaných byl s hodnotami 72 % a 1,7 % totožný s celostátním průměrem. Podíl obyvatel s vyšším vzděláním byl v Bergenu 31,6 % v porovnání s 24,8 % v celém Norsku. Bergen měl rovněž jeden z nejvyšších podílů zaměstnanců v soukromém sektoru a ve službách a také jeden z nejvyšších průměrných příjmů na osobu v porovnání s celostátním průměrem.\n\n\nBergen byl údajně založen, jako město, Olafem III. Norským kolem 1070 n. l. Na konci 13. století patřil mezi čtyři nejdůležitější pobočky Hanzy. Význam Bergenu byl v jeho podílu na obchodu se sušenými treskami, které sem byly dováženy ze severněji ležících končin Norska. Obchodovalo se takto již od přelomu 11. a 12. století. Němečtí hanzovní kupci žili ve svých oddělených čtvrtích města, a těšili se výhradnímu právu obchodovat s rybáři ze severu, kteří sem každé léto přijížděli prodat své úlovky. Připomínkou toho je bergenské nábřeží Bryggen, jež je dnes na seznamu Světového dědictví UNESCO.\n\nRoku 1348 byl Bergen zasažen morem, patrně sem byl zavlečen anglickými loděmi. Roku 1429 odnož vitaliánů (\"Vitalienbrüder\") zaútočila na Bergen s několika loděmi, vydrancovala a zapálila město, které lehlo popelem. Roku 1536 přiměl král německé kupce stát se Nory nebo odejít zpět do svých zemí. To bylo také předznamenáním úpadku německého vlivu.\n\nPo celé 15. a 16. století zůstal Bergen největším nordickým městem, do roku 1850 zůstal také největším městem Norska. Svůj postavení v obchodě se severním Norskem si udržel až do roku 1789.\nRoku 1916 část centra města lehla popelem. A roku 1944, během německé okupace, německá loď, kotvící u pevností Bergenhus, naplněná výbušninami explodovala. Zničila tak nejen historické budovy, ale zabila i mnoho lidí.\n\nRoku 1972 byl Bergen sloučen se sousedními městy, které se tak staly bergenskými městskými obvody. Toho roku Bergen zanikl jako samostatný kraj.\n\nMěsto leží mezi sedmi horami: Ulriken, Fløyen, Rundemanen, Blåmanen, Sandviksfjellet, Løvstakken, Damsgårdsfjellet, Lyderhorn a Askøyfjellet.\n\nNejstarší část města je na severní straně zálivu Vågen. Tam se nachází Bryggen, staré dřevěné domy z počátku 18. století, ale vyvolávající pocit středověku.\n\nKostel Panny Marie (\"Mariakirken\") je nejstarším kostelem v Bergenu, pochází z let kolem roku 1130. Dva jiné kostely, Katedrála a Korskirken jsou také středověkého původu, ale později byli přestavěny. Pevnost Bergenhus má také mnoho zajímavých staveb, za zmínku stojí \"Haakonshallen\", královské sídlo ze 13. století a Rosenkrantzská věž (\"Rosenkrantztårnet\"), postavená kolem středověkého opevnění v 16. století.\n\nNa rybím trhu nakupují místní přímo od rybářů. Poněkud dále, kolem hlavního náměstí Torgalmenningen, se nachází nákupní oblast, znovu postavená po požáru roku 1916, je v secesním a funkcionalistickém slohu. Několik starých čtvrtí s bílými dřevěnými domy obklopují střed města, za zmínku stojí Nordnes, Marken a Sandviken\n\nNávštěvníci by neměli vynechat jízdu pozemní dráhou na horu Fløyen, kde z 320 metrů nad mořem je výhled na město s jeho sedmi horami.\n\nOblíbeným místem návštěv je akvárium s tuleni, tučňáky a místními druhy ryb.\n\nOd roku 2000 je město spravováno správní radou (byråd), která je založena na zásadách parlamentarismu. Správní rada sestává z pěti členů – komisařů, které jmenuje městská rada. Městská rada je nejvyšším orgánem města.\n\nBergen je universitním městem. Univerzita v Bergenu se se svými cca 15 tisíci studenty řadí mezi středně velké evropské university. Má 6 fakult, na kterých se studuje:\n\nNa universitě je mnoho cizinců, angličtina je velmi běžným komunikačním a vyučovacím jazykem. Universita velmi podporuje studijní pobyty studentů z celého světa a přijímá mnoho PhD. studentů ze zahraničí.\nNad studenty universit v Bergenu bdí studentská organizace zajišťující silné sociální, zdravotní, psychologické a rekreační zázemí.\n\nBergen je proslulý svými dešti, které dosahují ročního úhrnu kolem 2250 mm (88 in). V některých letech byly ve městě dokonce „deštníkomaty“, ale neujaly se.\n\n\n\n\n"}
{"id": "50651", "url": "https://cs.wikipedia.org/wiki?curid=50651", "title": "Fløyen", "text": "Fløyen\n\nFløyen též Fløyfjellet (původně psáno Fløien) je jednou ze sedmi hor rozkládajících se kolem města Bergenu v Norsku.\n\nFløyen je oblíbené návštěvní místo, které slouží k odpočinku také samotným obyvatelům Bergenu. Na horu vede pozemní dráha Fløibanen, která je schopna přepravit cestující od úpatí hory k vrcholku zhruba za 8 minut. Dráha je v provozu po celý rok a je také po celý rok využívána. Bergenské děti se jí nechávají vyvézt nahoru, aby mohly opět na saních sjíždět zpět.\n\nHorní stanice lanovky se nachází zhruba ve výšce 400 m n. m., samotný vrchol má 425 m n. m.\n\n"}
{"id": "50652", "url": "https://cs.wikipedia.org/wiki?curid=50652", "title": "Madagaskarská hymna", "text": "Madagaskarská hymna\n\nHymna Madagaskaru je píseň Ry Tanindrazanay Malala ô ().\n\nHudbu národní hymny složil učitel hudby Norbert Raharisoa, slova napsal kněz Pasteur Rahajason. Poprvé zazněla hymna během prohlášení nezávislosti Madagaskaru na Francii. Parlament hymnu přijal za oficiální 27. dubna 1959, Madagaskar tedy měl svou hymnu již ve chvíli, kdy získal plnou nezávislost (26. června 1960). \n\n"}
{"id": "50653", "url": "https://cs.wikipedia.org/wiki?curid=50653", "title": "Ulriken", "text": "Ulriken\n\nUlriken je nejvyšší ze sedmi hor (\"de syv fjell\") v okolí Bergenu. Vrchol dosahuje 643 metrů nad mořem. Kopec je jedním z vrcholů v tradičním pochodu 7-fjellsturen.\n\nK televizní věži pod vrcholem vede kabinová lanovka, kde je restaurace.\n"}
{"id": "50659", "url": "https://cs.wikipedia.org/wiki?curid=50659", "title": "Makedonská dynastie (Byzanc)", "text": "Makedonská dynastie (Byzanc)\n\nMakedonská dynastie vládla v Byzanci s přestávkami v letech 867–1056. Jejími nejvýznamnějšími představiteli byli Basileios I., který se dostal na trůn převratem a vraždou císaře Michaela III., a Basileios II. Bulgaroktonos (Bulharobijce). Někteří makedonští císaři byli na trůnu pouze formálně a vládli za ně jejich oficiální spolucísařové jako například Romanos I. Lakapenos za Konstantina VII., který se věnoval literární činnosti, nebo Jan I. Tzimiskes a Nikeforos II. Fokas v době nezletilosti synů císařů Romana II.: Basileia II. a Konstantina VIII..\n\nNa trůn se dostala i ženská příslušnice rodu císařovna Theodora, dcera Konstantina VIII. Její sestra Zoe přivedla na trůn své dva manžele Michaela IV. a Michaela V. Anna Porfyrogenneta, sestra Basileia II., se roku 988 provdala za kyjevského knížete Vladimíra I. Svatého. \n\n\nDnes se někteří badatelé, například britská historička Judith Herrinová, celkem oprávněně domnívají, že Leon VI. nebyl synem Basileia I., ale jeho předchůdce na císařském trůnu Michaela III., který za Basileia provdal svoji milenku Eudokii Ingerinu. Z tohoto pohledu nezaložil Basileios vlastní dynastii, ale jednalo se o pokračování amorijské dynastie, jejímž zakladatelem byl císař Michael II.\n\n"}
{"id": "50667", "url": "https://cs.wikipedia.org/wiki?curid=50667", "title": "Konstantin VII. Porfyrogennetos", "text": "Konstantin VII. Porfyrogennetos\n\nKonstantin VII. Porfyrogennetos (tzn. \"„v purpuru zrozený“\") (18. května 905 – 9. listopadu 959) byl oficiálně byzantským císařem v letech 913–959. Učený císař se však více než vládnutí věnoval literární činnosti. Zpočátku za něj vládla regentská rada v čele s patriarchou Nikolaem Mystikem, v letech 920–944 jeho spolucísař a tchán Roman I. Lakapenos. Teprve po jeho smrti se Konstantin sám ujal vládních úkolů.\n\nKonstantin VII. Porfyrogennetos se stal vůdčí osobností vzdělanců, kteří se věnovali encyklopedickým pracím. To znamená, že prováděli rozsáhlou excerpční činnnost, aby shromáždili z dosud napsaných děl souhrn poznatků potřebných pro výkon intelektuálních povolání i vládní praxi. Inicioval pořízení výpisků z řeckých historiků, od Herodota až po jeho dobu. Z těchto výpisků bylo sestaveno 53 encyklopedií (zachovalo se jen několik v neúplné podobě). Měly přinášet poučení politikům v oblasti státní správy, vojenství apod. (byly to např. \"Výpisky O poselstvích\", \"O nástrahách\" ad.) Pořizovány byly také odborné encyklopedie, například zemědělská \"Geóponika\" zahrnula poznatky od antiky až po současnost (zemědělství považoval císař vedle vojenství a církve za velmi důležité pro chod státu).\nKonstantin osobně napsal několik spisů, jejichž základem byly jeho osobní zkušenosti a encyklopedická studia. Patří mezi ně oslavný životopis jeho děda Basileia I., dílo \"O ceremoniích\" a práce \"K synu Romanovi\", známá pod latinským názvem \"De administrando imperio\". Práce o ceremoniích měla sloužit k řádné správě říše – podle císaře bylo zárukou její stability zachovávání starých ceremonií. Myšlenka, že uchování tradic přispěje k velikosti říše a její řádné správě, zůstala živá až do 19. století. \"De administrando imperio\" obsahuje zprávy o zemích a národech sousedících s Byzancí. Vychází z tajných archivních dokumentů i zpráv císařských vyzvědačů a představuje praktickou encyklopedii zahraniční politiky. Obsahuje například zprávy o „Velké“ Moravě, pověst o třech synech knížete Svatopluka ad. Vnitropolitické poměry chtěl císař zachytit v díle \"O thematech\", které však zůstalo ve fázi výpisků.\n\n\n\n"}
{"id": "50685", "url": "https://cs.wikipedia.org/wiki?curid=50685", "title": "Lago Maggiore", "text": "Lago Maggiore\n\nLago Maggiore ( také z latinského , , znamená \"velké jezero\") je jezero ležící částečně v italských regionech Piemont a Lombardie a švýcarském kantonu Ticino, má rozlohu 212,5 km², z čehož 80,1 % leží v Itálii a zbývajících 19,9 % ve Švýcarsku. Dosahuje od jižního řetězce Lepontinských Alp až k okraji Pádské nížiny. Jako ostatní severoitalská jezera vzniklo roztátím ledovce na konci poslední doby ledové, nachází se v tektonické kotlině a je ohraničené prudkými a vysokými břehy. Hlavně severní konec je obklopen balvany, které pocházejí z ledovce. Na jihu je hrazeno morénou starého ledovce. Jezero smutně proslulo za druhé světové války, kdy zde příslušníci 1. praporu LSSAH (tj. SS-Panzer-Division Leibstandarte-SS Adolf Hitler) povraždili přes 50 Židů. Leží v nadmořské výšce 193 m. Jezero je 66 km dlouhé a maximálně 10 km široké. Je po Gardském jezeře druhé největší v Itálii. Jeho maximální hloubka je 372 m. Tím je nejhlubším a zároveň nejníže položeným jezerem ve Švýcarsku. Oblast povodí jezera je velká 6386 km² (3326 km² ve Švýcarsku a 3060 km² v Itálii).\n\nJezerem protéká řeka Ticino (levý přítok řeky Pád), protékající stejnojmenným švýcarským kantonem. Vlévá se do něj u Magadina, v deltě na konci úrodného údolí. Oblast při toku (Bolle di Magadino) je přírodní rezervací. Zde na severu se do jezera také vlévá Verzasca známá především díky mostu Ponte dei Salti a přehradou s 220 m vysokou hrází. Další přítok na západní straně je Maggia. Východně od její delty se nachází město Locarno, známé především filmovým festivalem a poutním kostelem Madonna del Sasso. Západně od její delty pak leží Ascona se svou jezerní promenádou a Monte Verita. O něco výše se dělí údolí u Ponte Brolla na Centovalli vlevo a Vale di Maggia (německy Maggiatal) vpravo. Změny výšky hladiny jsou asi 4 m za rok, nejvyšší úrovně dosahuje v červnu až v červenci. V zimě nezamrzá.\n\nU Brissaga se nachází dva ostrovy Isole di Brissago, na kterých je botanická zahrada. Severně od Cannero Riviera leží dva ostrůvky, které se jmenují Castelli di Cannero. U Stresy leží čtyři Borromejské ostrovy – Isola Bella, Isola Madre, Isola dei Pescatori (také známá jako Isola Superiore) a Isola di San Giovanni.\n\nVegetace je stejně bujná jako u jezera Lago di Como a u jiných jezer v oblasti. Najdeme zde fíky, granátová jablka, olivy, myrfa apod. Na Borromejských ostrovech dokonce citronovníky, pomerančovníky, korkové duby a svatojánský chléb.\n\nNejvětší město na jezeře je italská Verbania, které se skládá ze dvou částí Intra a Pallanza. Jižně od Verbanie se rozšiřuje jezero díky Verbanskému zálivu, kde se do jezera vlévá řeka Toce. Na druhé straně zálivu leží město Stresa, jehož architektura připomíná šarm mondénních vznešených lázeňských míst. Ostatně se zde konalo několik význačných historických konferencí. Dále na jihu se nachází město Arona. 2 km severně od Arony stojí od r. 1624 měděná socha, zadaná Carlem Borromeem, vysoká 23 m (35 m s podstavcem), která až do stavby Sochy svobody v New Yorku byla nejvyšší sochou s vnitřním schodištěm. Na jižním konci jezera u Sesto Calende na jezero navazuje přírodní rezervace zahrnující lužní oblast. Na východní straně jezera se ční strmá skála, do které je vytesaný klášter Santa Caterina del Sasso. Také na východním břehu se nachází město Luino se známými týdenními trhy, dnes převážně už turistickými.\n\nOd roku 1826 existuje na jezeře osobní doprava. Dnes provozuje dopravu na jezerech Maggiore, Garda a Como flotila 25 lodí. Na jezeře jsou pěstovány vodní sporty.\n\nLovem ryb se na jezeře živí mnoho rybářů (pstruzi, okouni). Roční výlov je přibližně 150 tun.\n\n"}
{"id": "50686", "url": "https://cs.wikipedia.org/wiki?curid=50686", "title": "Laskarisové", "text": "Laskarisové\n\nLaskarisové byli magnátským rodem, který se roku 1204 stal byzantskou panovnickou dynastií, vládnoucí v Nikájském císařství (do roku 1261).\n\nZakladatelem dynastie byl Theodoros I. Laskaris, zeť byzantského císaře Alexia III. Angela, který se roku 1208 nechal korunovat v Nikáji císařem Římanů. Poslední vládnoucí příslušník rodu Jan IV. byl nahrazen po dobytí Konstantinopole roku 1261 svým regentem a spolucísařem Michaelem VIII. Palaiologem.\n\n\n"}
{"id": "50687", "url": "https://cs.wikipedia.org/wiki?curid=50687", "title": "Kongregace Nejsvětějšího Vykupitele", "text": "Kongregace Nejsvětějšího Vykupitele\n\nKongregace Nejsvětějšího Vykupitele (lat. \"Congregatio Sanctissimi Redemptoris\"; CSsR, C. Ss. R. či C.Ss.R.), jejíž členové jsou nazýváni redemptoristé, je katolická řeholní kongregace, která si klade za poslání následovat Krista, hlásat Boží slovo chudým a žít podle evangelních rad chudoby, čistoty a poslušnosti.\n\nKongregaci založil 9. listopadu 1732 sv. Alfons z Liguori, dnes čítá včetně bratří řeckokatolické větve necelých 6 tisíc redemptoristů, kteří působí v 78 zemích světa. Současným generálním představeným kongregace je Michael Brehl z Kanady.\n\nNa českém území kongregace působí od roku 1855, samostatná česká provincie vznikla v roce 1901 a v dobách největší slávy měla téměř 300 členů. V listopadu 2009 čítala necelých 20 redemptoristů, soustředěných zejména při Svaté Hoře a ve Frýdku. Českým provinciálem je Josef Michalčík .\n\nSv. Alfons Maria z Liguori byl biskupem ve Scale pozván, aby před svátkem Povýšení svatého Kříže roku 1731 kázal v katedrále, kde se mu dostalo silného zážitku, o němž později Alfons vypovídal jako o setkání s láskyplným Bohem, jehož Láska přivedla na svět Ježíše, který člověka vykoupil. V reakci na to ve Scale zakládá Alfons kongregaci; prvotní společenství se ale kvůli nejednotným představám o budoucnosti rozpadlo. Z prvních Alfonsových společníků v něm zůstal pouze právník Vito Curzio. Později se však kongregace začíná šířit. První dům zakládají redemptoristé v Ciorani. Roku 1749 papež Benedikt XIV. potvrdil řeholi institutu, která platila až do 2. vatikánského koncilu.\n\nRoku 1752 do kongregace vstoupil Gerard Majella, který již roku 1755 v Materdomini umírá v pověsti svatosti. Roku 1762 je Alfons z Liguori jmenován biskupem v S. Agata dei Goti. Roku 1785 vstupují k redemptoristům první cizinci, Klement Maria Hofbauer a Tadeáš Hýbl, kteří zakládají první dům kongregace v rakouské monarchii. Vládnoucí Josef II. však vzápětí kláštery ruší, proto další dům vzniká ve Varšavě. Odtud Klement Maria Hofbauer založil další domy v Německu, Švýcarsku a v Bavorsku. Roku 1808 je dům ve Varšavě uzavřen a Hofbauer se stěhuje do Vídně, odkud je však málem vyhoštěn, dům redemptoristů ve Vídni je nakonec založen až roku 1819.\n\nV následujících letech dochází k velkému rozvoji kongregace do ostatních kontinentů, ke kterému přispěl zvláště generální vikář redemptoristů za Alpami, P. Josef Amand Passerat. Významným zástupcem redemptoristů je také první philadelphský biskup, prachatický rodák Jan Nepomuk Neumann.\n\nPři své pastorační práci používá kongregace též obrazu Matky ustavičné pomoci, který redemptoristé dostali do opatrování od papeže Pia IX. roku 1866; jedná se přitom o nejrozšířenější obraz Panny Marie vůbec.\n\nRedemptoristé byli ve 20. století vystaveni pronásledování - nejprve ve Španělsku a Mexiku, za 2. světové války v Polsku, později též v Sovětském svazu a jeho satelitech, v Československu, na Kubě a ve Vietnamu. Z tohoto období pochází několik redemptoristických mučedníků – biskupové Vasil Veličkovskyj a Mikuláš Čarněckyj a kněží Zynovij Kovalyk a český redemptorista Metoděj Dominik Trčka.\n\nRedemptoristé se na českém území objevují roku 1855; jejich první dům je založen v Koclířově u Svitav. Pražská provincie kongregace byla založena roku 1901. Z této provincie byly postupně založeny provincie Varšava a viceprovincie Karlovy Vary, Bratislava a Michalovce. Před 2. světovou válkou pražská provincie patřila s téměř 300 členy mezi nejsilnější na světě.\n\nRoku 1950 byli komunisty zatčeni dva význační členové kongregace - P. Ivan Mastiliak a P. Jan Blesík, kteří byli ještě téhož roku při monstrprocesu se členy řádů odsouzeni k mnohaletému žaláři. Kvůli pronásledování církve a zákazu společného života v klášterech kongregace zestárla; v roce 1989 měla ještě asi 120 členů, v současné době je však v ČR méně než 30 redemptoristů.\n\nHlavní aktivitou redemptoristů je péče o poutní místa (zvláštní místo zde má Svatá Hora u Příbrami) a exerciční domy. Redemptoristé se věnují pořádání duchovních cvičení. Kongregace také založila komunitu věnující se lidovým misiím, velmi typickým právě pro kongregaci redemptoristů, která sídlila v Králíkách a v roce 2007 se přesunula do obce Tasovice na Znojemsku, do místa, kde se narodil sv. Klement Maria Hofbauer (Dvořák).\n\n\n"}
{"id": "50704", "url": "https://cs.wikipedia.org/wiki?curid=50704", "title": "Poledník (Šumava)", "text": "Poledník (Šumava)\n\nPoledník (německy \"Mittagsberg\") je hora ležící na Kvildských pláních v pohoří Šumava. Poledník je s nadmořskou výškou 1315 metrů patnáctý nejvyšší vrchol české části Šumavy. Nachází se 4,5 km jižně od Prášil. Oblý protáhlý hřbet Poledníku má prudké východní svahy, které byly přemodelované činností ledovce a nacházejí se v nich kar Prášilského jezera a bezvodý kar Stará jímka.\n\nPoledník je nazýván též Polední hora.\n\n Rozhledna na Poledníku vznikla z někdejší věže vojenského zařízení elektronické ostrahy hranice, která umožňovala sledovat rádiový provoz hluboko dovnitř území Spolkové republiky Německo. V 60. a 70. letech 20. století byl v přísně střeženém pohraničním pásmu postaven tajný vojenský objekt s krycím označením TOPAS. V té době nebylo přístupné ani Prášilské jezero, které je v blízkosti. Často se dokonce toto místo nenacházelo na mapách. V roce 1989 objekt přestává sloužit pro vojenské účely a začíná chátrat. V roce 1997, po sporu mezi Správou Národního parku Šumava a Klubem českých turistů bylo rozhodnuto o rekonstrukci věže a omezeném zpřístupnění vrcholu. Budovy komplexu byly sneseny a zachována zůstala pouze věž. Od roku 1998 se tak mohou turisté těšit z jedinečného výhledu na celou centrální Šumavu a Bavorský les a za dobré viditelnosti zahlédnout i Alpy. Věž měří 37 metrů, vede na ní 227 schodů a zůstala jí typická podoba se třemi půlkruhovými patry v horní polovině. Rozhledna na Poledníku se hned v roce svého otevření zařadila mezi nejnavštěvovanější místa Národního parku Šumava – vystoupalo na ni 30000 lidí, v roce 1999 dokonce 35000.\n\nV srpnu 2009 byla na rozhledně zprovozněna malá fotovoltaická elektrárna, která pokryje spotřebu elektrické energie rozhledny.\n\nRozhledna je otevřena jen v letní sezóně (červen až říjen). Nejlepší přístup je po červené turistické značce z Prášil, cesta má délku 8,5 km. Po této cestě je povolena i jízda cyklistům a v zimě lyžařům. Pohraniční zelená a červená turistická značka z Frantova mostu přes Poledník na Javoří Pilu, která prochází 1. zónou národního parku, je po většinu roku (mimo období 1. 7. až 30. 9.) uzavřena, zejména kvůli hnízdění tetřeva hlušce.\n\n"}
{"id": "50728", "url": "https://cs.wikipedia.org/wiki?curid=50728", "title": "Nižné Terianske pleso", "text": "Nižné Terianske pleso\n\nNižné Terianske pleso je ledovcové jezero ve skupině Terianskych ples. Nachází se ve výrazné karové kotlině v dolině Nefcerka, jež je boční větví Kôprové doliny ve Vysokých Tatrách na Slovensku. Má rozlohu 5,5580 ha a je 360 m dlouhé a 235 m široké. Dosahuje maximální hloubky 47,3 m. Jeho objem činí 871 668 m³. Leží v nadmořské výšce 1940 m.\n\nNa severu se nad plesem zvedají stěny Nefcerské veže, Terianské veže a Prostredné Valove veže. Na východě se zvedá další práh doliny Nefcerky. Na jihu se zvedá hřeben od Krátké zakončený Krátkou Strážnicí. Na západ dolina klesá do Kôprové doliny.\n\nZ Vyšného Terianskeho plesa přitéká Nefcerský potok a odtéká na západ, kde se na něm nacházejí tři vodopády (Vyšný a Nižný Nefcerský vodopád, Kmeťov vodopád) nad soutokem s Kôprovským potokem. Rozměry jezera v průběhu času zachycuje tabulka:\nCelá dolina je přísnou rezervací TANAPu a přístup veřejnosti do ní je zakázaný.\n\n\n"}
{"id": "50730", "url": "https://cs.wikipedia.org/wiki?curid=50730", "title": "Vyšné Wahlenbergovo pleso", "text": "Vyšné Wahlenbergovo pleso\n\nVyšné Wahlenbergovo pleso je ledovcové jezero v nejvyšším stupni Furkotské doliny ve Vysokých Tatrách na Slovensku. Má rozlohu 5,1655 ha. Je 335 m dlouhé a 222 m široké. Dosahuje maximální hloubky 20,6 m. Jeho objem činí 392 078 m³. Leží v nadmořské výšce 2157 m a je jedním z nejvýše položených jezer v Tatrách. Je pojmenované po švédském botanikovi Göranu Wahlenbergovi.\n\nNa západě se nad jezerem zvedají stěny \"Kozího chrbátu\" s \"Liptovskou vežou\" a Ostrou. Na severu je Furkotské sedlo a Furkotský štít zakončuje celé údolí. Na východě je Bystré sedlo.\n\nJezero nemá žádný povrchový přítok ani odtok. Přes skalní práh odtéká voda především pod povrchem do níže položených jezer (Sedielkové a Soliskové pliesko) a dále do Nižného Wahlenbergova plesa. Náleží k povodí Bieleho Váhu. Rozměry jezera v průběhu času zachycuje tabulka:\n\nV roce 1911 jezero rozmrzlo jen na 10 dní. Na konci 20. století bylo bez ledu průměrně 50 dní v roce.\n\nPřístup je možný pěšky, a to pouze v letním období od 16. června do 31. října. Na východě vede kolem jezera žlutá turistická značka do Bystré lávky traverzem svahu Veľkého Soliska. Přístup je možný:\n\n\n"}
{"id": "50732", "url": "https://cs.wikipedia.org/wiki?curid=50732", "title": "Zelené pleso Krivánske", "text": "Zelené pleso Krivánske\n\nZelené pleso Krivánske ( ) je ledovcové jezero morénově-karového typu ve Važecké dolině, a to v její nejvyšší části nazývané Zadný handel ve Vysokých Tatrách na Slovensku. Má rozlohu 5,1380 ha a je 450 m dlouhé a 160 m široké. Dosahuje maximální hloubky 29,5 m a objemu 288 685 m³. Leží v nadmořské výšce 2012,5 m.\n\nPleso nemá žádný povrchový přítok ani odtok. Sbírá vodu z okolních svahů a skal a ta odtéká pod povrchem, aby dala o něco níže v dolině vzniknout Bielému Váhu. Jihozápadně od něj se ještě nachází Malé pliesko. Rozměry jezera v průběhu času zachycuje tabulka:\nNa východě se zvedají stěny Jamského hřebenu, který se táhne od Krátké na jih. Na severu je to pak hřeben mezi \"Krátkou\" a ramenem Kriváně. Na západě se pak od hladiny jezera zvedá vlastní masív Kriváně.\n\nK plesu vedla turistická značka od Jamského plesa, ale z důvody ochrany přírody byla zrušena. V současnosti je pleso veřejnosti nepřístupné.\n\n"}
{"id": "50733", "url": "https://cs.wikipedia.org/wiki?curid=50733", "title": "Gadolinium", "text": "Gadolinium\n\nGadolinium (chemická značka Gd, \"Gadolinium\") je měkký stříbřitě bílý, vniřně přechodný kovový ferromagnetický prvek, osmý člen skupiny lanthanoidů. Nachází využití v jaderné energetice a při výrobě počítačových pamětí.\n\nGadolinium je stříbřitě bílý, měkký přechodný ferromagnetický kov.\n\nChemicky je gadolinium méně reaktivní než předchozí prvky ze skupiny lanthanoidů. Na suchém vzduchu je prakticky stálé, ve vlhkém prostředí se pomalu pokrývá vrstvičkou oxidu. S vodou reaguje gadolinium velmi pozvolna za vzniku plynného vodíku, ale snadno se rozpouští v běžných minerálních kyselinách.\n\nVe sloučeninách se vyskytuje pouze v mocenství Gd a jejich vlastnosti jsou značně podobné sloučeninám ostatních lanthanoidů a hliníku. Všechny tyto prvky tvoří například vysoce stabilní oxidy, které nereagují s vodou a jen velmi obtížně se redukují. Ze solí anorganických kyselin jsou důležité především fluoridy a fosforečnany, jejich nerozpustnost ve vodě se používá k separaci lanthanoidů od jiných kovových iontů. Gadolinité soli jsou obvykle bezbarvé nebo bílé.\n\nGadolinium jako jediný lanthanoid a jediný kov mimo skupinu kovů triády železa vykazuje ferromagnetické vlastnosti a je proto silně přitahován magnety.\n\nVýznamnou vlastnosti gadolinia je nejvyšší účinný průřez pro záchyt tepelných neutronů ze všech známých prvků.\n\nRoku 1880 objevil švýcarský chemik Jean Charles Galissard de Marignac neznámé emisní čáry ve spektru didymu a minerálu \"gadolinitu\" a přiřadil je doposud neznámému prvku z řady lanthanoidů. Čistý oxid gadolinitý izoloval francouzský chemik Paul Émile Lecoq de Boisbaudran roku 1886 z oxidu yttria.\n\nJméno získalo gadolinium podle minerálu, který byl pojmenován po finském chemiku a geologovi Johanu Gadolinovi.\n\nGadolinium je v zemské kůře obsaženo v koncentraci 5,4–6,4 mg/kg, o jeho obsahu v mořské vodě chybí údaje. Ve vesmíru připadá jeden atom gadolinia na 100 miliard atomů vodíku.\n\nV přírodě se gadolinium vyskytuje pouze ve formě sloučenin. Neexistují však ani minerály, v nichž by se některé lanthanoidy (prvky vzácných zemin) vyskytovaly samostatně, ale vždy se jedná o minerály směsné, které obsahují prakticky všechny prvky této skupiny. Mezi nejznámější patří \"monazity\" (Ce, La, Th, Nd, Y)PO a \"xenotim\", chemicky fosforečnany lanthanoidů, dále \"bastnäsity\" (Ce, La, Y)COF, tj. směsné fluorouhličitany prvků vzácných zemin a např. minerál \"gadolinit\" (Ce,La,Nd,Y)FeBeSiO.\n\nVelká ložiska těchto rud se nalézají ve Skandinávii, USA, Číně a Vietnamu. Významným zdrojem jsou i fosfátové suroviny – \"apatity\" z poloostrova Kola v Rusku.\n\nPři průmyslové výrobě prvků vzácných se jejich rudy nejprve louží směsí kyseliny sírové a chlorovodíkové a ze vzniklého roztoku solí se přídavkem hydroxidu sodného vysráží hydroxidy.\n\nSeparace jednotlivých prvků se provádí řadou různých postupů – kapalinovou extrakcí, za použití ionexových kolon nebo selektivním srážením nerozpustných komplexních solí.\n\nPříprava čistého kovu se obvykle provádí redukcí oxidu gadolinitého GdO elementárním vápníkem.\n\nFerromagnetické vlastnosti gadolinia se využívá při výrobě počítačových pevných disků a jiných paměťových médií pro výpočetní techniku.\n\nVysoký účinný průřez pro záchyt neutronů se uplatní především v jaderné energetice. Gadolinium je podstatnou součástí moderátorových tyčí v jaderných reaktorech, které slouží k regulaci intenzity štěpné reakce v reaktoru. Při zasunutí těchto tyčí do nitra reaktoru dojde k záchytu většiny uvolněných neutronů a tím k zpomalení nebo úplnému zastavení štěpné reakce. Vzhledem k vysoké výrobní ceně gadolinia jsou tyto materiály používány jen ve speciálních případech, např. v reaktorech jaderných ponorek a podobně.\n\nV metalurgickém průmyslu slouží přídavky malých množství gadolinia ke zlepšení vlastností vysoce legovaných ocelí, zlepšují jejich opracovatelnost a odolnost proti korozi.\n\nV medicíně se sloučeniny gadolinia (cheláty) používají jako kontrastní látky při vyšetření pacienta metodou magnetické rezonance, což však může být spojeno s různými riziky. Injekčně aplikované soli gadolinia slouží ke zvýraznění odezvy vyšetřované tkáně.\n\n\n"}
{"id": "50735", "url": "https://cs.wikipedia.org/wiki?curid=50735", "title": "Suez", "text": "Suez\n\nSuez (arabsky: السويس) je egyptské přístavní město, ležící na severovýchodě země v guvernorátu Suez. Město se nachází na severním břehu Suezského zálivu. Uvádělo se i jako Suwajs (z arabského السويس‎ 'as-Suways').\n\nV 7. století se severně od současného města Suez nacházelo město Kolzum, které bylo východní stanicí na kanálu spojujícím Nil a Rudé moře. Významnost města upadla poté, co byl v roce 770 kanál uzavřen. Vesnice Suez ležela nedaleko a podle arabského cestovatele Al-Maqdišiho, který Suez v roce 986 navštívil, sloužila jako zdroj pitné vody pro Kolzum. Egyptský sultán Saladin z dynastie Ajjúbovců nechal Kolzum a Suez opevnit, aby mohli chránit východní egyptskou hranici před křižáckými nájezdy vedenými Renaudem de Châtillonem. Mezi roky 1183-84 Renaudovy lodě v Rudém moři zabraňovaly ajjúbské posádce v Kolzumu v přístupu k moři. Jelikož muslimové neměli v Rudém moři žádné vojenské loďstvo, které by se dokázalo Renaudovi postavit, nechal Saladinův bratr Al-Ádil vybudovat na jihu země v přístavu Aidab novou námořní flotilu, která se následně vypravila na sever ukončit Renaudovo obléhání.\n\nV důsledku předejití portugalských útoků na egyptská pobřežní města v Rudém moři, nechal poslední mamlúcký sultán al-Ašraf Kánsúh al-Gaurí povolat šestitisícovou armádu, která měla za úkol v roce 1507 bránit Suez. Tito vojáci však zase scházeli v bojích proti Osmanské říši ve Středozemním moři. Poté, co Osmani na začátku 16. století dobyli Egypt, se Suez stal hlavním námořním a obchodním centrem Egypta. Německý cestovatel Carsten Niebuhr označil Suez za významné město, odkud se v 18. století každoročně plavily lodě do Džiddy, která sloužila jako přístav pro islámské posvátné město Mekku, a zároveň byl Suez hlavní branou pro obchod s Indií. Nicméně v roce 1798 se během Napoleonské invaze přeměnil v nedůležité město. Boje mezi Francií a Velkou Británií v roce 1800 zanechaly většinu města v troskách. Významnost Suezu opět vzrostla až s otevřením Suezského průplavu v roce 1869.\n\nMěsto bylo opět prakticky zničeno na přelomu šedesátých a sedmdesátých let dvacátého století, kdy Egypt bojoval s Izraelem, který okupoval Sinajský poloostrov. Město bylo opuštěno po Šestidenní válce v roce 1967. Rekonstrukce Suezu začala krátce po znovu otevření Suezského průplavu v roce 1975. Do centra dění se Suez opět dostal v roce 2011, kdy se stal prvním městem, ve kterém propukly masové protesty proti vládě prezidenta Husního Mubáraka. A právě v Suezu byly hlášeny první oběti egyptské revoluce. \n\nSuezský průplav nebyl prvním kanálem spojující Rudé moře se Středozemním. V dřívějších dobách byla tato vodní cesta vedena ze Suezského zálivu do nilské delty. Průplav, který známe v dnešní době, byl postaven v devatenáctém století.\n\nSuezský průplav nabízí lodím podstatně kratší cestu než kolem mysu Dobré naděje. Terén v této lokalitě byl pro stavbu průplavu ideální. Svoji roli hrála krátká vzdálenost mezi Rudým a Středozemním mořem, prakticky rovný terén a řada propadlin, které se staly součástí vodní cesty. Stavba kanálu byla navržena francouzským inženýrem Ferdinandem de Lessepsem. Stavba průplavu trvala jedenáct let a byl otevřen 17. listopadu 1869. Suezský průplav měl okamžitý vliv na světový obchod.\n\nV roce 1956 egyptský prezident Gamál Násir průplav znárodnil. Tento krok nakonec vedl k ozbrojenému konfliktu (známý jako Suezská krize) mezi Egyptem na jedné straně a Francií, Velkou Británií a Izraelem na straně druhé. Během následujících válek mezi Egyptem a Izraelem byl průplav v letech 1967 až 1975 uzavřen. V současné době Suezský průplav významně přispívá egyptské ekonomice. V roce 2009 generovaly zisky z průplavu 3,7% egyptského HDP.\n\n\n\n"}
{"id": "50737", "url": "https://cs.wikipedia.org/wiki?curid=50737", "title": "Batizovské pleso", "text": "Batizovské pleso\n\nBatizovské pleso je karové ledovcové jezero v Batizovské dolině ve Vysokých Tatrách na Slovensku. Pleso má rozlohu 3,48 ha a je 288 m dlouhé a 160 m široké. Dosahuje hloubky 12 m. Objem činí 232 089 m³. Leží v nadmořské výšce 1884 m.\n\nNa východě se zvedají stěny Dromedárova chrbátu Gerlachovského štítu. Jižně prochází tatranská magistrála. Na jihozápadě se ve vzdálenosti 150 m nachází podstatně menší Malé Batizovské pleso a za ním na západě se zvedají svahy ramene Končisté. Na severu se mírně zvedá Batizovská dolina. Okolí jezera je kamenité.\n\nJe to jediné větší pleso v dolině. Protéká jím Batizovský potok, který ústí na severozápadě a odtéká na jihovýchodě. Zhruba 200 m pod jezerem se nacházejí Batizovské vodopády. Má také nepravidelný přítok zpod ramene Končisté. Rozměry jezera v průběhu času zachycuje tabulka:\nPleso je veřejnosti přístupné každoročně v období od 16. června do 31. října a za příznivých povětrnostních podmínek (především pokud není mnoho sněhu) i mimo toto období. Pěší přístup je možný:\n\nPřístupové turistické značky byly v pásmu lesa značně zničeny vichřicí v roce 2004 a následným požárem v roce 2005 a od té doby se pracuje na jejich obnově.\n\n\n"}
{"id": "50738", "url": "https://cs.wikipedia.org/wiki?curid=50738", "title": "Velká příkopová propadlina", "text": "Velká příkopová propadlina\n\nVelká příkopová propadlina ( , , \"al-wádí al-Mtsd' al-kabír,\" , \"ha-beka ha-Suri-afrikani,\" ) někdy nazývaná také Východoafrická propadlina je rozsáhlý geomorfologický jev, který probíhá v délce 6 000 km ze severu Sýrie (jihozápadní Asie) do oblasti Mosambiku (východní Afrika). Údolí má různou šířku v rozmezí od 30 do 100 km a hloubku od několika set do tisíců metrů. Byla vytvořena vrásněním a separací afrického kontinentu a arabské tektonické desky, které začalo přibližně před 35 miliony lety na severu a bude pokračovat oddělením východní Afriky od zbytku Afriky v oblasti východní části propadliny, které začalo asi před 15 miliony lety. Vědci se přou o příčiny divergentního pohybu litosférických desek. První podrobný průzkum jevu provedl v roce 1893 skotský geolog John Walter Gregory.\n\nPropadlina je místo, kde můžeme sledovat vznik nového oceánu.\n\nSystém geologických zlomů reprezentují dvě hlavní části, a sice asijská část a africká část (Východoafrický příkop). V obou můžeme najít sopky, aktivní i vyhaslé.\n\nPočátek zlomových struktur se obvykle určuje v prostoru hranic Sýrie a Libanonu. Linie zlomu je zde kopírována řekou Jordán. Odtud prochází depresí Mrtvého moře, pokračuje Vádím al-Araba a skrze Akkabský záliv podél Sinajského poloostrova do Rudého moře.\n\nZlom poté prochází jihojihovýchodně Rudým mořem až do Afarské pánve (též Afarský trojúhelník) v Africkém rohu.\n\nV Afarském trojúhelníku se spojují zlomové struktury Rudého moře, Východoafrického příkopu a Adenského příkopu (spojnice arabské a somálské litosférické desky). Geologické složení této části sestává většinou ze sedimentů, přeměněných a zejména vyvřelých hornin. Zajímavým místem, jehož vznik souvisí s tektonickou činností oblasti, je jezero Assal.\n\nJižněji se zlomy rozchází a vytváří tak Východní a Západní zlomové pohoří. Volný prostor mezi dvěma masivy byl v minulosti částečně vyplněn vodou a vznikla tak soustava východoafrických jezer (např. jezero Tanganika). Některá jezera jsou natolik ovlivněna tektonickou činností celé soustavy natolik, že jejich salinita se postupně zvyšuje. Tento proces byl pozorován u jezera Magadi v Keni.\n\nProstor východoafrického příkopu je významný také pro antropology, neboť jej od miocénu obývali předkové moderních lidí. Na mnoha místech se díky vhodným přírodním podmínkám dochovaly kosterní pozůstatky těchto homininů, zástupců rodu \"Australopithecus\" i \"Homo\". Aktivní sopečná činnost, doprovázená ukládáním četných vrstev sopečného popela, navíc umožňuje velmi přesné datování nalezených ostatků. Nejznámější jsou lokality v Keni, Tanzanii a Etiopii.\n\n\n\n"}
{"id": "50739", "url": "https://cs.wikipedia.org/wiki?curid=50739", "title": "Souhvězdí Jižního trojúhelníku", "text": "Souhvězdí Jižního trojúhelníku\n\nJižní trojúhelník je souhvězdí na jižní obloze. S rozlohou 110 čtverečných stupňů je šestým nejmenším souhvězdím.\n\n"}
{"id": "50740", "url": "https://cs.wikipedia.org/wiki?curid=50740", "title": "Souhvězdí Kružítka", "text": "Souhvězdí Kružítka\n\nKružítko je souhvězdí na jižní obloze, v Evropě nepozorovatelné.\n\n"}
{"id": "50741", "url": "https://cs.wikipedia.org/wiki?curid=50741", "title": "Souhvězdí Jižní koruny", "text": "Souhvězdí Jižní koruny\n\nJižní koruna je souhvězdí na jižní obloze. Zavedl jej starořecký astronom Klaudios Ptolemaios. Ve středoevropských zeměpisných šířkách lze pozorovat pouze jeho severní část.\n\nV severovýchodní části souhvězdí se nachází hvězdotvorná oblast, molekulární mračno s několika reflexními mlhovinami. 1 stupeň západně od hvězdy γ CrA se nachází reflexní mlhovina NGC 6729. 10' severozápadně od ní jsou reflexní mlhoviny NGC 6726 a NGC 6727, 20' jihozápadně je reflexní mlhovina IC 4812 a 1 stupeň směrem na jihovýchod se rozkládá temná mlhovina Bernes 157.\n\nV jihozápadní části souhvězdí, 5 stupňů východně od hvězdy Sargas (θ Sco) s magnitudou 1,9, se nachází jasná kulová hvězdokupa NGC 6541 s hodnotou magnitudy 6,3.\n\n"}
{"id": "50744", "url": "https://cs.wikipedia.org/wiki?curid=50744", "title": "Souhvězdí Páva", "text": "Souhvězdí Páva\n\nPáv je souhvězdí na jižní obloze. V českých zeměpisných šířkách je nepozorovatelné, jelikož nikdy nevystoupí na obzor.\n\n"}
{"id": "50745", "url": "https://cs.wikipedia.org/wiki?curid=50745", "title": "Mrtvé moře", "text": "Mrtvé moře\n\nMrtvé moře (hebrejsky: , doslova „moře Soli;“ ; doslova „Mrtvé moře“) je bezodtoké slané jezero, které se rozkládá mezi Izraelem na západě a Jordánskem na východě. Nachází se 420 metrů pod hladinou světového oceánu a je nejníže položeným odkrytým místem na zemském povrchu, nejníže položeným slaným jezerem na světě. Dosahuje maximální hloubky 380 metrů a je tak nejhlubším hypersalinitním jezerem na světě. Jeho salinita dosahuje 33,7 %, čímž se řadí mezi nejslanější jezera na světě. Větší salinitu mají pouze jezera Assal, Garabogazköl a některá hypersalinitní jezera v Dry Valleys v zátoce McMurdo na Antarktidě. Jeho salinita je 8,8× větší než Středozemního moře a téměř 9,4× větší než salinita oceánská. Tato charakteristická vlastnost Mrtvého moře z něj činí drsné prostředí, které není vhodné pro živočichy. Má rozlohu 1050 km² (severní část – 810 km²). Je 67 km dlouhé a maximálně 18 km široké. Tyto údaje se v průběhu času mění, neboť jezero poměrně rychle vysychá. Leží v Jordánském údolí a jeho hlavním přítokem je řeka Jordán.\n\nV arabštině se Mrtvé moře označuje jako \"al-bahr al-Majit\" („Mrtvé moře“) nebo méně často jako \"bahr Lut\" (بحر لوط, „Lotovo moře“). Dalším historickým názvem v arabštině bylo „moře Zo'ar,“ po nedaleko stojícím městě. V hebrejštině se Mrtvé moře označuje jako \"jam ha-Melach\" („moře Soli“) nebo jako \"jam ha-Mavet\" („Moře smrti“). Ve starověku bylo někdy zmiňováno jako \"jam ha-Mizrachi\" (, „Východní moře“) nebo jako \"jam ha-Arava\" („Aravské moře“).\n\n\"Mrtvé moře\" přitahuje zájem návštěvníků z okolí Středozemí už po tisíce let. Na tomto místě se ukrýval Král David, bylo to jedno ze světově prvních léčebných míst a zdroj mnoha produktů používaných v různých oblastech od mumifikace v Egyptě až po hnojiva.\n\nBřehy na západě a východě jsou srázné a skalnaté. Na severu a jihu navazuje na pobřeží táhlá rovina. Pobřeží je převážně pusté, s výjimkou několika oáz a turistických resortů s plážemi pro koupání. U jižního břehu probíhá těžba soli a dalších minerálů, nachází se zde i rozsáhlý chemický komplex pro úpravu vytěžených surovin.\n\nZdrojem vody je převážně řeka Jordán, která do moře ústí na severu. Dalším zdrojem vody jsou četná vádí, která do moře ústí na východním i západním břehu a která mají v zimním dešťovém období občasné silné vodní průtoky. Například vádí nachal Chever, které přichází z Judské pouště.\n\nHorké a suché klima způsobuje nízké srážky (50–100 mm/rok) a vysoké vypařování z hladiny. V historické době značně kolísala hladina v rozmezí 12 m, avšak v poslední době dochází k trvalému poklesu hladiny jezera především v důsledku umělého zadržování vody řeky Jordán v Galilejském jezeře. Podle studie zveřejněné v roce 2009 za posledních 30 let ubylo v Mrtvém moři asi 14 km vody a jeho hladina klesá ročně asi o 70 cm. Pokud by proces pokračoval stejným tempem mohlo by Mrtvé moře do roku 2050 zcela vyschnout, a proto se připravuje plán na vybudování 180 kilometrů dlouhého kanálu, který by z Rudého moře přes vádí al-Araba přiváděl do jezera mořskou vodu.\nZáměr ale kritizuje řada vědců, např. z Institutu pro studia životního prostředí Arava, nebo ekologické organizace Přátelé Země, které varují před devastujícím dopadem projektu na údolí vádí Arava a na ekosystém Akabského zálivu.\n\nHorké klima způsobuje rovněž velmi vysokou mineralizaci vody. Slanost dosahuje 30 až 35 % (v závislosti na hloubce a teplotě) – v porovnání s mořskou vodou, která obsahuje v průměru 10× méně solí (3,5 %). Převládají chlorid hořečnatý (52 %), chlorid sodný (30 %), chlorid draselný a bromid hořečnatý.\n\nDůsledkem vysokého podílu solí je vyšší hustota vody Mrtvého moře, a tedy vyšší vztlaková síla působící na plovoucí předměty. Pro udržení se nad hladinou proto není potřeba plavat – stačí do vody usednout a nechat se nadnášet.\n\nJezero se nazývá „Mrtvé moře“ kvůli své vysoké salinitě, která brání životu vodních organismů, jako jsou ryby a vodní rostliny. Žijí zde však některé druhy bakterií a archeí jako jsou Halobacteria.\n\nV období přívalu vody poklesne hladina soli v Mrtvém moři ze svých obvyklých 35 % na 30 % nebo ještě méně. Mrtvé moře se následně probudí k životu v důsledku deštivých zim. V roce 1980 se po jedné mimořádně deštivé zimě proměnilo normálně tmavomodré Mrtvé moře v červené. Výzkumníci z Hebrejské univerzity zjistili, že bylo Mrtvé moře plné řasy zvané Dunaliella. Dunaliella se živila karotenem obsahujícími halobacteriemi, což mělo za následek změnu barvy. Od roku 1980 však dochází k úbytku vody a tato řasa se již v tak hojném počtu neobjevila.\n\nV horách obklopujících Mrtvé moře si našlo domov mnoho živočišných druhů. Žijí zde velbloudi, kozorožci, zajíci, damani, šakalové, lišky a dokonce i levharti. Žijí zde rovněž stovky druhů ptáků. Izrael i Jordánsko vyhlásily na obou stranách jezera přírodní rezervace.\n\nDelta řeky Jordán byla původně džunglí papyrusu a palem. Iosephus Flavius popsal Jericho jako \"nejúrodnější místo v Judsku\". Díky pěstování cukrové třtiny, henny a fíků bylo dolní údolí Jordánu v římských a byzantských dobách bohatou oblastí. Jedním z nejcennějších produktů v Jerichu byla míza z myrhovníku, ze které se vyráběly parfémy.\n\n\n\n"}
{"id": "50746", "url": "https://cs.wikipedia.org/wiki?curid=50746", "title": "Saturejka", "text": "Saturejka\n\nSaturejka (\"Satureja\") je rod rostlin z čeledi hluchavkovitých (\"Lamiaceae\"), zahrnující okolo 40 druhů rozšířených v mírných a subtropických oblastech Starého světa. Mnohé jsou používány jako léčivé rostliny a koření.\n\nJsou to jednoleté, dvouleté nebo vytrvalé aromatické byliny a polokeře dosahující výšky 15 až 50 centimetrů. Listy jsou čárkovité či úzce kopinaté, vstřícné, 1-3 cm dlouhé, celokrajné či mělce zubaté. Oboupohlavné květy tvoří chudé lichopřesleny; kalich je zvonkovitý a mírně dvoupyský, koruna dvoupyská, bílé, růžové nebo světle fialové barvy. Ze čtyř tyčinek jsou dvě kratší a dvě delší. Květy jsou opylovány hmyzem, plodem jsou hladké, vejčité tvrdky.\n\nZástupci rodu se vyskytují především v teplejších mírných a subtropických oblastech Starého světa, s těžištěm areálu od Středomoří po Kavkaz a dále ve Střední Asii a severozápadní Číně. V Evropě je původních asi 12 druhů, z toho ve střední Evropě a potažmo české květeně žádný; některé zde mohou přechodně zplaňovat ze zahrad. Jejich obvyklým biotopem jsou suché křoviny (makchie, garrigue), travnaté meze a pastviny či kamenité a skalnaté svahy s nezapojenou vegetací, často na vápencových podkladech.\n\nV rámci čeledi hluchavkovitých patří do její největší podčeledi \"Nepetoideae\" a v ní dále do tribu \"Mentheae\" a subtribu \"Menthineae\" spolu s dalšími aromatickými bylinami. Lektotypem rodu je saturejka zahradní (\"S. hortensis\"). Taxonomické uspořádání rodu není doposud jednoznačně vyjasněno. Je součástí složité skupiny rodů \"Satureja\" – \"Micromeria\" – \"Acinos\" – Clinopodium, mezi nimiž docházelo a stále dochází k mnoha přesunům jednotlivých druhů. Do jiných rodů byli na základě molekulárních studií vyčleněni též všichni tropičtí zástupci.\n\n\nSaturejka je používána jako druh koření. Používá se nať. Je součástí směsi koření s názvem čubrica, která je oblíbená v balkánské kuchyni pro přípravu mletých i jiných mas, zapékané zeleniny, do slaných pomazánek, polévek a luštěninových pokrmů. V gastronomii se přidává do luštěnin, k bramborům, slaným pomazánkám. Dále do uzenin, k zelenině, zejména k zelí a kapustě. Tímto způsobem je používán především druh saturejka horská a saturejka zahradní.\n\nAromatické listy obsahující vonné silice (mj. karvakrol, cymol) se užívají též v lidovém léčitelství na žaludeční potíže, mají antibakteriální a antiseptické účinky. Vyrábějí se z nich též bylinné likéry. Saturejky rovněž patří k medonosným rostlinám, některé druhy jsou pěstovány jako okrasné rostliny.\n\nV českých podmínkách je poměrně běžně pěstována saturejka zahradní, méně často saturejka horská; další druhy zde nejsou spolehlivě mrazuvzdorné. Vyžadují vesměs lehké, živinami spíše chudší, dobře propustné a provzdušněné půdy a chráněné, plně osluněné stanoviště.\n\n"}
{"id": "50748", "url": "https://cs.wikipedia.org/wiki?curid=50748", "title": "Anglikánství", "text": "Anglikánství\n\nPojmy anglikánství a anglikánský označuje křesťany a církve, které se drží náboženské tradice, jež je vlastní anglikánské církvi. Anglikánské společenství je uskupením církví, které uznávají anglikánskou církev za svou mateřskou církev, ač se s ní v mnohých teologických otázkách nemusí shodovat. Celkem tyto církve anglikánského společenství sdružují kolem 70 miliónů věřících na celém světě.\n\nMnozí anglikáni se považují za součást protestantství, velká jejich část, mezi nimi též stoupenci tzv. anglokatolicismu, se však za protestanty nepovažuje. Anglikánská církev jasně vyznává, že se „drží katolické pravdy“; slovo „katolický“ zde označuje všeobecnou církev. Katolické tradici pak jsou anglikánské církve blízké svou liturgickou tradicí, jejímž středem je slavení eucharistie. Zároveň se však anglikánská nauka vyvíjela v návaznosti na protestantskou reformaci.\n\nPodobně jako pravoslaví nebo římskokatolická církev anglikáni uznávají církevní autoritu prostřednictvím apoštolské posloupnosti. Za svého prvního biskupa sami anglikáni považují sv. Augustina z Canterbury ze 6. století, ačkoli se církev sama konstituovala teprve v 1. polovině 16. století v důsledku politiky anglického krále Jindřicha VIII.\n\nVe společenství anglikánských církví (angl. \"Anglican Communion\") přísluší čestné předsednictví mezi ostatními arcibiskupy arcibiskupu z Canterbury jako primasovi původní anglické církve (\"Church of England\"). Všechny anglikánské církve jej uznávají jakožto prvního mezi rovnými. Arcibiskup z Canterbury však nevykonává svou autoritu mimo Anglii. Současným canterburským arcibiskupem je Justin Welby, bývalý arcibiskup z Durhamu.\n\nOd vlády Jindřicha VIII. přísluší poslední autorita anglikánské církve vládnoucímu anglickému monarchovi. Od dob Alžběty I. je panovníkovým titulem pro jeho postavení v církvi \"Supreme Governor\", „nejvyšší vládce“. Suverén tak má zodpovědnost za stav správy církve a ustanovení nových biskupů; dnes je však tato zodpovědnost svěřena ministerskému předsedovi Spojeného království. Anglikánské církve mimo Anglii nemají s britským panovníkem tento vztah, s jedinou výjimkou: canterburský arcibiskup coby hlava anglikánského společenství je ustanoven tímto panovníkem.\n\nNa přelomu 20. a 21. století se anglikánské společenství zmítá v těžké krizi. První vážné problémy přineslo už kněžské a biskupské svěcení žen, které vedlo jednak k přesunům přívrženců a odpůrců z řad věřících jednak mezi jednotlivými anglikánskými církvemi, jednak k řadě úplných odchodů věřících a kněží z anglikánského společenství, nejčastěji do řad římskokatolické církve , kde už pro ně vznikly tři personální ordinariáty - v USA, V.Británii a v Austrálii.\n\nJeště drtivější úder pro jednotu společenství však přišel na počátku 21. století, kdy vedení americké Episkopální církve ovládla strana biskupky Katharine Jefferts Schori, podporující svěcení svazků homosexuálů a akceptující svěcení kněží a biskupů žijících v takovýchto svazcích. Následkem toho došlo jednak k odpadu celých farností od episkopální církve a jejich přechodu k tradičnějším církvím anglikánského společenství (řada afrických anglikánských církví tak paradoxně získala poměrně velké a bohaté farnosti v USA), jednak k tvrdým sporům mezi Episkopální církví USA a ostatními církvemi anglikánského společenství, které stále zřetelněji směřují k rozpadu společenství. Zatímco zbytek společenství hrozí Episkopální církvi, že pokud od současné praxe neustoupí, bude to znamenat „zásadní narušení jednoty“, v EC USA sílí hlasy pro vystoupení z anglického společenství. V lednu 2016 Anglikánské společenství zbavilo americké episkopály pro jejich podporu stejnopohlavních svazků na tři roky hlasovacích práv ve svých orgánech.\n\nV říjnu 2009 Svatý stolec oznámil, že římskokatolická církev přijme konzervativní anglikány a vytvoří pro ně zvláštní struktury na úrovni ordinariátů, aby si mohli zachovat některé své liturgické zvyklosti a ženaté kněze.. Nato : *1) 15.ledna 2011 vznikl Personální ordinariát Naší Paní (P.Marie) z Walsinghamu ve Velké Británii. Ordinářem je Keith Newton (*10/4/1952), v r. 2016 měl 3.500 věřících ve 35 farnostech, 91 kněží a 9 řeholnic. *2) 1.ledna 2012 vznikl Personální ordinariát Stolce sv.Petra v USA (a pro Kanadu). Po ordináři Jeffreym Neilu Steensonovi (2012-2015, do r. 2007 to byl biskup EC USA-Episkopální církve v USA, *1/4/1952) je v čele biskup Steven Joseph Lopes (*22/4/1975), na biskupa vysvěcen 2/2/2016. V r. 2016 měl 6.000 věřících ve 42 farnostech a 67 kněží. *3) 15.června 2012 vznikl Personální ordinariát Naší Paní (P.Marie) Jižního kříže v Austrálii. V čele je ordinář Harry Entwistle (*31/5/1940), v r. 2016 měl 2.030 věřících ve 12 farnostech a 16 kněží.\n\nAnglikánství je nejčastěji spojováno s anglikánskou církví, avšak anglikánské církve existují v mnoha částech světa. V některých z nich (např. USA, Skotsko) nese anglikánská církev název episkopální, což je označení struktury církve vystavěné na biskupech. Některé anglikánské církve nemají církevní společenství s canterburským arcibiskupem, ale jsou považovány za anglikánské, neboť mají s anglikánskou církví společnou liturgii a modlitební knihu (Kniha společných modliteb, anglicky \"Book of Common Prayer\").\n\nKaždé národní církvi předsedá primas, většinou arcibiskup (v USA předsedající biskup). Tyto církve se dělí na diecéze, které většinou sledují administrativní členění země. Existují tři stupně ordinovaných služebníků, podobně jako v katolické a pravoslavné církvi - jáhen, kněz a biskup. Kněží nejsou vázáni celibátem a ve většině provincií mohou být na jáhenky svěceny i ženy, v mnoha z nich mohou být svěceny i na kněze. V několika provinciích je možné, aby žena přijala biskupské svěcení. Řády a řeholní kongregace byly zrušeny během protestantské reformace, objevují se však v anglikánské církvi znovu ve viktoriánské éře.\n\nCírkve sdružené ve společenství s canterburským biskupem tvoří anglikánské společenství, formální organizaci církví na národní úrovni. Některé církve však nesouhlasí s některými změnami od původní anglikánské tradice, a proto přerušily církevní společenství s mateřskou anglikánskou církví.\n\nJako svou autoritu uznávají anglikáni Písmo svaté, tradici (praxi a teorii historické církve) a rozum. Někteří z nich učí, že tyto tři prvky mají stejnou váhu, avšak většina se shoduje v primátu Písma. Historicky uznávají anglikáni jako prvotní normu své nauky Bibli, tři vyznání (nicejské vyznání, nicejsko-cařihradské vyznání a vyznání Quicumque), 39 článků a Kniha společných modliteb (\"Book of Common Prayer\"). V liturgii je anglikánství blízké katolické tradici, v nauce je bližší protestantské reformaci.\n\nToto rozdělení je otázkou vnitrocírkevní debaty mezi anglikány. Od vzniku oxfordského hnutí v 19. století mnoho církví přijalo liturgickou a pastorační praxi odlišnou od protestantské teologie. Anglikáni vysluhují na rozdíl od protestantů stejně jako katolíci a pravoslavní 7 svátostí, anglikánští kněží např. často zpovídají své farníky, což není obvyklá praxe protestantských církví.\n\n\n"}
{"id": "50749", "url": "https://cs.wikipedia.org/wiki?curid=50749", "title": "Morské oko", "text": "Morské oko\n\nMorské oko (známé též pod pojmenováním \"Veľké Vihorlatské jazero\") je největší jezero v pohoří Vihorlatské vrchy v okrese Sobrance na východě Slovenska. Má rozlohu 13,8 ha. Leží v nadmořské výšce 619 m a maximálně dosahuje hloubky 25,1 m.\n\nPobřeží je velmi členité. Jeho západní a severní část má mírný sklon a je pokrytá jemným pískem. Východní břeh je strmý a kamenitý.\n\nDo jezera ústí 6 stálých pramenů a několik periodických. Přebytečnou vodu z jezera odvádí potok Okna. Hlubší části jezera jsou pokryté silnou vrstvou bahna. V blízkosti přítoků se hromadí listí, ze kterého se celoročně uvolňuje metan.\n\nMorské oko je výjimečné svým původem, polohou, fyzikálně-chemickým a biologickým režimem. Je velkou přírodní zvláštností slovenské přírody. Na ochranu přírodních hodnot a krás bylo jezero včetně okolních lesů v roce 1984 vyhlášené státní přírodní rezervací, v současnosti je to národní přírodní rezervace o celkové výměře 108,48 ha.\n\nVýstavba lesních cest, a také těžba přestárlých porostů způsobem \"totálního vytěžení\" znamená pro jezero velké nebezpečí. Následkem zvýšené eroze svahů a zářezů cest, a také soustřeďováním odtoku vody z cest do propustí se zvyšuje transport půdy a zeminy do jezera. Kromě zeminy se splavuje organický materiál (listí, větve, kůra, humus apod.), který se po usazení v jezeře rozkládá, čímž se voda zbavuje rozpuštěného kyslíku. Všechny tyto okolnosti ovlivňují fyzikálně-chemické a biologické vlastnosti vody. Voda se stává výživnější, zvyšuje se množství řas a snižuje se průhlednost.\n\n\nJezero vzniklo v době, kdy v pohoří Vihorlat odeznívala sopečná činnost. Tehdy došlo k mohutnému sesuvu půdy z východního svahu Motrogonu a Jedlinky, který zahradil dolinu potoku Okna, a za vzniklou bariérou se vytvořilo přírodní jezero. V dnešní podobě existuje jezero od 80. let 19. století, kdy byla postavena umělá přehradní hráz. Asi sedmihektarová plocha jezera tak po zvýšení vodní hladiny o 5 m téměř zdvojnásobila.\n\nMorské oko je národní přírodní rezervace v oblasti Vihorlat. Nachází se v katastrálním území obcí Remetské Hámre a Vyšná Rybnica v okrese Sobrance v Košickém kraji. Území bylo vyhlášeno či novelizováno v letech 1984, 1988 na rozloze 108,48 ha. Ochranné pásmo nebylo stanoveno.\n\n\n"}
{"id": "50752", "url": "https://cs.wikipedia.org/wiki?curid=50752", "title": "Neum", "text": "Neum\n\nNeum je město v Bosně a Hercegovině ležící na pobřeží Jaderského moře. Jako jediné město této země leží u moře, v úzkém koridoru, který Bosna a Hercegovina má. Žije zde 1993 obyvatel, s okolím 4200.\n\nOkolí Neumu rozdělilo Chorvatskou Dalmácii v současnosti již podruhé. Poprvé byl Neum, tehdejší součást Dubrovníku, přidělen Osmanské říši, aby bylo zajištěno, že právě Dubrovník nebude hraničit s Benátskou republikou.\n\nV září 1932 byla otevřena první škola na území općiny Neum. Nenacházela se však ve městě samotném, ale v nedaleké vesnici Hutovo. Nespokojenost s královským jugoslávským režimem v 30. letech rostla postupně i v Neumu. Ve volbách do jugoslávské skupštiny v roce 1938 město zvolilo Chorvatskou selskou stranu.\n\nV roce 1941 byl vyhlášen Nezávislý stát Chorvatsko, které řídili ustašovci. Neum byl administrativně přičleněn k župě Dubrava, v roce 1944 byl součástí župy Hum. Dále od moře, v oblasti obcí Hutovo a Gradac probíhaly ostré boje mezi partyzány a fašistickým vojskem. Střety probíhaly především o strategicky významný Vukov klenac.\n\nMěsto se začalo rozvíjet po roce 1945 spolu s celým dalmatským pobřežím tehdejší Jugoslávie. Rozhodnutím komunistické vlády bylo jako jediné na pobřeží připojeno k Bosně a Hercegovině. Tato skutečnost však měla víceméně pouze administrativní charakter, vzhledem k tomu, že hranice mezi svazovými republikami SFRJ nebyly běžně označovány. V 80. letech se město nemile proslavilo kvůli aféře Neum a luxusním vilám tehdejších představitelů bosenské republiky.\n\nOd 60. let 20. století trpí především oblasti okolo Neumu poklesem obyvatelstva v souvislosti s relativně nízkou úrovní rozvoje těchto oblastí. Většinu pracovních míst v samotném Neumu zajišťuje právě turistický průmysl.\n\nSkutečnost, že Bosna a Hercegovina díky zisku tohoto území po rozpadu Jugoslávie de facto rozdělila sousední Chorvatsko na dvě části, způsobila, že se vláda v Záhřebu rozhodla vybudovat most z města Kleku na poloostrov Pelješac, čímž by spojila obě části státu a odpadla by tak potřeba tranzitu přes území města Neum. Plán však ztroskotal, protože se zjistilo, že by se jednalo o akt proti mezinárodním námořním úmluvám.\n\nMěsto je důležitým letoviskem a přístavem, nachází se zde několik velkých hotelů. Také za nákupy sem dojíždí mnoho lidí, především proto, že jsou zde nižší ceny a daně než v sousedním Chorvatsku. Okolo města patří ještě k Bosně a Hercegovině 21 km mořského pobřeží. Celkem nabízí Neum okolo sedmi tisíc ubytovacích míst; má vlastní polikliniku, poštu a banky.\n\nNeum má silniční spojení prostřednictvím tzv. Jadranské magistrály. Železniční spojení chybí, rovněž tak dálniční. Spojení s Bosnou a Hercegovinou (do vnitrozemí) představuje pouze jediná úzká silnice; všechny ostatní silnice vedou na území Chorvatska.\n\nVlastní přístav vhodnější pro rozsáhlejší osobní či nákladní námořní dopravu Neum rovněž nemá, ačkoliv se o jeho výstavbě diskutuje v souvislosti s potřebou zřízení vlastního přístavu pro ekonomiku Bosny a Hercegoviny.\n\nV současné době má Neum základní školu (\"Kardinala Stepinca\") s vlastní střední školou.\n\nV roce 1991 žilo ve městě Neum 1993 lidí, z toho byli:\n\n\n\n"}
{"id": "50766", "url": "https://cs.wikipedia.org/wiki?curid=50766", "title": "Gotický metal", "text": "Gotický metal\n\nGotický metal, gothic metal či goth metal, je hudební styl, který vznikl na počátku 90. let 20. století ve Velké Británii zkombinováním death/doomu a gothic rocku. Protože gothic metal zahrnuje široké spektrum naprosto odlišných metalových stylů, lze se setkat i s jiným zařazením, než jaké je uvedeno níže. Hodně se využívá kláves a ženského zpěvu. Mužský zpěv je obvykle hluboko posazený a často se setkáme s growlingem. Naopak ženské hlasy jsou výrazně operní. Texty jsou většinou temné až depresivní, zabývající se smrtí, beznadějí, náboženstvím, vampýrismem, hororovou fikcí, ale třeba i romantickou literaturou.\n\nPočáteční fáze gothic metalu se dá definovat jako gothic rock s metalovými texty. Ačkoli Glenn Danzigova skupina Samhain se v tomto směru také projevila, největší vliv na toto období se přisuzuje kapele Christian Death. Hluboký baryton Rozze Williamse a Valora Kanda, sestupné basové kytary a děsivé \"synthy\" udělaly na spoustu následujících kapel velký dojem. Např. u blackmetalových Celtic Frost sehrála kapela výraznou roli pro jejich pozdější „gotický“ zvuk.\n\nV devadesátých letech dvacátého století si pár mladých kapel v severní Anglii vypůjčilo zvuk gothic rocku osmdesátých let a spojily jej s tehdy vznikajícím death/doomem, který kombinoval growling a beatblasty death metalu s hutností a ponurou atmosférou doomu. Vzniklý styl byl neoficiálně nazýván \"gothic doom\" nebo také \"gothic death a\" lze ho považovat za druhou fázi vývoje tohoto žánru. Za nejvýraznější průkopníky a prakticky i zakladatele stylu je považován trojlístek severoanglických kapel, tzv. Peaceville Three - Paradise Lost, My Dying Bride a Anathema.\n\nPřestože skandinávská metalová scéna byla známá především pro svůj black a death metal, mnohé z těchto kapel čím dál více experimentovaly se zvukem a atmosférou gothic rocku, jako např. Tiamat, Theatre of Tragedy nebo Lake of Tears. Ženský zpěv byl již v té době částečně využíván v některých skladbách skupin Paradise Lost a Anathema, ale teprve až norští Theatre of Tragedy rozdělili party zpěváka a zpěvačky stejným dílem a zrodila se forma duetu známá jako beauty and the beast (ženský soprán v kombinaci s mužským \"growlingem\"). V čele kapely stála Liv Kristine Espenaes Krull - později nahrazena zpěvačkou z gothic rockových The Crest, Nell Sigland).\n\nNewyorská skupina Type O Negative byla spojována především s death metalem a thrash metalem kvůli předchozí kapele zpěváka a basisty Petera Steela, Carnivore. V jejich hudbě se však hojně vyskytovaly i vlivy doom metalu, hardcoru, ale především gothic rocku 80. let. Jejich album Bloody Kisses je zřejmě nejvýraznějším představitelem gothic metalové scény v USA té doby.\n\nDalším velice významným zástupcem žánru jsou portugalští Moonspell, kteří začínali jako black metalová kapela. Pro jejich hudbu je typická temná vampýristická poetika, hutné dusavé bicí a hlavně hluboký baryton Fernanda Ribeira. Album Wolfheart patří dnes již ke klasice žánru.\n\nDalšími výraznými představiteli žánru jsou např. kapely Draconian, The Sins Of Thy Beloved, Theatres Des Vampires, Evereve nebo Trail Of Tears.\n\nO něco méně agresivní verze gothic metalu se postupně rozvíjela v druhé polovině devadesátých let. Tyto skupiny se zaměřily na ženské hlasy, většinou vysoko posazené, nebo přímo operní, a výrazně omezily doom metalové prvky a deathmetalový \"growling\". Patří sem The Gathering (Nizozemí), Within Temptation (Nizozemí), Lacuna Coil (Itálie), After Forever (Nizozemí), Tristania (Norsko), Sirenia (Norsko) a často sem bývají řazeni i Nightwish (Finsko), ačkoli zde už se jedná spíše o symphony metal. Některé skupiny také přidávají vlivy elektronické hudby a klasický rock a výsledkem bývá lehčí a snesitelnější forma žánru (např. Delain).\n\nPočátkem 21. století se začal gothic metal v Evropě čím dál víc posouvat k mainstreamu. Nejvíce těchto kapel vznikalo ve Finsku, kde skupiny jako HIM, Entwine nebo Poisonblack dosáhly obrovských prodejních úspěchů a vyšplhaly se až na první příčky hitparád. S původním gothic metalem však kromě názvu mají tyto převážně poprockové kapely už jen pramálo společného.\n\nKdyž se začala rozšiřovat sláva skupiny Marilyn Manson, někteří novináři ji zařadili mezi „gothic rock“ a „gothic metal“, přestože lze v jejich hudbě nalézt jen velmi málo znaků těchto stylů. Rostoucí popularita industrial rocku v devadesátých letech může být označena za hlavní zdroj těchto omylů, protože někteří umělci se inspirovali „gotickým“ stylem oblékání podle různých gothic metalových skupin.\n\nAčkoliv gothic metal, stejně jako většina metalových subžánrů, se těžko zařazuje, některé hlavní znaky jsou tyto:\n\n\nGothic metal je v dnešní době často zaměňován se symphonic metalem. Ten vznikl koncem devadesátých let 20. století a na rozdíl od gothic metalu, který je spíše agresivní a melancholicky laděný (díky vzniku z \"death/doomu\"), je symphonic metal popovější a líbivější, zato bombastičtější a epicky rozmáchlý, používají se smyčcové nástroje, varhany, flétny a různé motivy klasické hudby. Nejznámějšími představiteli jsou Nightwish, Xandria, Epica, Edenbridge nebo Within Temptation.\n\n\n\nMetalové databáze:\n\nGoth Metalové články / portály / přehledy:\n"}
{"id": "50776", "url": "https://cs.wikipedia.org/wiki?curid=50776", "title": "Prášily", "text": "Prášily\n\nPrášily jsou malá obec v okrese Klatovy, zhruba 17 km jihozápadně od Sušice. Žije zde obyvatel a katastrální výměra činí 112,28 km. Rozlohou jsou tak největší obcí v České republice, která není městem. Celé území obce se nachází na území Národního parku Šumava.\n\nTato horská ves (původní název \"Gattermayerova huť\") vznikla při sklárně v polovině 18. století. Prášily se rozprostíraly na svahu hor Ždánidla, Poledník a Formberg na obou březích Prášilského potoka. Místní sklářské hutě se specializovaly na výrobu zrcadlového skla a jejich provoz skončil roku 1824. Areál sklárny pak sloužil jako výrobna ručního papíru, která v roce 1933 vyhořela (ruční papír, který se zde vyráběl, byl dodáván pro prezidentskou kancelář). Významné středisko rekreace a turistiky z období první republiky po odsunutí německého obyvatelstva a začlenění do vojenského výcvikového prostoru Dobrá Voda takřka zaniklo. V období komunistické vlády byla obec pro veřejnost uzavřena, počet obyvatel klesl až k 50. Z místních částí tak zůstalo zachováno jen samotné sídlo Prášily a její osada Nová Hůrka, okolní samoty a osady (např. Stodůlky a Hůrka) zanikly.\n\nV 90. letech 20. století byl vojenský prostor zrušen a oblast byla opět zpřístupněna. Dnes jsou Prášily významným centrem zimní a letní turistiky. Turistické trasy odtud vedou hlavně k jezeru Laka, Prášilskému jezeru a na Poledník (1315 m) s rozhlednou.\n\nPanství v této oblasti vlastnil kolem roku 1640 rod Lobkoviců. V roce 1739 existovaly první obytné domky kolem sklářské hutě. Roku 1763 koupil sklárnu hrabě Josef Kinský a ves dostala název \"Stubenbach\". V roce 1799 koupil od hraběte Filipa Kinského prášilské panství kvůli plánům na těžbu a plavení dřeva kníže Josef II. Schwarzenberg. Roku 1803 byl postaven kostel sv. Prokopa. V 1. čtvrtině 19. století upravil J. K. Eggerth sklárnu na výrobu ručního papíru. Závod byl zničen roku 1933 požárem.\n\nPočátkem 20. století začaly být dřevěné stavby nahrazovány zděnou výstavbou, postavena byla pošta s telegrafem, dva hostince a studentská noclehárna, četnická stanice, inspektorát, oddělení finanční stráže, státní polesí, obecná škola, trojtřídní česká škola a čtyřtřídní škola německá, pila a papírna, která patřila k nejstarším v Čechách. Zřízena byla i lékařská ordinace.\n\nV roce 1921 v obci žilo 1373 obyvatel, z nichž 29 se hlásilo k české národnosti, 1338 k německé a zbytek k ostatním. Evidováno zde tehdy bylo 190 domů (zřejmě včetně okolních samot, k obci administrativně patřících).\n\nBývalý Schwarzenberský pivovar byl roku 1928 přestavěn na chatu Klubu českých turistů, kam bylo již zavedeno elektrické světlo. Roku 1936 vystavěli členové Klubu českých turistů na Prášilském potoce koupaliště. Od roku 1938 se v Prášilech uvádí elektrické osvětlení z malé elektrárničky a jednoduchý vodovod rozvedený z bystřiny. Tehdy, v roce 1938, zde žilo 1022 obyvatel ve 161 domech. Většina obyvatel se živila jako dřevaři nebo drobní řemeslníci. V obci byly registrovány dva německé a dva české spolky.\n\nK Prášilům náležely i mnohé samoty a osady v blízkém i vzdáleném okolí, které dnes lze v terénu identifikovat jen s přesnou znalostí lokalizace: Dolní a Horní Steindlberg (později Horní a Dolní Kamenec), Gsenget (Pomezí), Horní Huť, Formberg, Liščí Díra, Grunbergrova Huť, Neubrunn, Seeberg, Seckerberg (Horky), Sonnberg (Slunečná), Gruberg.\n\nPo Mnichovské dohodě byla vysídlena česká menšina obyvatel. Po skončení druhé světové války vysídlení naopak potkalo mírnou a většinou bezkonfliktní německou většinu obyvatel obce a přilehlých osad a samot. Do kraje přišlo několik dobrodruhů v rámci dosídlování pohraničí. Jen někteří přišli pracovat. Mnozí přijeli krást, aby s lehce nabytým majetkem opět odešli do vnitrozemí. Ve vsi tehdy zůstalo pár hajných a několik lesních dělníků.\n\nPo komunistickém puči byl podél celé hranice vybudován pohraniční drátěný zátaras a v hraničním pásmu byl lidem znemožněn pohyb v okolních lesích. V roce 1952 se území obce a okolí stalo součástí vojenského újezdu a život obyvatel, kteří v Prášilech zůstali, se značně ztížil. Na okolních stráních se rozprostřely dráhy pro obrněné transportéry a tankové střelnice. V době, kdy probíhala vojenská cvičení (to bylo velmi často), se děti nedostaly do školy v Hartmanicích třeba několik dní a lidé neměli ani základní potraviny a byli tedy odkázáni třeba na samozásobitelství. Ani místní občané nemohli chodit za hraniční zátaras a ti, co za „dráty“ pracovali, tam mohli jen s ozbrojeným doprovodem po důkladném prověření.\n\nOkolní opuštěné vesnice posloužily jako dělostřelecké cíle a postupně tak byly srovnány se zemí. Zmenšila se i samotná obec Prášily. Kostel svatého Prokopa byl nejprve přestavěn na kulturní dům, později sloužil jako tělocvična. Poté, co se začala naklánět jeho věž, byl pod záminkou havarijního stavu dne 4. ledna 1979 odstřelen. Zachován zůstal pouze hřbitov s ulámanými kříži.\n\nDnes z původní obce zbylo sotva 25 domků. Některá stavení byla stržena pro zchátralost ještě v 90. letech 20. století. Tehdy zanikl i cenný roubený dům č. p. 123 pocházející pravděpodobně už z doby založení obce. Celých čtyřicet let sem nikdo nesměl, mnozí lidé se odstěhovali, ale někteří přece jen vydrželi. Obec nemá školu ani kostel.\n\nBývalé střelnice dnes zarůstají, dodnes v řadě míst najdeme cedule upozorňující na možnou přítomnost nevybuchlé munice. Náklady na odstranění munice z celého prostoru se odhadují na 15 až 30 miliard Kč.\n\nV roce 2005 společnost Šumava BUS s. r. o. zahájila pravidelnou autobusovou dopravu. Autobus jezdí čtyřikrát denně včetně víkendů ze Železné Rudy přes Prášily a Hartmanice do Sušice, kde navazuje na vlaky. Již od roku 2002 sem jezdí letní autobusy Národního parku Šumava, které vozí turisty – tato doprava je ovšem omezena jen na červenec a srpen.\n\nPo roce 2000 byl na území obce zřízen Archeopark Prášily, který návštěvníky seznamuje se životem Keltů na českém území.\n\nOd roku 2005 se zde nachází soukromá botanická zahrada asi na 2,5 ha a obsahuje více jak 5000 rostlin nejen ze Šumavy, ale i celého světa. V současné době se přetváří na skalní botanickou zahradu (česká škola), ve které nechybí ptačí dům, jezírka s rašeliništi a květenou. Zahrada je nejvýše položená botanická zahrada v Česku.\n\n\n"}
{"id": "50779", "url": "https://cs.wikipedia.org/wiki?curid=50779", "title": "Seznam jezer ve Švédsku", "text": "Seznam jezer ve Švédsku\n\nŠvédská jezera (švédsky jezero - \"insjöar\" nebo \"sjö\", množné číslo \"insjöar\" nebo \"sjöer\"). \n\nSeznam švédských jezer s plochou přes 100 km² bez švédských přehrad seřazen podle rozlohy.1\n\n\n"}
{"id": "50785", "url": "https://cs.wikipedia.org/wiki?curid=50785", "title": "Modifikace taveniny", "text": "Modifikace taveniny\n\nNejčastěji se modifikují:\n\nCíl modifikace železné taveniny hořčíkem je dosažení změny fyzikálních vlastnosti taveniny tak, aby se uhlík vyloučil v podobě kuliček a ne lamelárně, jak je tomu u šedé litiny. Výsledkem je pak tvárná litina.\n\nJe vysoce reaktivní prvek s velkou afinitou (tendence ke sloučení) k síře a kyslíku. Rozpustnost v železe je cca 0,08%. Jako důsledek jeho nízké tavicí (672 °C) a vypařovací (1 102 °C) teploty dosahuje tlak hořčíkových par za obvyklé modifikační teploty (okolo 1 500 °C) až 10 bar. Tyto skutečnosti značně ztěžují modifikační proces.\n\nVývoj modifikace taveniny hořčíkem se ubíral dvěma směry. Byl to na jedné straně vývoj předslitin hořčíku s niklem, mědí a hlavně s ferosiliciem. Zde je aktivita a tím i reaktivita hořčíku snížena přítomností neutrální složky předslitiny. Na druhé straně byla vyvinuta zařízení, která umožnila přímé použití levnějšího kovového hořčíku. Zde je tlak hořčíkových par kontrolován buďto vyšším tlakem v pánvi (autokláv, tlaková pánev) nebo omezeným kontaktem taveniny s hořčíkem.\n\nVysoká reaktivita hořčíku s taveninou ztěžuje legování do železné taveniny. Snížení reakční rychlosti na technicky přijatelné hodnoty bylo dosaženo snížením aktivity hořčíku. Tato je proporcionální koncentraci hořčíku v předslitině.Nejpoužívanější předslitiny jsou na bázi ferosilicia (FeSiMg). Obsah hořčíku se pohybuje mezi 3 a 4 %. Zpravidla předslitiny obsahují také malá množství prvků vzácných zemin jako cer a lanthan nebo další kovy jako stroncium, vápník ap. Prvky vzácných zemin redukují nebo dokonce neutralizují nepříznivý vliv tzv. stopových rušivých prvků jako je olovo, antimon, arsen, titan ap. na vznik kuličkového grafitu a tvoření karbidů a podporují modifikační efekt hořčíku. Mimo FeSiMg jsou také pro zvláštní účely používány předslitiny měď - hořčík (CuMg) a nikl - hořčík (NiMg). Předslitiny zpomalují reakci mezi hořčíkem a taveninou tak dalece, že je možné provádět modifikaci v normální slévárenské pánvi. Obvykle je předslitina umístěna na dně pánve a přelita taveninou. Během doby bylo vyvinuto více jak 70 různých metod a zařízení na přidávání hořčíku do taveniny. V závislosti na použité metodě pohybuje se výtěžnost hořčíku mezi 15 a 90%.\n\nModifikace kovovým hořčíkem je spojena s již zmíněnými problémy virulentní reakce. Tlak hořčíkových par je nutno kontrolovat a snížit na přijatelnou mez. Toto je dosaženo buď aplikací protitlaku v autoklávu nebo tlakové pánvi nebo řízeným kontaktem mezi taveninou a hořčíkem ve zvláště pro tento účel konstruovaném zařízení. Jako příklad je možno uvést Fischerův konvertor, MAP proces s keramikou chráněným hořčíkem a plněný drát – práškový hořčík je plněn do ocelového pláště.\n\nVysoká afinita hořčíku ke kyslíku a síře je příčinou relativně rychlého poklesu obsahu hořčíku v tavenině. Modifikační efekt je tímto časově omezen na cca 10-15 minut.\n"}
{"id": "50787", "url": "https://cs.wikipedia.org/wiki?curid=50787", "title": "Vänern", "text": "Vänern\n\nVänern /ˈvɛːnəɳ/(česky Vänernské jezero) je jezero v krajích Västra Götaland, Värmland\nv jihozápadním Švédsku. Rozlohou svého povrchu je největší v Evropské unii a ve \"Švédsku\" a na třetím místě v Evropě. Topografie jezera je důsledkem zvednutí zemského povrchu po roztopení ledovce na konci poslední doby ledové. Jezero vyplňuje tektonickou propadlinu prohloubenou ledovci a ohraničenou na jednotlivých místech zlomy a poklesy. Má rozlohu 5650 km². Je 140 km dlouhé a přibližně 80 km široké. Průměrně je hluboké 27 m a dosahuje maximální hloubky 106 m. Jeho objem je 153 km³ a je tak největší zásobárnou pitné vody v Evropské unii. Rozloha povodí je 41 182 km². Leží v nadmořské výšce 44 m.\n\nJeho pobřeží je dlouhé přibližně 2000 km. Je velmi členité. Břehy jsou převážně nízké.\n\nNa jezeře je mnoho ostrovů. Největší jsou na jihovýchodě Torsö (62,03 km²) a Kållandsö (56,78 km²) a na severu Hammarö (48,8 km²). Uprostřed jezera mezi ostrovem \"Kållandsö\" a Värmlandským poloostrovem se na ostrově se Husön nachází klášter Lurö. Okolo ostrova Djurö na stejnojmenném souostroví se rozkládá národní park Djurö.\n\nKolísání úrovně hladiny je nepatrné a plynulé, v důsledku toho, že velké vodní stavy na přítocích ze severu a jihu nastávají v různých obdobích a také v důsledku regulace přehradní hrází na odtoku.\n\nDo jezera ústí více než 30 řek. Největší přítok je Klarälven, která se do jezera vlévá v Karlstadu. Odtéká z něj Göta Älv, která ústí do Kattegatu.\n\n\"Vänern\" je součástí vodní cesty vedoucí napříč \"Švédskem\". S Göteborgem je spojeno kanálem Trollhätte a se Stockholmem kanálem Göta přes jezero Vättern.\n\nZamrzá v prosinci až v lednu a rozmrzá na konci dubna. Nicméně led je nestálý.\n\nBěhem poslední doby ledové bylo jezero spojeno s mořem a to je dodnes poznat na jeho flóře a fauně. Výskytují se zde mořští živočichové ve sladké vodě. Mezi ně patří 34 rozličných druhů ryb. Nejhojnější je koruška evropská (až 2600 exemplářů na ha). Na druhém místě je síh malý s hustotou 200 až 300 exemplářů na ha. Nalzezneme zde většinu sladkovodních druhů žijících ve švédských vodách. Patří mezi ně síh severní, síh peleď, síh (nilssoni), pstruh obecný, cejn velký, cejn siný, cejnek malý, jelec tloušť, jelec jesen, bolen dravý, ouklej obecná, lín obecný, plotice obecná, mník jednovousý, karas obecný, candát obecný a okoun říční.\n\nV okolí jezera je hodně rozvinuté rybářství. Roční výlov (2001) činil 165 tun síhů malých, 100 tun ostatních druhů síhů a 25 tun úhořů.\n\nV jezeře se také vyskytuje sladkovodní losos, který se před 9 000 lety oddělil od lososů z \"Baltského moře\". Tyto ryby dosahují až 20 kg a kromě \"Vänern\" se vyskytují ještě v jezeře Saimaa.\n\nZ ptáků zde žijí kormoráni, kteří v 19. století zmizeli, ale nyní se zase vracejí. Dále zde žijí mořští orli. Nejvíce je zde rybáků a racků. Ze vzácných druhů zde najdeme potáplice severní, kameňáčky pestré a rybáky velkozobé.\n\nNa jezeře je rozvinutá místní vodní doprava.\n\nNa pobřeží patří již od středověku vyrostla města, která se navzájem podporovala v rybolovu a distribuci ulovených ryb do ostatních částí Švédska. Mezi ta největší patří Karlstad (1584), Kristinehamn (1642) na severu, Mariestad (1583), Lidköping (1446) na východě Vänersborg (1644), Åmål (1643) na jihu, Säffle (1951) na západě.\n\n"}
{"id": "50792", "url": "https://cs.wikipedia.org/wiki?curid=50792", "title": "Vättern", "text": "Vättern\n\nVättern (jméno je odvozeno ze starošvédského \"vaetur\" – voda) je jezero na jihu Švédska. Zasahuje na území krajů Västra Götaland, Jönköping, Örebro a Östergötland. Je druhé největší v zemi. Hluboká kotlina jezera je tektonického původu a byla dotvořena pleistocénními ledovci. Má rozlohu 1912 km². Je 129 km dlouhé a maximálně 28 km široké. Průměrně je hluboké 39 m (na severu 25 m) a dosahuje maximální hloubky 119 m (na jihu). Rozloha povodí je 6000 km². Leží v nadmořské výšce 88,5 m.\n\nDno jezera je skalnaté.\n\nPobřeží je vysoké a skalnaté, hlavně východní s prudkými srázy. Každý rok v červnu se koná okružní jízda kolem jezera \"Vättern\" na jízdních kolech (\"Vätterrundan\"), která se může zúčastnit každý. Start a cíl je v \"Motale\" a délka je přes 300 km. Čas není oficiálně měřen a ani není stanoven vítěz.\nNa jihu jezera leží idylický ostrov Visingsö (25,04 km²). Další menší ostrovy jsou Stora Röknen, Lilla Röknen, Stora Aspön a Lilla Aspön.\nZdrojem vody jsou především prameny na březích a pod vodou. Je odvodňováno do Baltského moře řekou Motala Ström a přes kanál Göta je spojeno s \"Baltským mořem\" i s jezerem Vänern. Kolísání úrovně hladiny během let je přibližně 1 m. Vyšší úroveň je v létě. Na jezeře se vyskytují vlny s dlouhou periodou (\"сейши\") a silné vlnění.\n\nVoda je průzračná a chladná. V červenci dosahuje teploty 6 až 7 °C. V důsledku vln jezero zamrzá pozdě až v únoru (v nejširší části v některých letech vůbec)\n\nV jezeře se vyskytuje fytoplankton a zooplankton (klanonožci a perloočky). U dna žijí korýši, máloštětinantci, dvoukřídlí a mlži. Z ryb zde najdeme především siveny, síhy a lososy.\n\nNejvětší města na břehu jezera jsou na jihu Jönköping a Huskvarna. Další města jsou Motala a východě, Karlsborg a Hjo na západě a Askersund na severu. Na jihu naproti ostrova \"Visingsö\" leží malé město Gränna.\n\n"}
{"id": "50796", "url": "https://cs.wikipedia.org/wiki?curid=50796", "title": "Andy Furci", "text": "Andy Furci\n\nAndy Furci (12. prosince 1916 Brooklyn – 9. července 1998 Suffolk) byl americký automobilový závodník.\n\nAktivně závodil až do 70. let 20. století. Společně se svými bratry také provozoval několik italských restaurací.\n\n"}
{"id": "50797", "url": "https://cs.wikipedia.org/wiki?curid=50797", "title": "Mälaren", "text": "Mälaren\n\nMälaren je po Vänern a Vättern třetí největší jezero ve Švédsku. Leží ve střední části země západně od hlavního města Stockholmu a zasahuje do 4 krajů (Stockholm, Uppsala, Västmanland a Södermanland). Nachází se v kotlině ledovcovo-tektonického původu. Má rozlohu 1140 km² (podle jiných zdrojů 1 163 km²). Je přibližně 120 km dlouhé. Průměrně je hluboké 10 m a dosahuje maximální hloubky 66 m (západně od \"Adelsö\"). Objem vody je 14,4 km³. Velikost povodí je 21 460 km². Hladina jezera je v současnosti pouhých 70 cm nad hladinou moře.\n\nJezero je možné rozdělit na čtyři části.\n\nPobřeží je velmi členité s velkým množstvím zálivů, zátok a mysů.\n\nNa jezeře se nachází přibližně 1200 ostrovů. Největší jsou Selaön (94,72 km²), Svartsjölandet (82,02 km²), Ekerö-Munsö (67,65 km²), Tosterön-Aspön (66,34 km²), Adelsö (26,08 km²) a Ängsö (21,01 km²). Mezi menší patří např. Björkö, Helgö, Kurön, Lilla Essingen, Lovö, Stora Essingen.\n\nS Baltským mořem je spojeno na několika místech. Jsou to kanál Södertälje, průlivy Norrström, Söderström a propust Hammarby. Největší přítoky jsou na východě Arbogaån, na severu Hedströmmen, Kolbacksån a Sagån a na jihu Eskilstunaå přitékající z jezera Hjälmaren.\n\nŽije zde 31 druh ryb. Hlavní zástupci jsou siven obrovský, losos obecný, pstruh obecný, štika obecná, plotice obecná, karas obecný, candát obecný, okoun říční, koruška evropská, bolen dravý, ouklej obecná, lín obecný. mník jednovousý, cejn velký, cejn siný, cejnek malý, jelec tloušť, jelec jesen, síh malý, síh severní, vranka obecná, sekavec písečný, úhoř říční, mihule říční a mihule potoční.\n\nVelký ekologický problém způsobuje mlž slávička mnohotvárná, který byl do jezera zavlečen okolo r. 1920.\n\nNa jezeře je rozvinutá místní lodní doprava a vodní turistika.\n\nDo 12. století bylo jezero zátokou Baltského moře, od něhož se oddělilo až díky zvednutí zemského povrchu po roztopení ledovce na konci poslední doby ledové (tzv. proces postglaciálního vzestupu). Na dvou z jeho ostrovů se nacházejí pozůstatky vikingských osad Birka a Hovgården, kterou jsou součástí světového kulturního dědictví UNESCO.\n\nU východního břehu leží hlavní město Stockholm. Další významná města na břehu jsou Köping a Västerås. Na břehu jezera se nacházejí nespočetné víkendové domky. Na jižním břehu v zátoce ve městě Mariefred se nachází zámek Gripsholm.\n\n"}
{"id": "50798", "url": "https://cs.wikipedia.org/wiki?curid=50798", "title": "Stožec (okres Prachatice)", "text": "Stožec (okres Prachatice)\n\nObec Stožec ( ) leží na Šumavě v jižních Čechách, v údolí řeky Studené Vltavy zhruba 7,5 km (15 km po silnici / 10 km po železnici) jihozápadně od Volar a 21 km (35 km po silnici) jihozápadně od okresního města Prachatic. Skládá se ze tří místních částí – České Žleby, Dobrá a Stožec. Žije zde  obyvatel. Stožec je jednou z obcí s největším územím. (14.místo).\n\nPřesný rok založení vesnice Stožec není znám, první písemná zmínka je z roku 1769. Vznikla jako dřevařská osada. Poměrně zajímavou událostí v dějinách obce byla pytlácká bitva (jedná se o největší pytláckou bitvu v Evropě). Vše se událo v únoru 1850, kdy bavorští pytláci zaútočili na lesníky, kteří se stačili opevnit v místním hotelu Pstruh. Výsledkem bylo několik mrtvých a mnoho zraněných na obou stranách. Ještě při rekonstrukci objektu ve 30. letech 20. století se našlo velké množství kulek zavrtaných do trámů roubené budovy.\n\nDne 16.8.1894 zde byla zřízena pošta.\n\nNa počátku 20. století zaznamenal Stožec své vrcholné období. Do obce byla v roce 1910 přivedena železniční trať. Tehdy byla vystavěna jedna z posledních lokálních tratí v Česku, která vedla z Černého Kříže přes Stožec do Nového Údolí, které leží těsně před státní hranicí s Německem. Tato osmikilometrová trať umožnila spojení jihočeských a pošumavských tratí se sítí drah bavorských. Počet obyvatel obce pozvolna rostl. V roce 1900 to bylo 2733 obyvatel a v roce 1930 dokonce 2811 obyvatel. Tento počet se vztahuje na celou dnešní obec včetně přilehlých osad; jen v Českých Žlebech žilo 1200 lidí.\n\nZlom nastal po druhé světové válce. Příhraničí bylo vylidněno v důsledku vysídlení obyvatel německé národnosti, tedy velké většiny obyvatel. Ve Stožci zůstalo pouze 599 obyvatel. Jejich počet navíc dále klesal hlavně kvůli represím komunistického režimu v oblasti několik málo kilometrů vzdálené od tehdejšího „Západního“ Německa. Dnes v obci žije asi jen 200 lidí (obec Stožec cca 120 obyvatel, osada České Žleby cca 60 obyvatel, osada Dobrá 8 obyvatel) přihlášených k trvalému pobytu. V současné době je Stožec jedním z oblíbených turistických cílů na Volarsku.\n\n\n\nObec se dále skládá ze sedmi ZSJ: Černý Kříž, České Žleby, Dobrá, Horní Cazov, Nové Údolí, Radvanovice a Stožec. Mimo zmíněných sídel se v rámci obce nalézají zaniklé osady Krásná Hora (v katastrálním území České Žleby) a Brod (\"Grasfurth\").\n\n\n\n"}
{"id": "50799", "url": "https://cs.wikipedia.org/wiki?curid=50799", "title": "Geofyzika", "text": "Geofyzika\n\nGeofyzika je multidisciplinární věda, který se věnuje aplikaci znalostí fyzikálních procesů na vznik a vývoj planety Země. Původně byla jednou ze součástí geologie, v průběhu 20. století se však stala samostatným vědním oborem. Geofyzika mnohdy úzce souvisí s geologií a geochemií, které jí poskytují množství informací potřebných jako vstup do zkoumaných fyzikálních procesů.\n\n\nGeofyzika je součástí věd o zemi a jako taková je využita i v planetologii.\n\n\n"}
{"id": "50803", "url": "https://cs.wikipedia.org/wiki?curid=50803", "title": "Šimpanz bonobo", "text": "Šimpanz bonobo\n\nŠimpanz bonobo (\"Pan paniscus\") nebo často jen bonobo, případně šimpanz trpasličí je jeden ze dvou druhů rodu šimpanz; druhým je známější šimpanz učenlivý (\"Pan troglodytes\"). Vyskytuje se ve střední Africe. Živí se převážně rostlinnou stravou doplňovanou drobnými bezobratlými a občas i obratlovci. Žije ve skupinách se silnými sociálními vazbami, velkou roli ve vztazích uvnitř komunity hraje pohlavní styk. IUCN ho vede jako ohrožený druh.\n\nBonobové byli objeveni v roce 1928 americkým anatomem Haroldem Coolidgem v belgickém muzeu v Tervuren, kde se nacházela lebka považovaná za lebku mladého šimpanze učenlivého. Objev je přičítán Ernstu Schwarzovi, který nález v roce 1929 publikoval.\n\nPředci bonobů se odštěpili od šimpanze učenlivého až poté, když se jejich společní šimpanzí předci odštěpili od lidí. Protože žádný jiný druh než \"Homo sapiens\" již dnes z této větve nežije, šimpanzi bonobo a šimpanzi učenliví jsou nejbližšími žijícími příbuznými lidí, s nimiž sdílejí asi 98,4 % DNA.\n\nOd šimpanze učenlivého se liší vzpřímenou chůzí, matriarchátem, rovnostářskou kulturou a významnou rolí pohlavního styku v jejich společnosti. Bonobové dosahují hmotnosti asi 50 kg a výšky asi 95 cm (samice 75 cm). Mají delší nohy s užšími chodidly, ale kratší ruce a menší hlavu než šimpanzi učenliví. Jejich trup je delší a užší v lopatkách. Odlišují je také od narození černá tvář s narůžovělými bílými pysky a dlouhé chlupy po stranách obličeje. Nadočnicové oblouky nejsou tak mohutné. Podobně jako ostatní lidoopi se dožívají 35 až 40 let. Většinu času včetně noci tráví na stromech v korunách, kde si každou noc zhotovují z větví a listí hnízdo.\nŠimpanzi bonobo používají nástroje, např. větvičky, ze kterých po vytažení z mravenišť olizují ulovené mravence. Bonobové prošli v roce 1994 zrcadlovým testem sebeuvědomění. Komunikují hlavně hlasovými projevy. Významu jejich zvuků nerozumíme, ale významu některých jejich přirozených gest rukou, jako je vyzvání ke hře, ano. Dva bonobové, Kanzi a Panbanisha se naučili asi 400 slovům, která umějí napsat pomocí speciální klávesnice s geometrickými symboly, a dokážou odpovídat na mluvené věty. Někteří lidé, např. bioetik Peter Singer, to považují za dostatečné, aby jim mohla být přiznána práva, jaká mají lidé.\n\nPohlavní styk hraje ve společnosti bonobů hlavní roli. Užívají ho jako pozdrav, při řešení sporů, k usmiřování a jako výměnné zboží za potravu. Vedle lidí jsou jedinými primáty, kteří praktikují všechny z následujících sexuálních aktivit: genitální sex (nejčastěji ve vztahu samice–samice, dále samec–samice a samec–samec), francouzský polibek, vzájemnou masturbaci a orální sex. Páří se hlavně vleže v poloze břichem k sobě. K této poloze je svou polohou přizpůsobena i samičí vulva s klitorisem. Veškeré sexuální aktivity provádějí jak uvnitř nejbližší rodiny, tak mimo ni. Pohlavní styk mají až 40krát denně, ale většinou trvá jen asi čtvrt minuty. Má se za to, že samice prožívají orgasmus. Bonobové nevytvářejí stálé vztahy s jednotlivými partnery.\nBonobové se nemnoží rychleji než šimpanzi učenliví. Samice nosí a vychovávají mláďata asi pět let a mohou rodit každých pět až šest let. Ačkoli jsou mnohem menší než samci, mají vyšší postavení ve společnosti. Udržují si sociální postavení vzájemnou spoluprací. Žádný samec nemůže dominovat skupině, protože samice se semknou, aby sociální pořádek ubránily. Postavení samce závisí na postavení jeho matky. Vazba mezi synem a matkou během života zůstává silná. Březost samice trvá v rozmezí 220 až 230 dní. Fyzicky a pohlavně dospívají okolo osmého roku života, ale samice mohou poprvé rodit až ve věku okolo 12 let.\n\nSkupiny bonobů se neustále rozpadají a slučují. Kmen čítající 50 až 120 jedinců se během dne rozděluje do menších skupin o šesti až dvanácti členech, které odděleně hledají potravu. Večer se příslušníci kmene setkají, aby spolu spali. Na rozdíl od šimpanze učenlivého, o kterém se ví, že loví opice, bonobové se živí hlavně rostlinnou potravou. Ačkoli se živí také hmyzem a občas chytají malé savce, např. veverky, jejich hlavním zdrojem potravy je ovoce.\n\nAsi 10 000 bonobů žije v deštných lesích jižně od řeky Kongo v Demokratické republice Kongo ve střední Africe. Kvůli ničení jejich přirozeného prostředí a lovu jsou ohroženým druhem. Jejich lov zesílil zejména během nedávné občanské války.\n\n\n"}
{"id": "50804", "url": "https://cs.wikipedia.org/wiki?curid=50804", "title": "M4", "text": "M4\n\nSpojení písmene M a číslice 4 může mít různé významy:\n\n"}
{"id": "50808", "url": "https://cs.wikipedia.org/wiki?curid=50808", "title": "M51", "text": "M51\n\nSpojení písmen M a číslice 51 může mít různé významy:\n\n"}
{"id": "50814", "url": "https://cs.wikipedia.org/wiki?curid=50814", "title": "Patro (les)", "text": "Patro (les)\n\nPatro je název pro dílčí jednotku vertikální struktury vegetace. Obecně pojmem patro označuje tu část rostlinného společenstva, která dosahuje stejné, resp. podobné výšky.\n\nLze tak rozlišit porosty jednopatrové (např. porost lišejníků na skále) až mnohapatrové (např. tropický deštný prales). V Evropě se v rostlinné ekologii zpravidla užívá rozdělení do 4 základních pater:\n\n\nPatra slouží nejen k popisu struktury rostlinných společenstev, ale jsou na ně vázány i mnohé živočišné druhy, např. bezobratlí nebo ptáci. Rozvrstvení živočišných společenstev do různých pater totiž výrazně omezuje mezidruhovou kompetici a je jedním ze základních mechanismů kompetičního vyloučení.\n"}
{"id": "50824", "url": "https://cs.wikipedia.org/wiki?curid=50824", "title": "M35", "text": "M35\n\nTento termín může představovat různé pojmy:\n\n"}
{"id": "50825", "url": "https://cs.wikipedia.org/wiki?curid=50825", "title": "M31", "text": "M31\n\nSpojení písmen M a číslice 31 může mít různé významy:\n\n"}
{"id": "50826", "url": "https://cs.wikipedia.org/wiki?curid=50826", "title": "Momozono", "text": "Momozono\n\nMomozono (桃園天皇; \"Momozono Tennó\"; 14. dubna 1741 – 31. srpna 1762) byl 116. japonským císařem. Vládl od 9. června 1747. Jeho vlastní jméno bylo Tóhito (遐仁).\n\nV roce 1747 byl prohlášen korunním princem. Později téhož roku byl prohlášen císařem po abdikaci svého otce, císaře Sakuramačiho. Momozonovu vládu poznamenal skandál v roce 1758 (tzv. skandál Horeki), kdy bylo šogunátem (Japonsko bylo za vlády Momozona stejně jako za některých předchozích a následujících císařů tzv. šogunátem, kdy byl císař vlastně jen pouhou loutkou na trůně, nejvyšší moc v zem držel šógun) potrestáno několik mladých příslušníků královského dvoru, kteří usilovali o posílení moci císaře. Samotný císař zemřel v roce 1762 ve věku 21 let.\n"}
{"id": "50828", "url": "https://cs.wikipedia.org/wiki?curid=50828", "title": "Namibská poušť", "text": "Namibská poušť\n\nNamibská poušť je rozlehlá poušť v jihozápadní Africe. Jméno „Namib“ znamená podle místního jazyka „nesmírný“ nebo „velká prázdnota“ a zakládá se na pravdě, neboť poušť zabírá plochu 50 000 km² a rozprostírá se v délce 1686 km podél Atlantského oceánu na pobřeží státu Namibie (který dostal podle pouště své jméno). Její šířka (od západu na východ) se pohybuje od 50 do 160 km. Částí zasahuje také do jihozápadní oblasti Angoly. Řeka Kuiseb rozděluje poušť na dvě přibližně stejné části. Zatímco pro severní část jsou typické skalnaté útesy, propasti a štěrková pole, pro jižní je charakteristický písek.\n\nÚzemí je považováno za nejstarší poušť na světě, protože zde suché podmínky panují již nejméně 80 milionů let. Její extrémní suchost je způsobena tlakovou níží mrazivého vzduchu, která se stáčí podél pobřeží. Každoročně zde spadne pouhých 10 mm dešťů. Díky tomu je poušť téměř celá vyprahlá.\n\nI když je poušť převážně neosídlená a nedostupná, jsou zde sezónní osídlení v místě zvaném Sesriem, které leží nedaleko skupiny písečných dun, které jsou vysoké až 340 metrů a jsou tak nejvyšší na světě. Dostat se sem dá nejlépe lehkým letadlem z Windhoeku (hlavního města Namibie, vzdáleného asi 500 km od středu pouště), Swakopmundu a Walvis Bay nebo sítí nezpevněných cest.\n\nInterakce mezi vodou nasyceným větrem z moře a suchým vzduchem z pouště vytváří u pobřeží mlhu a silné proudy, které způsobují, že námořníci ztratí cestu. U Pobřeží koster je oblast proslulá vraky lodí, které ztroskotaly kvůli této mlze. Některé z těchto vraků leží až 50 metrů na pevnině díky pozvolnému postupu pouště na západ.\n\nNachází se zde mnoho neobvyklých druhů rostlin a zvířat, které se vyskytují jen zde. Nejznámějším příkladem endemitů je rostlina welwitschie podivná, která se může dožít až 500 let. Dalšími příklady jsou ještěři a hmyz, kteří zdánlivě tančí, což je způsobeno příliš horkým pískem pro jejich nohy. Proto soustavně nadzvedávají jednu a druhou nohu, aby je ochladili.\n\nNamibská poušť je důležitou lokací pro těžbu wolframu, soli a diamantů. Na jihu pouště se proto rozprostírá uzavřená oblast, která je vyhrazena pro těžbu diamantů. \n\nVelká část pouště je chráněná v některém z namibijských národních parků. V roce 2013 bylo celkem 30777 km² pouštní krajiny zařazeno mezi světové přírodní dědictví UNESCO. \n\n\n"}
{"id": "50832", "url": "https://cs.wikipedia.org/wiki?curid=50832", "title": "Bonobo", "text": "Bonobo\n\nBonobo může být\n\n"}
{"id": "50834", "url": "https://cs.wikipedia.org/wiki?curid=50834", "title": "Saga", "text": "Saga\n\nSaga (786–842) byl japonským císařem v letech 809–823 coby v pořadí 52. japonský císař dle tradičního seznamu japonských císařů. Byl druhým synem císaře Kanmu a byl mladším bratrem císaře Heizeie, který byl jeho předchůdcem. Ve 14. roce své vlády císař Saga abdikoval ve prospěch svého mladšího bratra Ótoma, pozdějšího císaře Džunny.\n\nSaga byl znalcem čínské klasiky. Podle legend byl prvním japonským císařem, který pil čaj. Byl také známým a velmi zručným krasopiscem. Poté, co císař Heizei onemocněl a vzdal se trůnu, stal se Saga jeho nástupcem. Ale i Saga po svém nástupu na trůn brzy onemocněl. To dalo Heizeiovi záminku k podněcování rebelie proti císaři, kterou bleskově potlačily síly loajální císaři Sagovi vedené šógunem Sakanuem no Tamuramarem.\n\nSaga byl velkým podporovatelem buddhistického kněze Kúkaie, kterému pomohl se zřízením buddhistické školy Šingon tím, že ho roku 823 pověřil dostavbou chrámu Tódži v hlavním městě Heiankjó (dnes Kjóto).\n\nSaga měl celkem 49 dětí a nejméně 30 žen. Například jeho syn Makoto, který je považován za zakladatele rodu Minamotů. Ale i další z císařových dětí dostalo toto příjmení (Minamoto no Tokiwa, Minamoto no Toru), čímž byli odstraněni z královské posloupnosti.\n\n"}
{"id": "50839", "url": "https://cs.wikipedia.org/wiki?curid=50839", "title": "Kolón", "text": "Kolón\n\nKolóni byli kategorií zemědělského obyvatelstva rozšířenou především v pozdní římské říši, kdy začal být velký nedostatek otroků. Kolón byl svobodný zemědělec, který si pronajímal ke své obživě půdu i s inventářem a případně jedním až dvěma otroky u velkého vlastníka pozemků. Za to mu odváděl část úrody, případně platil drobné nájemné nebo pracoval na jeho pozemcích. Císař Konstantin I. Veliký se snažil připoutat kolóny k půdě, aby zajistil magnátům pracovní sílu.\n"}
{"id": "50840", "url": "https://cs.wikipedia.org/wiki?curid=50840", "title": "Bari", "text": "Bari\n\nBari je přístavní město, hlavní město regionu Apulie a její provincie Bari, ležící na pobřeží Jaderského moře v jižní Itálii. Žije zde okolo 400 tisíc obyvatel, po Neapoli je druhým největším městem v jižní Itálii. Je sídlem univerzity a námořnické školy, významným střediskem obchodu, chemického, loďařského a strojírenského průmyslu a zpracování ryb. Bari je také dějištěm veletrhů \"Fiera di Levante\".\n\nJako \"Barium\" bylo známo již v římské době v 1. století př. n. l., nebylo však nijak zvláště významné. V roce 465 tu bylo zřízeno biskupství, které bylo pak v 10. století povýšeno na arcibiskupství. Od dobytí Itálie byzantskými vojsky v 6. století bylo Bari v držení Byzance, a to až do roku 1071, kdy je jako poslední državu východního císařství dobyli Normané pod vedením Roberta Guiscarda. Roku 1130 se stalo součástí Království obojí Sicílie a od roku 1282 neapolského království. V 16. – 18. století Bari upadalo, o další století později došlo k jeho novému vzestupu. Je zde pohřben sv. Mikuláš.\n\nDodnes se zachovalo Staré Město s křivolakými uličkami, v jehož středu se nachází katedrála \"San Sabino\" (původní stavba pochází z 12. století). V apsidě velkého poutního kostela \"San Nicola\" (vystavěného v letech 1087 až 1197) je umístěna hrobka poslední kněžny z Bari Bony Sforzy, matky polského krále Zikmunda II. Augusta. V západní části Starého Města, v blízkosti Nového přístavu (Porto Nuovo), je pevnost \"Castello Svevo\", původně byzantsko-normanská stavba, v letech 1233 – 40 rozšířená, v 16. stol. přestavěná na palác. Nejrušnější místo a centrum Starého Města tvoří náměstí \"Piazza Mercantile\" s palácem Sedile dei Nobili, leží na východě, vedle Porto Vecchio (Starého přístavu).\n\nJižně od Starého Města se nachází Nové město. Hlavní náměstí s parkem je \"Piazza Umberto I.\" (budova univerzity, knihovna, Národní archeologické muzeum) v blízkosti nádraží. Středem Nového města prochází pěší zóna Via Sparano da Bari. Řada paláců a divadlo se nachází na třídě Corso Cavour ve východní části.\n\nAdelfia, Bitonto, Bitritto, Capurso, Giovinazzo, Modugno, Mola di Bari, Noicattaro, Triggiano, Valenzano\n\n\"Počet obyvatel\"\n\n\n\n"}
{"id": "50846", "url": "https://cs.wikipedia.org/wiki?curid=50846", "title": "České filmové nebe", "text": "České filmové nebe\n\nČeské filmové nebe (zkracována na ČFN) je česká obdoba internetové databáze IMDb. Obsahuje plně interaktivní databázi všech českých a slovenských filmů, které kdy byly promítány v českých kinech.\n\nPrvní funkční verze databáze vznikla v roce 1995 jako studentský projekt na Vysoké škole báňské - Technické univerzitě v Ostravě. Její tvůrci byli Ing. Radek Vetešník a Ing. Petr Herudek. Tato první verze ještě nebyla opravdovou databází, každý jednotlivý film byl samostatná statická stránka. Pro vyhledávání údajů v těchto statických stránkách byly napsány skripty v programovacím jazyku C a Shell. Vzhledem k narůstajícímu množství dat byly statické stránky v roce 1999 převedeny do databáze MySQL a celý projekt byl přepsán do dynamicky generovaných webových stránek pomocí jazyku PHP.\nDo roku 2002 České filmové nebe obsahovalo přibližně 650 českých a slovenských filmů. V roce 2002 se k projektu krátkodobě připojil pan Antonín Růžička, který autorům poskytl svůj elektronický archív filmů, na kterém pracoval a který rozšiřoval již několik desítek let. Archív pana Růžičky byl sloučen se stávajícím obsahem Českého filmového nebe, a tak vznikla databáze, která v současné době zahrnuje všechny celovečerní české a slovenské filmy od němých filmů až po současnost. V roce 2009 se ČFN sloučila s portálem Kinobox.cz a vznikla obsáhlá databáze obsahující nejen český, ale i zahraniční film.\n\nHlavní stavební položkou Českého filmového nebe byl kompletní seznam českých a slovenských filmů, které někdy byly promítány v kinech. Databáze se prioritně zabývala celovečerními filmy, měla však ve svém seznamu i středometrážní a krátké filmy. Okrajově šlo v databázi ČFN najít i televizní filmy, především pak ty ze současné doby. V rámci rozšíření s portálem Kinobox.cz byly všechny jmenované položky zachovány, přičemž seznam televizních filmů byl významně rozšířen.\n\nKaždý film uvedený v databázi nabízí hypertextový seznam všech důležitých tvůrců daného filmu. Každý zde uvedený autor, herec, či jiná osobnost pak má svůj odkaz, kde se po kliknutí na tento odkaz lze dozvědět více informací o dané osobě, např. biografické údaje, informace o udělených ocenění, fotografie apod. \n\nRegistrovaní uživatelé databáze ČFN mohli každému filmu uvedeném v databázi přiřadit body oblíbenosti na stupnici od 1 do 10 (1 pro špatný, nekvalitní film; 10 pro výborný film). V rámci sloučení došlo ke změně hodnocení, kdy se používá stupnice od 0 do 100 škálovaná po 5 bodech.\n\nZ došlých hlasů je pak dynamicky sestavován žebříček nejúspěšnějších filmů všech dob na základě hlasování registrovaných uživatelů. Jako vzorec pro výpočet žebříčku je použit prostý aritmetický průměr hlasů. Pro zachování objektivity se může dostat do žebříčku jen ten film, na který hlasovalo alespoň 30 různých uživatelů. Žebříček filmů nabízí ještě i další možnosti, např. setřídění žebříčku podle filmových žánrů apod.\n\nAutoři CFN se snažili svým návštěvníkům poskytnout předběžné informace o všech chystaných premiérách českých filmů a to i o těch, které byly pouze mediálně ohlášeny a s jejichž natáčením se ještě ani nezačalo. Přehled premiér byl neustále průběžně aktualizován. Stránky CFN rovněž svým návštěvníkům poskytovaly zajímavé informace a novinky ze světa české kinematografie, např. informace o festivalech, o návštěvnosti českých kin, kulatých výročích apod. To vše bylo na Kinobox.cz zachováno.\n\n\n"}
{"id": "50847", "url": "https://cs.wikipedia.org/wiki?curid=50847", "title": "Vojenský prostor Dobrá Voda", "text": "Vojenský prostor Dobrá Voda\n\nDobrá Voda je bývalý vojenský újezd na území Národního parku Šumava. Prostor byl pojmenován podle osady Dobrá Voda umístěné pod vrchem Březník nad Hartmanicemi. Osada se původně nazývala Sankt Gunntersberg, ve středověku měla název Breznich (Breznice). Vybíralo se zde clo. Ve 14. století se ves stala poutním místem, k němuž se vztahovala řada pověstí. Vyprávěly se legendy o zdejším zázračném prameni a o pobytu svatého Vintíře. Ve vsi je barokní kostel svatého Vintíře z roku 1734, který byl vystavěl na místě tehdejší kaple z roku 1618.\n\nPo druhé světové válce došlo v celém širším území k odsunu obyvatel německé národnosti. Obce byly částečně dosídleny českými osídlenci, ale 5. února 1952 rozhodla vláda ČSR o vytvoření vojenského újezdu Dobrá Voda na rozsáhlém území podél bavorských hranic. Ještě v témže roce byly zabrané obce a osady nuceně vysídleny, domy pak posloužily jako terče při vojenských cvičeních. Severní hranice prostoru byla tvořena silnicí Hartmanice – Železná Ruda, jižní pak státní hranicí s Německem. \n\nO zrušení vojenského újezdu vláda ČSFR rozhodla dne 5. září 1991 s platností k 31. prosinci 1991. Poté se celá oblast stala veřejně přístupnou. Velká část území, především bývalé střelnice, zůstala zamořena nevybuchlou municí. Náklady na její odstranění se odhadují na 15 až 30 miliard Kč. Střelnice tak zarůstají náletovými dřevinami, neboť zemědělské hospodaření v těchto místech není možné. Pohyb v těchto územích je doporučen jen po značených cestách. Největší střelnice se nacházejí 2 km jihovýchodně od Prášil (u modře a žlutě značené turistické trasy z Prášil směrem k Prášilskému jezeru, resp. Srní) a také 3 km severovýchodně od Prášil v prostoru bývalé vesnice Stodůlky na levém břehu říčky Křemelné. Pozůstatkem po vojenské činnosti jsou též žulové kostky na silnicích kolem Prášil a četné rezivějící stavby volně v krajině.\n\nÚdolí Křemelné pod Stodůlkami je součástí 1. zóny národního parku a je dnes považováno za jednu z nejcennějších částí přírody centrální Šumavy. Vzhledem k nižší přístupnosti a tím nižšímu stupni narušení lidskou činností je tato oblast patrně cennější než mnohem známější Povydří. Vstup veřejnosti do této oblasti není povolen.\n\nK poutnímu kostelu v osadě Dobrá Voda začali po zrušení prostoru opět přicházet věřící z Čech i Německa.\n\n"}
{"id": "50850", "url": "https://cs.wikipedia.org/wiki?curid=50850", "title": "Egejské moře", "text": "Egejské moře\n\nEgejské moře (řecky \"Αιγαίο Πέλαγος,\" \"Aigaio Pelagos [egeo pelagos],\" turecky \"Ege Denizi)\" je polouzavřené moře Středozemního moře. Nachází se mezi Balkánským poloostrovem, ostrovem Krétou a Anatolií, velká část jeho plochy patří Řecku. Jeho rozloha činí 190 000 km², maximální hloubka dosahuje 2561 m.\n\nZa dávných časů panoval v Athénách král Aigeus (latinsky \"Aegeus\"), který měl syna Thésea. Od doby, kdy Athény prohrály válku s Krétou, musely každý devátý rok odvádět sedm chlapců a sedm dívek na Krétu, kde je král Minós, v bájném bludišti, obětoval Minotaurovi. Mladý Théseus se rozhodl tomuto obyčeji učinit konec a lstí se vpašoval mezi oněch sedm obětovaných athénských chlapců. Jeho otec byl již starý a netrpělivý, a tak dal na théseovu loď složit bílou plachtu a požádal posádku, aby v případě Théseova úspěchu zavěsila na stěžeň, místo standardní černé, tuto bílou plachtu. Théseus, v bájném bludišti, Minotaura přemohl a podařilo se mu dokonce i utéci hněvu krétského krále Minóse. Při cestě domů však posádka zapomněla na slib daný králi a bílou plachtu na stěžeň nezavěsila. Když král viděl, jak se k athénským břehům blíží théseova loď s černými plachtami, samým žalem nad domnělou ztrátou svého jediného syna, skočil z vysokého břehu do moře, kde se za ním zavřely vlny. Od těch dob se moře, v němž král Aigeus nalezl smrt, jmenuje po něm Aigejské resp. Egejské.\n\nV Egejském moři se nachází velké množství ostrovů, celá oblast Středozemí je i neustále seismicky aktivní. Drtivá většina ostrovů v Egejském moři jsou řecké ostrovy (Kyklady, Sporady, ostrovy Lémnos, Lesbos, Chios, Ikaria, Samos, Kós, Rhodos, Samothraké a Thassos).\n\n\nNa pobřeží Egejského moře se nacházejí tyto řecké a turecké přístavy:\n\n\n"}
{"id": "50851", "url": "https://cs.wikipedia.org/wiki?curid=50851", "title": "Vintíř (poustevník)", "text": "Vintíř (poustevník)\n\nBlahoslavený Vintíř ( \"Gunther\" nebo \"Günther\", \"Guntharius\", někdy uváděn jako \"Gunther z Niederaltaichu\", asi 955–1045, někdy označován jako svatý) byl německý benediktinský mnich, zakladatel kláštera Rinchnach. Z jeho jména vzniklo německé jméno Günther.\n\nVintíř žil v 10.–11. století a jeho život je opředen mnoha nejasnostmi. Narodil se někdy kolem roku 955 v hraběcí rodině z Käfernburgu-Schwarzburgu v Durynsku, byl bratrancem bavorského vévody a pozdějšího římského císaře Jindřicha II. a díky sňatku Jindřichovy sestry Gisely s králem Štěpánem (později svatořečeným) se stal spřízněným i s uherským vládnoucím rodem. V Uhrách strávil několik let, především v lesích u dnešního Bakonybélu, kde kolem roku 1018 založil benediktinský klášter svatého Mořice.\n\nJe pravděpodobné, že se přátelil s přemyslovskými bratry Oldřichem a Jaromírem, kteří v roce 1001 utekli z Čech před krutým Boleslavem Ryšavým. Kolovala pověst, že se Vintíř stal kmotrem knížete Břetislava, Oldřichova syna.\n\nOsudovým pro Vintíře a pro utváření jeho názorů na život a víru bylo setkání s biskupem Gothardem, na jehož základě se Vintíř rozhodl stát řeholníkem benediktinského řádu. V té době byl vdovcem a otcem minimálně dvou synů. Darovací listinou z 25. prosince 1005 odevzdal v přítomnosti Gothardově svůj majetek klášteru hersfeldskému jako prebendu pro klášter Göllingen. Gothard ho poté vzal s sebou v jeho světském šatě do kláštera v bavorském Niederaltaichu. Odtud vykonal Vintíř pouť do Svaté země a po návratu na jaře roku 1006 odložil před oltářem sv. Mořice zbraň a započal noviciát a roku 1007 složil řeholní sliby. Nejprve se navzdory vstupu do řádu nemohl vzdát světských radovánek, později ale odchází do samoty a žije příkladný život světce. Prošel Bavorskem, krátký čas pobyl v Rancingu (dnešní Lahling), později se přemístil do kraje nad Řezným potokem (na bavorské straně Šumavy), kde si založil poustevnu, která se s příchodem dalších bratří později rozrostla v klášter Riminichi (klášter Rinchnach). Podílel se na vybudování kaple sv. Jana Křtitele.\n\nPozději se dostal do oblasti kolem hradu Rabí a nakonec se usadil na vrchu Březník (Dobrá Voda), kde v poustevně Březnice 9. října 1045 zemřel. Podle svého přání byl pochován v břevnovském klášteře. Jeho ostatky během husitských válek rozházeli husité. Jeho kenotaf se nachází při jižní stěně klášterní baziliky sv. Markéty.\n\nBřetislav I. oceňoval jeho misionářské úsilí a využíval jej jako diplomata. Je doloženo Vintířovo působení v jednání mezi císařem Jindřichem III. a českým knížetem.\n\n\n\n"}
{"id": "50852", "url": "https://cs.wikipedia.org/wiki?curid=50852", "title": "Glukometr", "text": "Glukometr\n\nGlukometr je přístroj určený k domácímu měření glykémie, tzv. self-monitoring (sebekontrola) glykémie. Glykémie je u nediabetiků automaticky měřena receptory na β-buňkách, které dle glykémie ovlivňují množství vyloučeného inzulinu, čímž ji přímo ovlivní. Diabetik musí funkci β-buněk nahradit, a proto si měří glykémii glukometrem. Podle výše glykémie a na základě předchozích zkušeností musí odhadnout množství inzulinu, které je nutno aplikovat. Záměrem self-monitoringu je, pomocí systematického měření glykémie, docílit glykemické křivky nediabetika. Glukometry také zpravidla umí vypočítat týdenní a měsíční průměr z naměřených hodnot glykémie. To diabetikovi slouží k přibližnému odhadu hodnoty glykovaného hemoglobinu - tzn. jestli diabetes je z dlouhodobého hlediska léčen správně, či nikoliv. Glukometr je častěji využíván diabetiky 1. typu, protože DM1 je téměř vždy léčen inzulínem.\n\nExistují dvě základní metody měření: fotometrická a elektrochemická.\n\nVe starších typech glukometrů je hladina glukózy stanovena na principu reflektanční fotometrie. Do těchto glukometrů se vkládá testační proužek s aktivní ploškou napuštěnou enzymem glukosaoxidasou (patří do skupiny enzymů oxidoreduktáz, která katalyzuje redoxní reakce glukózy) a derivátem benzidinu, na niž se nanáší krev. Molekula D-glukózy v krvi je oxidována glukosaoxidasou na glukonolakton, při čemž jako odpadní produkt vzniká peroxid vodíku. Peroxid vodíku oxiduje barevný chromogen za přítomnosti peroxidasy a jako produkt reakce vzniká barevný produkt. Čím více glukózy v krvi je obsaženo, tím vznikne více barevného produktu, který se detekuje reflexní fotometrií. Nevýhodou této metody je nepřesnost měření (výsledek může být ovlivněn vnějším světelným zdrojem), dlouhá doba měření (chemická reakce probíhá dlouho) a nutnost časté kalibrace glukometru. Měření může být ovlivněno světelnými podmínkami, otřesy při měření apod.\n\nV přítomnosti enzymu glukosaoxidasy vzniká perioxid vodíku:\nPeroxid vodíku se redukuje bezbarvým chromogenem díky enzymu peroxidasa a vzniká barevný produkt:\n\nVětšina současných glukometrů využívá k měření glykémie elektrochemickou metodu, která je založena na měření elektrického proudu mezi pracovní a registrační elektrodou tzv. metodou ampérometrie. Na testačním proužku je úzká kapilára, kterou je krev nasávána dovnitř. Zde proběhne oxidace glukózy za vzniku peroxidu vodíku. Čím více je glukózy v krvi, tím více vznikne molekul peroxidu vodíku. Peroxid vodíku je v glukometru elektrolyticky rozkládán na kladné kationy vodíku a záporné aniony kyslíku. Anionty kyslíku putují k registrační elektrodě anodě (kladné elektrodě). Takto vzniká proud záporně nabitých částic, jenž může být změřen glukometrem jako elektrický proud. Velikost proudu odpovídá výsledné glykémii.\n\nV přítomnosti enzymu glukosaoxidasy vzniká perioxid vodíku:\nNásleduje elektrolýza peroxidu vodíku:\n\nPřed vlastním měřením je dobré si umýt ruce mýdlem a osušit. Do glukometru vložíme testovací proužek, který je na jedno použití. Vzorek krve získáme z konečku prstů tak, že lancetou propíchneme boční část bříška prstu, vytlačíme malou kapku krve, kterou otřeme do buničiny a až druhou kapku krve naneseme na aktivní plochu testovacího proužku. Moderní glukometry pro funkci potřebují jen velmi malé množství krve, v řádku mikrolitrů (miliontin litru), proto je možno krev odebírat i z alternativních míst (paže, stehno). Glukóza obsažená v krevní plazmě zreaguje s chemikáliemi v testovacím proužku. Pomocí fyzikálně-chemických procesů glukometr vyhodnotí výši glykémie, která se zobrazí na zobrazovací jednotce glukometru.\n\nNa posouzení správnosti léčby DM 1 nestačí pouze jedno měření za den, protože glykémie se neustále a relativně rychle mění. Je třeba provádět systematická měření – tzv. glykemické profily. \nKromě elektronických glukometrů lze glykémii měřit také pomocí testačních proužků, na něž se sice také nanáší krev, ale diabetik glykémii vyhodnocuje vizuálním srovnáním barev aktivní plošky testačního proužku a barevné škály na tubě. Tato metoda je spíše orientační a může být ovlivněna mnoha faktory. \n\nJeště méně spolehlivou metodou je orientační měření glykémie diagnostickými proužky využívající k detekci cukr v moči. V ČR se používá například testační proužky DiaPhan.\n\nPodle zákona č. 48/1997 Sb. o veřejném zdravotním pojištění, který byl uveden v platnost 1. července 2005, a po dohodě VZP ČR s Odbornou diabetologickou společností má diabetik nárok:\n\nMnožství do 400 ks proužků schvaluje pouze diabetolog.\n\n\nMnožství od 400 do 1000 ks proužků je schvalované revizním lékařem.\n\n\nMnožství nad 1000 ks proužků je schvalované a povolované revizním lékařem.\n\n"}
{"id": "50857", "url": "https://cs.wikipedia.org/wiki?curid=50857", "title": "Vladimíra Tesařová", "text": "Vladimíra Tesařová\n\nVladimíra Tesařová (* 2. května 1958, Zbraslav) je česká sklářská výtvarnice.\n\nJejí tvorba byla ovlivněna na Umělecko-průmyslové škole sklářské (SUPŠS) v Železném Brodě, když již během studia byly její práce prezentovány na výstavách v Japonsku, USA, Itálii, Belgii a v Kanadě. Velký úspěch sklidila na EXPO Sevilla ’92. Vytvořila velké skleněné plastiky pro bankovní domy v Praze (Komerční banka na Malostranském náměstí, Česká spořitelna ve Vodičkově ulici).\nPro poutní kostel sv. Vintíře v šumavské osadě Dobrá Voda vytvořila skleněný oltář. S nápadem projektu vytvořit pro kostel na Dobré Vodě skleněný oltář s připomenutím osobnosti patrona kostela (blahoslaveného Vintíře, často zvaného svatým) a použitím materiálu navázat na sklářskou tradici Šumavy, oslovila Vladimítu Tesařovou místostarostka města Hartmanic, Zuzana Jonová. Po konzultacích s diecézí byl nový oltář vytvořen přímo v  domě výtvarnice v Dobré Vodě. Oltářní retabulum je pojednáno jako třídílný reliéf o rozměrech 4,5 × 3,2 m a vážící téměř 4 tuny ve formě skleněné tavené plastiky z kompozičního skla. Střední (největší) část znázorňuje Kristovu oběť na kříži, v postranních křídlech triptychu jsou zpodobněny postavy světců spojených s osobou bl. Vintíře a světci uctívaní ve střední Evropě. V levé části je zobrazen sv. Štěpán a jeho manželka bl. Gisela, bl. Vintíř, opat sv. Gothard, sv. Jan Nepomucký, sv. Anežka Česká. Na pravém křídle je umístěn sv. Jan Křtitel, sv. Václav, patroni Evropy Cyril a Metoděj, řezenský biskup sv. Wolfgang, císař sv. Jindřich II., sv. Ludmila. Celkově má oltář šířku 5 m, výšku 3,5 m a hmotnost 7 tun.\n\nJejí socha na mostě přes řeku Otavu v Čepicích u Sušice na Klatovsku je od května 2011 největší skleněná plastika (1,75 metru) sv. Jana Nepomuckého na světě. Socha je oboustranná, prohlédnout si ji tedy mohou kolemjdoucí i vodáci.\n\n"}
{"id": "50860", "url": "https://cs.wikipedia.org/wiki?curid=50860", "title": "Wiccanské rede", "text": "Wiccanské rede\n\nWiccanské rede (angl. \"The Wiccan Rede\", rada čarodějnic) je pořekadlo shrnující etiku neopohanského náboženství Wicca. V krátké, ale významově úplné formě zní: \"An it harm none, do what ye wilt.\" Česky lze přeložit slovy: \"Čin co chceš,pokud tím nikomu neublížíš\"\".\" Rede se objevuje i v rozvinutějších veršovaných podobách, český překlad jedné z nich končí:\n\nRede je často považováno za obdobu etického Zlatého pravidla, které se objevuje v mnoha různých náboženstvích. Zatímco však Zlaté pravidlo zakazuje subjektivně škodit, Wiccanské rede nezakazuje nic. Ve wiccanských a neopohanských kruzích se o významu rede často diskutuje. Důležitým konceptem je skutečnost, že rede je rada, nikoliv přikázání, a že škodlivé skutky nejsou v rede upřesněny. Koncept etické reciprocity není v rede explicitně uveden, většina wiccanů se ale domnívá, že duchem rede je aktivně činit dobro bližním i sobě samému. Různé skupiny wiccanů vztahují rede i na zvířata, rostliny atd.\n\nSlovo \"wilt\", se obvykle chápe jako pravá vůle, nikoliv prosté chtění. Naplněním rede je tak následování pravé vůle, nikoliv uspokojování jednoduchých potřeb, a to takovým způsobem, aby nikomu nebylo ublíženo. Rede tak na wiccana pokládá zodpovědnost za jeho vlastní činy.\n\nRede také odmítá koncept hříchu. Na rozdíl od křesťanského Desatera neobsahuje dogmatické příkazy ani zákazy, je pouhým vodítkem, které musí wiccan sám interpretovat a podle situace použít.\n\nEtice rede se dostalo pozornosti mezi některými anarchisty a libertariány.\n"}
{"id": "50862", "url": "https://cs.wikipedia.org/wiki?curid=50862", "title": "Tara (zdrojnice Driny)", "text": "Tara (zdrojnice Driny)\n\nTara () je řeka v Černé Hoře a částečně také tvoří její hranici s Bosnou a Hercegovinou v regionu Foča. Je 144 km dlouhá.\n\nŘeka vzniká soutokem menších říček Ospanica a Verusa v Dinárských Alpách, v Černé Hoře. Protéká vápencovým kaňonem, který je 78 km dlouhý a někde i 1 300 m hluboký. Kaňon je chráněný jako součást světového kulturního dědictví UNESCO. Nedaleko od pohoří Durmitor je přemostěna velikým obloukovým mostem; ve své době nejdelším na světě. Závěrečnou částí svého toku tvoří hranici s Bosnou a Hercegovinou, kde se do ní zleva vlévá řeka Piva a vzniká tak Drina, která teče na sever do Sávy.\n\nPodle řeky Tara je pojmenován známý mezinárodní vlak jezdící mezi srbským Bělehradem a černohorským letoviskem Bar ležícím u pobřeží Jaderského moře.\n"}
{"id": "50866", "url": "https://cs.wikipedia.org/wiki?curid=50866", "title": "Kancionál", "text": "Kancionál\n\nKancionál (z latinského \"cantio\" – píseň) je soubor duchovních písní určených pro křesťanskou bohoslužbu a soukromou modlitbu.\n\nKancionály se v Evropě objevují ojediněle již od středověku, velký nárůst jejich počtu přinesla reformace v 16. století, kdy masové rozšíření kancionálů zároveň umožnil knihtisk. Prvními kancionály českého původu jsou převážně latinské písňové oddíly v rukopisných kodexech 15. století, nejstarším souborem českých písní je písňový oddíl v \"Jistebnickém kancionále\" (asi 1430). Na tento typ navazují zpěvníky literátských bratrstev, zejména královéhradecký \"Codex Franus\" z roku 1505, \"Chrudimský graduál\" z roku 1530, \"Benešovský kancionál\" z roku 1575 a rozsáhlý pětisvazkový česko-latinský \"Graduál od sv. Michala na Novém Městě pražském\", dokončený roku 1578. Prvním dochovaným českým samostatným rukopisným kancionálem je \"Kolínský kancionál\" z roku 1517 a dále \"Havlíčkobrodský kancionál\" pravděpodobně ze 30. let 16. století. Disciplina zabývající se duchovními zpěvy se nazývá hymnologie.\n\nPočetné české tištěné kancionály pozdějších období reprezentují například Jednotou bratrskou vydané sbírky písní \"Šamotulský kancionál\" z roku 1561 a \"Ivančický kancionál\" z roku 1564, které byly připraveny za účasti Jana Blahoslava. Uměleckým vrcholem české kancionálové tvorby jsou raně barokní katolické kancionály Adama Michny z Otradovic \"Česká mariánská muzika\" (1647), \"Loutna česká\" (1653) a \"Svatoroční muzika\" (1661). V současné době jsou v českém křesťanském prostředí nejběžnější katolické zpěvníky tzv. \"jednotný kancionál\" (\"Kancionál – společný zpěvník českých a moravských diecézí\", 1973), jakož i \"Evangelický zpěvník\" (1979) Českobratrské církve evangelické.\n\nPro písňový soubor se výraz \"cantionale\" vyskytuje od 15. století. V české jazykové sféře byly první zpěvníky opatřovány bohatě rozvitými názvy \"Písně...\", \"Písničky...\" či \"Zpěvy...\" (spojené většinou s adjektivy \"duchovní\", \"nábožné\" atd.), podobně v jiných jazycích sloužily názvy \"Geistliche Lieder\", \"Kirchengesänge\" nebo \"Chansons spirituelles\". Od nástupu reformace se v Německu začal užívat termín \"Gesangbuch\", který později převládl. V období baroka byly oblíbené opisné alegoricko-poetické názvy jako \"Cithara sanctorum\" či \"Loutna česká\". Anglickým protějškem výrazu kancionál je \"hymnbook\".\n\nPodstatný rys kancionálu činí skutečnost, že bývá vytvořen jako výběr ze širšího fondu dobově známých písní. Zásahy do kancionálů při jejich opakovaném vydání svědčí o tom, že tento obsažený písňový výběr je uspořádán relativně volně s množnostmi přeskupování, obměňování, vypouštění či přidávání. Řazení písní je určeno nejčastěji církevním rokem s doplňky dle denních dob a období lidského života, existují však též kancionály monotematické (písně na evangelia, žalmy, písně ke svatým).\n\nModlitební či přímo liturgický obsah písní tvoří další charakteristický rys kancionálu: jeho užitná funkce je důležitější než otázka autorství. Většinou jde o soubor skladeb různých anonymních autorů, různé doby vzniku a různé provenience. Výjimečný je v tomto směru rejstřík autorů bratrských písní sepsaný roku 1561 Janem Blahoslavem a později v prostředí evangelické církve vytrvale tradovaný, který mnohé autory písní ze 16. století identifikuje. Hranice mezi překladem, parafrází, adaptací a původním dílem je zvláště u písní ze 16. až 18. století velice úzká, neexistuje zde předpoklad pevného autorského tvaru díla. Přesto však známe též kancionály sestavené z textů či hudby jediné, v titulu uvedené osobnosti (Šimon Lomnický, Jiří Strejc, Adam Michna). Svébytnou roli má při tvorbě kancionálu jeho sestavovatel. Přestože není tvůrcem obsažených písní, zůstává autorem daného zpěvníku jako celku. Právě z pozice sestavovatelského přístupu můžeme kancionály rozlišit na \"tiskařské\", kde jsou písně pro nové vydání přebírány bez redakční práce, a na \"editorské\", kde je již patrná výrazná koncepce.\n\nZ hudebního hlediska jsou kancionály především sbírkami jednohlasých strofických písní, jejichž melodie jsou buď notovány, nebo častěji nahrazovány slovními odkazy na příslušný nápěv (zpívá se „\"jako...\"“). Specifickou formou této praxe je užívání tzv. \"obecné noty\", tedy libovolné melodie vhodné pro text se čtyřmi verši po osmi slabikách v každé sloce. Kromě písní přinášejí zejména reformační kancionály i zpěvy gregoriánského chorálu, obvykle v překladu do národního jazyka. Vedle souborů jednohlasých písní jsou běžné též kancionály s obsahem vícehlasých písňových úprav (v prostém homofonním čtyřhlasu, polyfonním zpracování či generálbasové sazbě), zejména pro evropskou reformaci jsou tyto formy kostelní písně od počátku charakteristické. Zvláštním hudebním typem kancionálu je chorálník, obsahující jednoduché vícehlasé úpravy písňových nápěvů k varhannímu doprovodu kostelního zpěvu, který je doplňkem kancionálu určeného pro obec věřících.\n\nFunkční určení kancionálu bylo v historii úzce spjaté s rozdílem liturgického pojetí písně v protestantských církvích a v církvi katolické. Reformační církve užívaly od 16. století kancionály pro bohoslužebný zpěv obce věřících, případně zde byly zpěvníky určeny kostelnímu sboru (pro českou oblast jsou typické rozměrné kancionály utrakvistických amatérských měšťanských spolků, podílejících se na chrámovém hudebním provozu, tzv. literátských bratrstev). Naopak katolická církev, v rámci které tvorba kancionálů rozkvétala až od 17. století, pojímala duchovní píseň jako složku mimoliturgickou (postupně pak jako doplněk liturgie), a proto tvořila zpěvníky primárně pro domácí pobožnost. Kancionály však nesloužily jen jako pomůcka zpěvu, ale někdy i k pouhé četbě písňových textů ve funkci jakési veršované biblické dějepravy, mravouky, dogmatiky atd.\n\nKancionály se v Evropě objevují ojediněle již od středověku. Mezi prameny gregoriánského chorálu lze za jejich předchůdce pokládat \"hymnáře\". Kancionál jako samostatná tištěná či rukopisná kniha písní navazuje dále na písňové soubory zařazované od 14. století do liturgických pramenů s gregoriánským chorálem. Hlavní období rozvoje začíná v 16. století z iniciativy reformace a zásluhou knihtisku.\n\nNejpočetnější a nejrůznorodější produkce kancionálů se zrodila díky luterské reformaci v Německu: nejstarší zpěvníky Lutherova okruhu vznikají v letech 1523-24, kmenový repertoár luterského zpěvu shromáždila zvláště řada kancionálů mezi lety 1529 (ed. Joseph Klug ve Vitemberku) a 1545 (ed. Valentin Babst v Lipsku). Hned od počátku se zde objevují i soubory písní ve vícehlasém zpracování (Johann Walter, 1524). Kromě pramenů spojených s Vitemberským okruhem rozšiřují luterský písňový repertoár kancionály štrasburské z let 1524-45. Velký nárůst počtu i rozsahu kancionálů v Německu přineslo 17. století, kdy kromě oficiálních kancionálů jednotlivých zemských církví vzniká i množství zpěvníků pro privátní zbožnost. Nejvýznamnějším kancionálem této doby je \"Praxis pietatis melica\" Johanna Crügera. V úzké závislosti na německém evangelickém zpěvu se vyvíjely kancionály ve Skandinávii i v německých oblastech Švýcarska.\n\nSamostatnou historii má kancionál ve francouzských oblastech Švýcarska a ve Francii. Zde ve službách kalvinismu vznikl a nabyl monopolního postavení soubor žalmových písní, tzv. \"Ženevský žaltář\". Toto francouzské přebásnění biblické knihy žalmů, pro které byly zkomponovány nové či převzaty starší melodie (zejm. Louis Bourgeois, 1547) vznikalo od roku 1539 z přímé iniciativy Jana Kalvína. Žaltář pak vycházel dále v nesčetných edicích a stal se nejrozšířenějším kancionálem všech dob, přeložený do více než 20 jazyků. Objevoval se též v různých vícehlasých úpravách, z nichž nejrozšířenější byly čtyřhlasé verze Clauda Goudimela z roku 1565. Zpěv žalmů převažoval až do 18. století také v Anglii a ve Skotsku, kde byly vydávány vlastní řady písňových žaltářů v angličtině.\n\nVe střední Evropě se setkávaly vlivy různých reformačních konfesí a protireformace, což mělo vliv na mnohotvárnost místní kancionálové produkce. V Polsku kromě řad luterských a reformovaných zpěvníků a polských verzí kancionálů českých bratří patří k cenným pramenům vícehlasé \"Melodie na psalterz polski\" z roku 1580 (Mikołaj Gomółka, Jan Kochanowski). V Uhrách se objevují luterské zpěvníky v maďarském jazyce od roku 1536, souvislá řada kancionálů pak vychází v 17. a 18. století v Levoči. Cenná je též tradice zdejšího katolického kancionálu, jejíž osou je ediční řada Cantus catholici. Samostatnou větev kancionálové tvorby si přes svou závislost na Uhrách vytvořilo Slovensko, které samostatně rozvíjelo podněty českého a německého reformačního zpěvu. Hlavním slovenským kancionálem je dílo českého exulanta Jiřího Třanovského \"Cithara sanctorum\" (zároveň nejrozšířenější český protestantský kancionál), vydávané od roku 1636 v postupně proměňovaných edicích.\n\nČeské země zaujímají významné postavení v dějinách kancionálu především v epoše od sklonku středověku do třicetileté války, což souvisí s intenzivním a specifickým rozvojem reformace v této oblasti. Osobitý je zvláště repertoár rukopisných písňových souborů 15. století, tištěné kancionály se zde pak objevují s časovým předstihem před ostatní reformační Evropou. Zároveň jsou však tisky 16. století ve srovnání s Evropou charakteristické úplnou absencí písňového vícehlasu.\n\nPrvními kancionály bohemikálního původu jsou písňové oddíly v rukopisných kodexech 15. století s gregoriánským chorálem. Přinášejí převážně latinské duchovní písně, dochované soubory českých písní reprezentuje písňový oddíl v \"Jistebnickém kancionále\" (cca 1430). Tento typ „skrytého“ rukopisného kancionálu, jenž je většinou součástí graduálu, nacházíme až do poloviny 16. století, přičemž rozsahově vrcholí velkými zpěvníky literátských bratrstev – Královéhradeckým \"Codexem Franus\" z roku 1505 a \"Chrudimským graduálem\" z roku 1530.\n\nSamostatné písňové soubory máme dochované až ze 16. století. K nejstarším patřily patrně sbírky písní na evangelia a Starý zákon od Václava Miřínského (zemřel 1492), jež jsou však známy až z opisů a tisků 16. století. Prvním přímo dochovaným samostatným rukopisným kancionálem je \"Kolínský kancionál\" z roku 1517 a dále \"Havlíčkobrodský kancionál\" pravděpodobně ze 30. let 16. století. Jen málo rukopisných zpěvníků literátských bratrstev obsahuje výlučně vícehlasé skladby. Nejdůležitější z nich je \"Benešovský kancionál\" z roku 1575, rozsáhlý pětisvazkový česko-latinský \"Graduál od sv. Michala na Novém Městě pražském\", dokončený roku 1578, a kancionály \"Sedlčanský\" a \"Příborský\" z počátku 17. století.\n\nJako první reformační církev v Evropě využila Jednota bratrská v kancionálové tvorbě nové možnosti knihtisku. V jejím okruhu vznikla nejcennější, nejvlivnější a také nejdelší ediční řada tištěných kancionálů u nás. Prvním kancionálovým tiskem v Evropě jsou tak pražské \"Písničky\" z roku 1501, jež jsou sice zřejmě jen neoficiálním, soukromým bratrským tiskem, tvoří však jednoznačně jádro pozdějších bratrských kancionálů. Prvním českým notovaným je mezi nimi tzv. \"Rohův kancionál\" z roku 1541, za kanonické dílo byl Jednotou bratrskou považován však především pozdější tzv. \"Šamotulský kancionál\" z roku 1561 a \"Ivančický kancionál\" z roku 1564, který byl základem pro všechna další vydání, uskutečňovaná poté v Kralicích. Za touto vzorovou redakcí stál především Jan Blahoslav. Významným a specifickým rysem bratrské hymnografie je právě především díky Blahoslavovi skutečnost, že ji provázela promyšlená literárněhistorická, kritická a teoretická reflexe zveřejněná například v \"Muzice\" či \"Gramatice\". Kalvínský vliv představuje v tvorbě Jednoty bratrské překlad ženevského žaltáře do češtiny od Jiřího Strejce, který vyšel poprvé roku 1587 v Kralicích. Okamžité velké rozšíření a přetiskování Strejcových žalmů bylo způsobeno také faktem, že žalmové písně neupadají do traktátového poučování, ale vyznačují se smyslovou názorností a jasným humanistickým slohem.\n\nKromě již zmiňovaných rukopisných zpěvníků literátských bratrstev rozkvétala i tištěná kancionálová tvorba utrakvistů, která hlavně v Čechách z kvantitativního hlediska zcela dominovala. Hlavními edicemi této konfese jsou pražské tisky z let 1522 a 1531 (spojované v literatuře se jménem Václava Miřínského), olomoucké tisky z let 1559 a 1596 a pražský kancionál z roku 1606. Jejich zvláštní odnoží je 5 nenotovaných vydání kancionálu jihomoravské sekty bratří habrovanských.\n\nNa Moravě se měla možnost rozvinout tvorba českých luteránů, neboť moravská šlechta si až do konce 16. století uhájila dobově mimořádnou svobodu pro evangelické konfese. Pro potřeby moravských evangelíků sestavil kancionál Jakub Kunvaldský, nejrozsáhlejším českým tištěným zpěvníkem předbělohorské doby se pak stal moravským luteránům určený kancionál Tobiáše Závorky Lipenského, který vyšel v roce 1606.\n\nNejstarším katolickým zpěvníkem je \"Voytův kancionál\" z roku 1588, na nějž navázal hlavní katolický soubor písní předbělohorské éry od Jana Rozenpluta z roku 1601. Lze v něm sledovat jednotlivé tendence potridentského katolicismu.\n\nVítězstvím protireformace v roce 1620 končí dosavadní konfesijní diferenciace – až do tolerančního patentu je veškerá oficiální produkce kancionálů katolická, kdežto reformační tradice přechází do exilu nebo do ilegality. Přesto počet kancionálů v 17. a 18. století výrazně roste. Po roce 1620 proniká do českých tištěných kancionálů vícehlas ve formě jednoduché homofonie nebo generálbasového doprovodu. Nový styl raně barokní duchovní písně u nás prosadily zvláště kancionály Adama Michny z Otradovic (\"Česká mariánská muzika\" 1647, \"Loutna česká\" 1653, \"Svatoroční muzika\" 1661) a dále kancionál \"Jesličky\" od jezuity Bedřicha Bridela z roku 1658 a \"Zdoroslavíček\" (1655), Felixem Kadlinským přeložený proslulý písňový cyklus Friedricha von Spee. Hlavní oficiální katolický kancionál pobělohorské éry s jednohlasými melodiemi vytvořil jezuita Matěj Václav Šteyer v roce 1683. Dalšími významnými edicemi této doby jsou \"Slavíček rajský\" Jana Josefa Božana z roku 1719 a \"Capella regia musicalis\" Václava Holana Rovenského z roku 1693, kde jsou kromě generálbasové sazby a homofonního vícehlasu zařazeny již také malé vokálně-instrumentální árie. Přelomovým zpěvníkem, byť dobově obtížně přijímaným, je výbor \"Normálních zpěvů\" z roku 1784, jenž úzce souvisí s rozsáhlými reformami, kterými císař Josef II. zasáhl do liturgického chrámového provozu. Vychází z něj hlavní katolický kancionál přelomu 18. a 19. století pořízený Tomášem Fryčajem.\n\nJosefinské reformy zdůrazňovaly formu mše s aktivním zpěvem věřících a vyzdvihly tak ne zcela nový, ale pro 19. století rozhodně charakteristický typ mešní písně (parafrázují texty ordinaria, zatímco místo textů propria přinášejí popis liturgického dění). Starší či nově tvořené mešní písně se tedy staly důležitou repertoárovou vrstvou dobových katolických kancionálů. K nejvýznamnějším českým hymnologickým počinům 19. století patří tzv. \"Svatojanský kancionál\", jenž vyšel ve dvou dílech v letech 1863-1864 a byl pojat jako výběrová reedice Šteyerova kancionálu, rozšířená a doplněná o vrstvu nových písní. Po uzákonění svobody spolčování v Rakousku v roce 1860 měl tento zpěvník přispět k obnově literátských bratrstev, zrušených Josefem II.\n\nKancionály českých pobělohorských exulantů vytvořily samostatnou vývojovou linii, jež se v 17. a 18. století pěstovala zvláště v oblastech Saska a Braniborska, kde si exulanti uhájili vlastní církevní organizaci i rodný jazyk. Je v nich udržováno dědictví předbělohorského bratrského repertoáru, který je obohacován výběrem z Třanovského \"Cithary sanctorum\", novou exulantskou tvorbou a hlavně četnými překlady z němčiny. Jako hlavní inspirační pramen sloužil kancionál sestavený Janem Amosem Komenským, vydaný roku 1659 v Amsterdamu. Největší exulantské kancionály sestavili Václav Klejch (1717), Jiří Sarganek (1737) a Jan Theofil Elsner (1753). Pozdější vydání Elsnerova kancionálu pak spolu novým pražským kancionálem Štěpána Lešky z roku 1786 zakládá obnovenou řadu evangelických kancionálů v českých zemích po tolerančním patentu.\n\nVýznamný návrat k historickému duchovnímu zpěvu znamenalo v prostředí katolické církve vydání \"Českého kancionálu\" Dobroslava Orla v roce 1921. Naprostá preference staročeského repertoáru byla sice později často kritizována, díky vysoce zasvěcenému kritickému přístupu jeho sestavovatele však dodnes tvoří tento zpěvník jedinečné dílo v rámci české katolické hymnografie. V současné době patří k nejrozšířenějším tzv. \"jednotný kancionál\" (\"Kancionál – společný zpěvník českých a moravských diecézí\"), vycházející v opakovaných vydáních od roku 1973. Mezi dnes používané poutní zpěvníky patří \"Radostná cesta k Staré Matce Boží Žarošské\" (1942, 2013) Antonína Kolka a \"\" (1992, 2015) Františka Malého.\n\nČeskobratrská církev evangelická, spojující od roku 1918 věřící augsburského a helvetského vyznání a navazující na českou reformaci, vytvořila první jednotný zpěvník v roce 1923. I zde bylo přihlíženo k historickým zdrojům, zvláště byl však shromážděn písňový fond tolerančních zpěvníků a nově přidány písně převzaté z anglosaského probuzeneckého hnutí. Dnes je v Českobratrské církvi evangelické užíván \"Evangelický zpěvník\" z roku 1979 s dodatkem z roku 1999. Od roku 2004 pracuje pověřená komise na tvorbě zpěvníku nového. \n\nZatím nejnovějším evangelickým zpěvníkem je kancionál \"Hrad přepevný\", který byl vydán roku 2018. \n\nPísně a oddíly písní určené nebo používané ke mším zaměřeným na mládež jsou obsaženy i ve zpěvnících křesťanského rytmického kytarového popu. Začátkem 80. let se používaly zpěvníky Magnificat (ekumenicky zaměřen, bez tiráže, „ilegálně“ dováženo ze Západu), Cantate (oficiálně vydala kolem poloviny 80. let Cyrilometodějská bohoslovecká fakulta v Litoměřicích „jen pro vnitřní potřebu“, bez data a s údajem „Povoleno pod ev. č. 202“, avšak bylo hojně šířeno rovněž jako samizdat, v roce 1991 vyšla veřejná reedice v nakladatelství Cor Jesu Český Těšín), Hosana (nakladatelství Portál, od roku 1993 vyšly postupně 3 díly), existují či existovaly i speciálněji zaměřené zpěvníky, např. Hlaholík, Effatha i další.\n\nSpolečný zpěv účastníků bohoslužby z kancionálů vyžaduje včasnou domluvu, aby si každý mohl včas nalistovat příslušnou stránku. Mnohde k tomu postačí ústní sdělení duchovního, varhaníka nebo jiného člověka organizujícího zpěv. Zejména se zavedením „jednotných kancionálů“ v římskokatolické církvi v české provincii se však stalo standardem návěštění čísel písní na speciálních tabulích umístěných v čele kostela, například na kazatelně nebo některém sloupu. Často se používají tabule, do nichž lze zasouvat tabulky s jednotlivými číslicemi, obvykle umožňující vyznačit několik písní na celou bohoslužbu; nověji je mnoho kostelů vybaveno elektronickým informačním systémem s LED displejem, který může zobrazovat číslo aktuální písně. „Jednotný kancionál“ označil písně trojcifernými čísly, z nichž první číslice je příznačná pro příležitost nebo liturgické období, pro něž je píseň určena. U jiných kancionálů, kde písně nejsou číslovány, se k rychlé orientaci používá například číslo stránky.\n\n\n\n\n"}
{"id": "50872", "url": "https://cs.wikipedia.org/wiki?curid=50872", "title": "Bitva u Kolína", "text": "Bitva u Kolína\n\nBitva u Kolína proběhla 18. června 1757, kdy se nedaleko Kolína střetla vojska pruského krále Bedřicha II. s rakouskou armádou polního maršála Leopolda Dauna, posílenou o saské jezdecké pluky. Zpočátku nerozhodná bitva skončila vítězstvím početně silnější rakouské armády. Její výsledek přiměl pruskou armádu ukončit obléhání Prahy a měl rozhodující vliv na další průběh sedmileté války.\n\nSilné pruské vojsko, které ještě nezakusilo hořkost porážky, se během několika málo týdnů probilo až k Praze, kterou oblehlo. Marie Terezie proto pověřila velením posledního silného a operace schopného habsburského vojenského uskupení jednoho ze svých nejlepších vojevůdců, maršála Dauna a vyslala ho do Čech, vyprostit těžce zkoušenou pražskou posádku. V případě neúspěchu by už neměla habsburská monarchie nic, čím by mohla čelit pruskému postupu, třebas na samotnou Vídeň, Rakousko by bylo na kolenou a Bedřich by si mohl klást jakékoliv podmínky. Další rakouská porážka by také vážně narušila integritu a mocenské postavení celého soustátí.\n\nPo sérii vítězství se pruské armádě podařilo obklíčit a izolovat v Praze 40 000 rakouských vojáků. Část pruské armády začala Prahu obléhat a část pokračovala v postupu dále do nitra Čech. Podařilo se jí dobýt Kolín, kde se na nějaký čas usadila. Poté co se Prusové dověděli o postupující rakouské armádě, město opustili a přesunuli se do prostoru jižně od Kouřimi, kde se spojili se sborem krále Bedřicha II.\n\nPo shromáždění rakouské rezervní armády, posledního vojenského uskupení, které monarchie mohla postavit do pole a přitom doufat v úspěch ve střetnutí s protivníkem, požadovala Marie Terezie po Daunovi ráznou akci a co nejrychlejší osvobození Prahy. Daun však varoval před bezhlavým útokem a raději zvolil opatrnější taktiku. Pro místo střetu si vybral okolí Kolína, kraj, kde absolvoval vojenské cvičení a který dobře znal. I přes početní převahu nad nepřítelem zvolil defenzivní taktiku a zaujal výhodnou obrannou pozici na výšinách poblíž obce Křečhoř.\n\n18. června 1757, kolem 5. hodiny ráno vyrazily pruské pluky směrem na Plaňany, které rychle padly. V následném střetu pak byl poražen rakouský předvoj a donucen k ústupu. Počátečním pruským úspěchem tak začalo střetnutí plné nečekaných zvratů.\n\nPo rychlém postupu však Bedřich útok zastavil a vyčkával, co udělá početně silnější nepřítel. Daun Fridrichova zaváhání využil k přeskupení svých jednotek a posílení obranných pozic. Podařilo se mu také prohlédnout Bedřichův plán, jehož cílem bylo pravé křídlo rakouských sil. Na jeho podporu vyslal své jezdectvo, které zaujalo pozice na kopcích v okolí.\n\nPruský postup byl obnoven ve 14 hodin útokem přímo na Křečhoř. Po úporném boji se ho Prusům nakonec podařilo zmocnit a rakouské voje couvly. Daun spěšně posílil ty jednotky v okolí Křečhoře, které byly bezprostředně ohroženy. Tím zabránil celkovému obchvatu svých sil. Ačkoliv situace byla stále nerozhodná a Prusové si pořád udržovali iniciativu, byla čím dál tím více patrná početní převaha rakouských vojsk. V 19 hodin dosáhl pruský nápor svého vrcholu, tentokrát se Bedřich snažil roztáhnout svůj útok do šíře, avšak byl znovu s vypětím všech sil odražen. Ve chvíli, kdy Daun poznal že pruský tlak polevuje, dal signál svému jezdectvu ke zteči. To za součinnosti s pěchotou rozbilo pruské linie a obrátilo nepřítele na ústup. V té chvíli Bedřich s vědomím, že bitva je ztracena, opustil bojiště aniž by předal velení svým generálům. Jednotliví velitelé tak ustupovali dle vlastního uvážení. Díky skvělému výcviku a disciplinovanosti pruských vojáků, se většině sil podařilo z boje vyvázat a ustoupit. Vzhledem k nastalé tmě a nedostatku munice se Daun neodvážil nepřítele pronásledovat a spokojil se s výsledkem, kterého dosáhl na bojišti.\n\nV bitvě se vyznamenali dragouni z valonského pluku prince de Ligne, jehož příslušníci se rekrutovali z Rakouského Nizozemí. Útok dragounů z pluku de Ligne, kterým se pro jejich mládí přezdívalo „holobrádci“, povzbudil i ostatní rakouské jednotky a způsobil rozhodující zvrat v průběhu kolínské bitvy.\n\nNa pláních kolem Kolína nalezlo smrt nebo bylo raněno či zajato na pruské straně 13 398 vojáků a 396 důstojníků (tj. 41% z celkového počtu), na rakouské straně 8 629 mužů a 359 důstojníků (tj. 20% z celkového počtu)\n\nCo do počtu zúčastněných i mrtvých vojáků se jednalo o jednu z největších bitev sedmiletého konfliktu a svým významem o jednu z nejdůležitějších. Rakouské armádě se podařilo získat zpět pošramocenou pověst a monarchie mohla zahájit nový zápas o nadvládu nad Slezskem.\n\nBedřich bezprostředně po porážce ukončil obléhání Prahy a urychleně stáhl celou svou armádou z Čech. Na přesrok se sice Prusové do Čech vrátili, ale byli znovu poraženi, tentokrát jiným slavným rakouským vojevůdcem Gideonem Laudonem. V tu chvíli vstoupila na scénu vojska rakouského spojence Ruska, která napadla Prusko z východu. V nastalé šňůře bitev bylo Prusko donuceno svést boj nejen o zachování svého mocenského postavení, ale i o svou existenci.\n\nV okolí Kolína stojí několik staveb, připomínající velké střetnutí. Na vrchu Bedřichov stojí od roku 1841 kamenný obelisk, Boží muka nedaleko Červených Peček byla vystavěna na místě hromadného hrobu pruských vojáků a u Lošan je tzv. Kolovratův pomník. Další menší pomníky, obelisky a kameny s pamětními deskami jsou rozsety po celém okolí. Asi největší monument stojí u vesnice Křečhoř, místě nejprudších bojů. Byl vystavěn v roce 1899 dle návrhu architekta Václava Weinzettla sochařem Mořicem Černilem.\n\nNa připomínku slavného vítězství habsburské armády, v jejíž řadách bojovalo i mnoho Čechů, se v Kolíně i jeho okolí koná mnoho vzpomínkových akcí včetně pravidelných rekonstrukcí.\n\nV červnu 2017, v rámci oslav 260. výročí bitvy u Kolína byla v \"Regionálním muzeu v Kolíně\" (ve zrekonstruovaném Veigertovském domě) otevřena nová expozice s názvem \"Bitva u Kolína: osobnosti, dělostřelecká reforma a Vojenský řád Marie Terezie\". Nová expozice je prezentována na mnohem větší ploše (několik desítek čtverečních metrů) než byla původní a zabírá zhruba šestinu celkové výstavní plochy muzea. Jak napovídá již název, věnuje se nejen samotné bitvě, ale také událostem s ní spojeným, především reformou císařsko-královského dělostřelectva, kterou uskutečnil polní maršál Josef Václav z Lichtenštejna. Právě tato reforma měla pro bitvu u Kolína klíčovou roli. Zčásti byly využity předměty ze staré expozice, ale velkou část tvoří nové exponáty. Největším exponátem je nový interaktivní model bitvy.\n\n\n\n"}
{"id": "50873", "url": "https://cs.wikipedia.org/wiki?curid=50873", "title": "Hjälmaren", "text": "Hjälmaren\n\nHjälmaren je čtvrté největší švédské jezero. Leží na jihu Švédska na rozhraní tří krajů Västmanland, Södermanland a Örebro. Kotlina jezera je ledovcovo-tektonického původu. Má rozlohu 483 km². Je 58 km dlouhé a 18 km široké. Jezero je mělké. Průměrně je hluboké 6,2 m a dosahuje maximální hloubky 20 m. Objem vody je přibližně 3 km³. Povodí jezera má rozlohu 3575 km². Leží v nadmořské výšce 22 m.\n\nPobřeží je nízké, členité, porostlé skřípincem.\n\nNa jezeře je mnoho ostrovů. Největší je Vinön. Další významné jsou Björkön, Valen a Äsön.\n\nNejvětší přítoky jsou řeka Svartån a kanál Kvismare (\"Täljeån\"). Z jezera odtéká řeka Eskilstunaå směřující do jezera Mälaren (povodí Baltského moře). S ním je spojené také Hjälmarenským kanálem (délka 13 km). Úroveň hladiny je regulována na západním konci jezera, u města Örebro.\n\nHjälmarenský kanál je nejstarší vodní dílo ve Švédsku. Postavil ho nechal v roce 1639 švédský král Gustav II. Adolf.\n\nV 80. letech 19. století hladina jezera klesla o 1,9 m a bylo tak odvodněno 190 km².\n\nNa jezeře je rozvinutá místní vodní doprava.\nNa břehu se nachází město Örebro, hlavní město stejnojmenného kraje.\n\n"}
{"id": "50874", "url": "https://cs.wikipedia.org/wiki?curid=50874", "title": "Storsjön", "text": "Storsjön\n\nStorsjön je jezero v kraji Jämtland ve Švédsku. Je to páté největší švédské jezero. Nachází se v ledovcovo-tektonické propadlině. Má rozlohu 464 km². Je 70 km dlouhé a přibližně 25 km široké. Průměrně je hluboké 17,3 m a dosahuje maximální hloubky 73 m. Celkový objem jezera je okolo 8 km³. Velikost povodí je 12 064 km². Leží v nadmořské výšce 292 m.\n\nPobřeží je zalesněné, velmi členité. Břehy jsou srázné. Délka pobřeží je 630 km.\n\nNa jezeře je velké množství ostrovů. Největší ostrov na jezeře je Frösön (41 km²), který společně s blízkým městem \"Östersund\" tvoří centrum regionu. Další ostrovy jsou (podle velikosti) Andersön, Isön, Norderön a Verkön. Ostrovy \"Andersön\", \"Skansholmen\" a \"Isön\" jsou součástí přírodní rezervace.\n\nJezerem protéká řeka Indalsälven.\n\nJezero je pokryté ledem od listopadu do května.\n\nNa jezeře je rozvinuto rybářství.\n\nV jezeře \"Storsjön\" se má nacházet podobná obluda jako v jezeře Loch Ness ve Skotsku. Poprvé byla spatřena r 1635. Od té doby se stále znovu objevují zprávy o jejím pozorování. Vědecký důkaz její existence se však až do dnešní doby nepodařilo získat. V r 1894 byla za tímto účelem založena společnost, která chtěla obludu chytit. Sám tehdejší švédský král Oscar II částečně financoval tuto společnost. Od r 1986 zakázala správa kraje \"Jämtland\" jakékoli pokusy obludu polapit a ta je tak hájena v rámci ochrany přírody. Od r 2000 jsou vyznačena pozorovací místa, ze kterých by obluda mohla být nejlépe pozorována.\n\nNa jezeře je rozvinutá místní lodní doprava\n\nNa břehu leží město Östersund. Další větší obydlená místa na pobřeží jsou Krokom, Brunflo, Orrviken.\n\n"}
{"id": "50875", "url": "https://cs.wikipedia.org/wiki?curid=50875", "title": "Siljan", "text": "Siljan\n\nSiljan je jezero v kraji Dalarna ve středním Švédsku. Jezero leží v tektonické propadlině, která byla spolu s okolní krajinou spoluvytvořena v důsledku dopadu meteoritu před 365 milióny let. Na kraji dřívějšího kráteru leží vedle jezera \"Siljan\" ještě řada malých jezer. Jezero je spojeno na severu úzkým průlivem s jezerem Orsasjön. Celková plocha obou spojených jezer je 354 km² a největší hloubka 134 m. Jezero leží v nadmořské výšce 161 m.\n\nVlastní jezero \"Siljan\" má rozlohu 290 km². Jezero \"Orsasjön\" má rozlohu 53 km² a je 14 km dlouhé a 6,5 km široké. Dosahuje maximální hloubky 94 m. Průliv Moranoret, který spojuje obě jezera, je dlouhý 4 km.\n\nNa jezeře se nachází několik ostrovů, mezi nimiž je největší Sollerön dlouhý 7,5 km a široký 4 km o rozloze 22,25 km².\n\nJezerem protéká řeka Österdalälven. Do jezera \"Orsasjön\" přitéká řeka Oreälven.\n\nNa rozhraní 19. a 20. století fungovala na jezeře čilá doprava parními čluny. Dnes zde plují výletní čluny, které podnikají vyhlídkové jízdy okolo známých míst. Tradiční veslařská soutěž církevních člunů (tradiční čluny pro nedělní návštěvy kostela) se koná na přelomu června a července.\nNa břehu se nacházejí mimo jiné města Leksand, Mora a Rättvik. Na pobřeží je rozvinutá turistika.\n"}
{"id": "50876", "url": "https://cs.wikipedia.org/wiki?curid=50876", "title": "Torneträsk", "text": "Torneträsk\n\nTorneträsk ( ) je jezero v kraji Norrbotten v Laponsku na severu Švédska. Jezero bylo dotvořeno vnitrozemským úbočním ledovcem v tektonické kotlině. Má rozlohu 330 km². Je 70 km dlouhé a maximálně 9 km široké. Dosahuje maximální hloubky 168 m. Leží v nadmořské výšce 342 m. Jde o šesté největší jezero ve Švédsku a druhé nejhlubší.\n\nPobřeží je srázné a skalnaté. Jihozápadně od jezera se nachází národní park Abisko a přírodní rezervace UNESCO \"Laponsko\". Je zde rozvinutá turistika.\n\nNejvětší přítok se jmenuje Abiskojåhka a z jezera odtéká Torne älv do Botnického zálivu Baltského moře. V létě se hladina jezera zvyšuje.\n\nObvykle je od prosince do půlky června pokryté ledem, avšak nemusí to být každý rok úplně stejné.\n\n"}
{"id": "50877", "url": "https://cs.wikipedia.org/wiki?curid=50877", "title": "Hornavan", "text": "Hornavan\n\nHornavan je jezero v Laponsku v kraji Norrbotten v severním Švédsku. Hornavan leží v nadmořské výšce 425 m a jeho maximální hloubka je 221 m. Je to nejhlubší švédské jezero. Jeho rozloha kolísá mezi 220–283 km².\n\nNa jezeře je přibližně 400 ostrovů na nichž se vyskytuje jedinečná flóra a fauna.\n\nProtéká jím řeka Skellefte, která dále teče do jezera Uddjaure, se kterým hraničí na jihu. Mezi oběma jezery leží město Arjeplog. Stav hladiny je dnes regulován.\n\n"}
{"id": "50878", "url": "https://cs.wikipedia.org/wiki?curid=50878", "title": "Uddjaure", "text": "Uddjaure\n\nUddjaure je jezero v Laponsku v kraji Norrbotten v severním Švédsku. Jeho rozloha kolísá mezi 190 až 250 km². Nachází se v nadmořské výšce 420 m.\n\nProtéká jím řeka Skellefte, která do něj přitéká z jezera Hornavan, se kterým hraničí na severu. Mezi oběma jezery leží město Arjeplog.\n"}
{"id": "50879", "url": "https://cs.wikipedia.org/wiki?curid=50879", "title": "Akkajaure", "text": "Akkajaure\n\nAkkajaure je jezero v Laponsku v kraji Norrbotten v severním Švédsku. Jeho rozloha je 240 km².\n\nProtéká jím řeka Lule.\n\nJezero se nachází v národním parku Stora Sjöfallet.\n"}
{"id": "50880", "url": "https://cs.wikipedia.org/wiki?curid=50880", "title": "Bolmen", "text": "Bolmen\n\nBolmen je největší jezero na jihu Švédska. Zasahuje do provincií Jönköping, Kronoberg a Halland. Jezero patří převážně do komuny Ljungby, částečně i do obcí Hyltebruk a Värnamo. K jezeru zasahuje jižní okraj Smålandské vysočiny. Má rozlohu 184 km². Dosahuje maximální hloubky 37 m.\n\nPobřeží je nízké, mírně skloněné, místy bažinaté.\n\nNa jezeře je velmi mnoho ostrovů, z nichž je největší Bolmsö (42,13 km²).\n\nZ jezera odtéká řeka Bolmån (přítok Laganu, úmoří Kattegattu). Průtoky je spojeno s několika velmi mělkými jezery.\n\nJezero slouží jako zásobárna pitné vody pro několik míst na jihu \"Švédska\". Voda je do oblasti Skåne přiváděna přes Bolmentunel, který je dlouhý 82 km.\n\nNa jezeře je rozvinutá místní lodní doprava.\n"}
{"id": "50882", "url": "https://cs.wikipedia.org/wiki?curid=50882", "title": "Heizei", "text": "Heizei\n\nHeizei (: 平城天皇, \"Heizei-tennó\" nebo \"Heidžó-tennó\"; 15. srpen 774 – 5. srpen 824) byl 51. japonským císařem dle tradičního seznamu japonských císařů. Vládl v letech 806–809, kdy abdikoval ve prospěch svého mladšího bratra, korunního prince Kamina, pozdějšího císaře Sagy.\n\nHeizei byl synem císaře Kammua a císařovny Fudžiwary no Otomury.\n\nPředtím než usedl na trůn, jeho vztah s Fudžiwarou no Kusukovou, která byl matkou jeho choti, způsobil skandál, kvůli kterému jeho otec uvažoval, že ho zbaví titulu korunního prince.\n\nPo své abdikaci se v roce 810 přestěhoval do Nary a plánoval, že usedne zpátky na trůn a přesune hlavní město z Kjóta právě do Nary. Císař Saga s ním na oko souhlasil, ale ve skutečnosti tuto myšlenku ignoroval. Heizei se v roce 810 pokusil rozpoutat rebelii, kterou ale bleskově potlačily síly loajální císaři Sagovi vedené šógunem Sakanuem no Tamuramarem. Po neúspěšné rebelii se Heizei stal buddhistickým mnichem.\n"}
{"id": "50883", "url": "https://cs.wikipedia.org/wiki?curid=50883", "title": "Radana", "text": "Radana\n\nŽenské jméno Radana vzniklo zkrácením jména slovanského původu Radovana, které znamená \"radost přinášející, radující se\".\nMužskou obdobou jména je Radan a Radovan.\n\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +0,9%.\n\n\n"}
{"id": "50886", "url": "https://cs.wikipedia.org/wiki?curid=50886", "title": "Seznam japonských císařů", "text": "Seznam japonských císařů\n\nToto je kompletní seznam japonských císařů, kteří vládli od roku 660 př. n. l. Seznam zahrnuje také císaře, jejichž vládla je na pomezí legend a skutečnosti. Seznam je rozdělen na jednotlivá období, která přibližně odpovídají panovnickým dynastiím.\n\nSoučasná panovnická dynastie Jamato je s dobou vlády nejméně 2000 let nejstarším vládnoucím rodem na světě.\n\n\n\n\n\n\n\n\n\n\n"}
{"id": "50888", "url": "https://cs.wikipedia.org/wiki?curid=50888", "title": "Heinrich Kramer", "text": "Heinrich Kramer\n\nHeinrich Kramer (latinizovaným jménem Heinrich Institoris, asi 1430 v Schlettstadtu – 1505 v Kroměříži) byl dominikán a inkvizitor, autor knihy \"Malleus maleficarum\".\n\nPocházel z chudých poměrů. Ve svém rodišti vstoupil k dominikánům. Po vychození městské latinské školy a základním studiu filosofie (1475) byl ustanoven na vlastní naléhání inkvizitorem řádové provincie Alemannia, do níž patřily i Čechy a Morava. S nevelkým úspěchem byl aktivní v boji proti husitům a Jednotě bratrské. Po procesu s židy v italském Tridentu začal Kramer pronásledovat čarodějnice. V roce 1478 ho papež Sixtus IV. jmenoval do úřadu papežského inkvizitora „per totam Alemaniam superiorem\", to je pro tzv. Horní Německo čili oblast od Alsaska po Čechy. Roku 1482 byl zvolen převorem dominikánského konventu v Schlettstadtu. V prvním procesu s čarodějnicemi v Ravensburgu, kam přišel na žádost městské rady, nechal upálit dvě ženy. Za svého působení v kostnické diecézi v letech 1481 až 1485 nechal upálit nejméně 48 žen, údajně čarodějnic posedlých ďáblem. Naléhal na papeže Inocence VIII., aby jej v úsilí potírat čarodějnictví podpořil; sám Kramer necítil dostatečnou podporu ostatních duchovních ani biskupů. Papež jej podpořil bulou \"Summis desiderantes affectibus\", která doporučila jeho potírání čarodějnictví v Horním Německu.\n\nZaštítěn papežskou bulou se pustil do četných čarodějnických procesů, mj. v Innsbrucku, kde však jeho počínání tvrdě narazilo a místní biskup Georg Golser jej vyzval, aby zemi opustil. V reakci na tyto ústrky ze strany církevních autorit vydal ve spolupráci s Jakobem Sprengerem roku 1486 nechvalně známou knihu \"Malleus maleficarum\" (\"Kladivo na čarodějnice\"). Ačkoli autoři nezískali pro knihu dobrozdání kolínské univerzity, kniha měla veliký ohlas, dočkala se mnoha vydání a sehrála hrůznou roli v evropských dějinách 16. až 18. století. On sám se vychloubal, že odsoudil dvě stě čarodějnic a obviňoval jako kacíře i ty, kteří popírali existenci čarodějnictví. Roku 1495 byl pozván přednášet do Benátek a až do roku 1500 byl profesorem teologie na dominikánském řádovém studiu v Salzburgu. \nMezi léty 1500 až 1505 působil v českých zemích. Už dne 31. ledna 1499 ho papež Alexandr VI. pověřil, aby jako papežský nuncius a inkvizitor zasáhl proti valdenským, pikartům a jednotě bratrské v Čechách a na Moravě. V papežském breve ze dne 5. února 1500 se praví, že si ku pomoci může vybrat čtyři kazatele znalé českého jazyka, jimž má právo udělit titul mistrů teologie, a veškerou pomoc mu musí poskytnout též olomoucký biskup Stanislav I. Thurzo. Po příchodu do Prahy byl přijat králem Vladislavem Jagellonským, záhy se však přesunul na Moravu, kde se centrem jeho působení stal dominikánský klášter svatého Michaela v Olomouci. Protože v českých zemích nebylo v té době možné užít proti jednotě bratrské hrubého násilí, spočívalo těžiště Kramerovy činnosti v diskusích a polemikách s českými kacíři. Na Moravě proti nim sepsal i dva spisy, z nichž jeden vyšel v Olomouci již v roce 1501 a znovu v roce 1502: \"Sancte Romane ecclesie fidei defensionis clippeum aduersus waldensium seu pickardorum heresim\" [Štít k obraně víry svaté církve římské proti kacířství valdenských a pikhartů].\n\nHeinrich Kramer zemřel v roce 1505 na biskupském hradě v Kroměříži.\n\nKramerovy postupy během inkvizice byly vždy stejné. Už jeho přítomnost vzbouzela v lidech nedůvěru a strach. Při kázáních proti čarodějnicím varoval před ďábelskými hrozbami, zastrašoval lidi a podněcoval udavače, aby oznámili, zda někde neviděli někoho uhranout nebo někomu škodit. Nabízel se jako poradce v takových případech a varoval obyvatelstvo, aby takové případy nezakrývalo. Nějaké obvinění se vždy našlo, to pak Kramer rozvířil a nafoukl. Zaštiťoval se také klasickou teorií spiknutí, podle níž ďábel využíval čarodějnic, aby přivedl svět k jeho konci. Při výsleších užíval tortury, při níž bylo možné z obviněného vyzískat jakékoli doznání, a tak skončila většina jím obviněných osob „usvědčena“ a odsouzena.\n\n\n\n\n"}
{"id": "50891", "url": "https://cs.wikipedia.org/wiki?curid=50891", "title": "Seznam sochařů", "text": "Seznam sochařů\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "50894", "url": "https://cs.wikipedia.org/wiki?curid=50894", "title": "Albína", "text": "Albína\n\nŽenské jméno Albína je latinského původu a znamená \"bělavá\". Českou variantou je Běla. Další formou jména je Alba.\n\n\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je -11,2%, což svědčí o značném poklesu obliby tohoto jména.\nAlbína je také název databáze žen ve vědě do roku 1945.\n"}
{"id": "50895", "url": "https://cs.wikipedia.org/wiki?curid=50895", "title": "Ferosilicium", "text": "Ferosilicium\n\nFerosilicium (FeSi) je předslitina, sestávající z křemíku, železa a cca 1-2 % hliníku a vápníku, používaná ve výrobě oceli a litin.\n\nSložení ferosilicia je proměnlivé, ale nejběžněji se vyrábí v tomto chemickém složení: křemík (\"Si\") 63-78 %, mangan (\"Mn\") max 2,0 %, chrom (\"Cr\") max 0,4 %, uhlík (\"C\") = max 0,2 %, fosfor (\"P\") max 0,05 %, síra (\"S\") max 0,02 %, hliník (\"Al\") max 2,0 % a zbytek procent je železo (\"Fe\").\n\nFeSi je zejména používáno v metalurgii železa. Křemík má vysokou afinitu ke kyslíku a nachází použití ve výrobě oceli jako účinný dezoxydační prostředek. Křemík je dále důležitý legující prvek v ocelích pro výrobu elektroplechu jako transformátorové a dynamové plechy a také v žárupevných ocelích.\n\nJeště důležitější roli hraje křemík v metalurgii litin (obsah uhlíku nad 2,16 %). FeSi je bází pro výrobu předslitin (FeSiMg) na modifikaci tavenin tvárné litiny. Tyto předslitiny obsahují 3 až 42 % hořčíku a malá množství přísad ze skupiny kovů vzácných zemin. FeSi je také významnou složkou předslitin pro očkování litin. Očkování slouží k ovlivnění a kontrole krystalizačních zárodků v tavenině. Další důležitá oblast použití je jako přísada do litin k nastavení požadovaných obsahů křemíku v taveninách.\n\nFeSi s obsahem křemíku asi do 15 % se vyrábí v kysele vyzděných vysokých pecích. Výchozím materiálem je železná ruda a křemenný stěrk.\nFeSi s vyššími obsahy křemíku se vyrábějí z křemene, ocelového šrotu a koksu v nízkošachetních elektrických pecích. \nObvykle jsou na trhu FeSi slitiny s 15, 45, 75 a 90 % křemíku, zbytek tvoří železo a cca 2 % jiných prvků jako hliník a vápník.\n\nSpecifická hmotnost a bod tavení FeSi je závislý na obsahu křemíku ve slitině. \n"}
{"id": "50896", "url": "https://cs.wikipedia.org/wiki?curid=50896", "title": "Inocenc VIII.", "text": "Inocenc VIII.\n\nInocenc VIII. (1432 Janov – 25. července 1492 Řím), vlastním jménem Giovanni Battista Cybo, byl papežem v letech 1484 až 1492.\n\nRoku 1467 byl Giovanni Battista Cybo jmenován biskupem v Savoně, roku 1472 v Molfettě; roku 1473 získal kardinálský klobouk. Roku 1484 si zajistil papežskou volbu tím, že noc před vlastní volbou podplatil ostatní kardinály. Tato volba, ke které došlo 29. srpna 1484 byla obecně považována za simonii. Papežská politika jeho předchůdce Sixta IV. počítala s tím, že se papežem stane Giuliano della Rovere, synovec Sixta IV., který se později stal papežem (Julius II.).\n\nJako papež byl Inocenc VIII. velmi slabý, nestálý a závislý na mínění druhých. Během svého pontifikátu měl i výrazné finanční problémy; neváhal dát do zástavy ani papežskou mitru a tiáru. Proslavil se také svým marnivým životem (známý je jeho výrok: „Když už jsme jednou papežem, tak si to pořádně užijme.“).\n\nPodporoval široce inkvizici a ve své nechvalně proslulé bule \"Summis desiderantes affectibus\" (1484) podpořil čarodějnické procesy, které pořádali v Německu Heinrich Kramer a Jakob Sprenger, autoři knihy \"Malleus maleficarum\" (\"Kladivo na čarodějnice\"). Tato bula je prvním církevním dokumentem, v nímž je s čarodějnictvím nakládáno nikoli jako s pověrou, ale se skutečností. Bula měla dalekosáhlý vliv na prudký rozmach čarodějnických procesů, který vrcholil v následujícím století. Byl také tím, kdo v roce 1487 jmenoval Tomáse de Torquemadu velkým inkvizitorem Španělska.\n\nInocenc VIII. měl politické spory s neapolským králem Ferrantem, který mu odpíral lenní závislost. Vojensky byl však neschopný, navíc jej nepodpořil francouzský král Karel VIII. V srpnu 1486 proto musel s Neapolí uzavřít příměří, které ovšem neapolský král brzy porušil. Nově vypuklou válku roku 1492 mohl ukončil dvojím sňatkem – svého syna Francesca Cyba, neschopného hráče a pijana, s Maddalenou Medicejskou a své vnučky s Ferrantovým strýcem.\n\nDne 31. prosince 1487 vydal apoštolskou konstituci nazvanou Non debet reprehensibile, jíž byl ustanoven Apoštolský sekretariát. Zpočátku ho tvořilo 24 apoštolských sekretářů, z nichž jednomu, nazvanému \"\"Secretarius domesticus\"\", byla svěřena předsednická funkce.\n\nInocenc VIII. po sobě zanechal mnoho dětí (populární dobové dvojverší jej nazývá „otcem Říma“), jeho vláda je také charakterizována značným nepotismem:\n"}
{"id": "50905", "url": "https://cs.wikipedia.org/wiki?curid=50905", "title": "Rouhání", "text": "Rouhání\n\nRouhání neboli blasfemie (z řec. βλασφημία bezbožné či rouhavé slovo) je hrubá urážka nebo jakékoliv znevážení Boha nebo jiné osoby požívající náboženské úcty, nehodné používání svatých jmen, špatné smýšlení, zlehčování; zpravidla je spácháno slovy, může však být spácháno i jinak (např. posunkem a chováním).\n\nRouhání je trestným činem podle církevního práva, dříve bývalo stíháno jako trestný čin i státním právem, v mnoha zemích tomu tak je dosud.\n\nDo nástupu osvícenství patřilo rouhání k nejpřísněji trestaným zločinům.\nV Česku (resp. Habsburské monarchii) ještě trestní zákoník Marie Terezie \"Constitutio Criminalis Theresiana\" (1768) stanovil tři formy zločinu rouhání, které byly trestány jednak upálením, jednak useknutím ruky, resp. vytržením jazyka a stětím, jednak konečně bitím.\n\nV Československu bylo rouhání trestné do roku 1950, kdy rouhání se Bohu řečmi, činy, v dílech tiskových nebo rozšiřovaných spisech bylo stíháno jako zločin rušení náboženství, za nějž hrozil trest tuhého žaláře až do deseti let.\n\nRouhání je dosud trestné v Anglii, kde je v judikatuře Sněmovny lordů definováno jako „pohrdání, urážka, hrubost nebo zesměšňování vůči Bohu, Ježíši Kristu nebo Bibli (…)“, přičemž rozhodující pro rouhačský charakter projevu nebo díla není jejich obsah, ale způsob prezentace, tj. přesněji „tón, styl a duch“. Evropský soud pro lidská práva ve věci Wingrove proti Spojenému království (1996) neshledal nesoulad mezi anglickou úpravou trestného činu rouhání a právem na svobodu projevu.\n\nV Rusku byl v roce 2013 novelizován článek 148 trestního zákona, který do té doby zakazoval jen nelegální narušování činnosti náboženských organizací nebo narušování výkonu náboženských obřadů. To zůstává v platnosti, ale s účinností od 29. 6. 2013 bylo do tohoto článku vloženo ještě nové ustanovení, dle kterého se zakazují \"\"veřejné akce vyjadřující zjevné pohrdání společností a urážející náboženské cítění věřících\"\". Pokud by se to událo ve svatyni, hrozí účastníkům tři roky vězení a pokuta do výše 500 000 rublů. V ostatních případech je možno uložit trest pokuty do výše 300 000 rublů, až 240 hodin veřejně prospěšných prací nebo trest odnětí svobody až na jeden rok. Co lze považovat za „\"urážku náboženského cítění věřících\"\" ve smyslu zmíněného ustanovení, to záleží na posouzení orgánů činných v trestním řízení. V roce 2016 byl dle tohoto ustanovení obžalován občan, který v internetové diskusi napsal, že „bible je sbírka židovských pohádek\" a „Bůh neexistuje\", čímž dle obžaloby veřejně urazil náboženské cítění věřících.\n\nRouhání je stíháno jako trestný čin i v Turecku, kde v § 175 trestního zákona je stanoven trest pro toho, \"„kdo se rouhá Bohu, jednomu z náboženství, jednomu z proroků, jedné ze sekt či jedné ze svatých knih… nebo pomluví nebo urazí jiného kvůli jeho náboženské víře nebo plnění náboženských povinností…“\"\n\nProblematika rouhání je předmětem Doporučení Parlamentního shromáždění Rady Evropy č. 1805 (2007) ze dne 29. 6. 2007 o rouhání, náboženských útocích a nenávistných projevech proti osobám na základě jejich náboženství.\n\nV procesu s Ježíšem posoudila židovská velerada Ježíšovo prohlášení, že je tím Synem člověka, o němž hovořil prorok Daniel, jako rouhání..\n\nRouhání je přísně zakázáno v samém Desateru, které je závazné pro křesťanství i judaismus: \"Nezneužiješ jména Hospodina, svého Boha. Hospodin nenechá bez trestu toho, kdo by jeho jména zneužíval.\" (Ex 20,7) Z obavy před možným zneužitím se proto v judaismu jméno Boží vyslovovalo jen při výjimečných příležitostech a jinak bylo nahrazováno přiměřeným titulem, nejčastěji \"Adonaj\" - Pán. (Viz Boží jména v judaismu)\n\nI Nový zákon pokládá rouhání, zvláště rouhání proti Duchu svatému, za mimořádně závažný hřích. Ježíš Kristus v evangeliích říká: \"Amen, pravím vám, že všecko bude lidem odpuštěno, hříchy i všechna možná rouhání. Kdo by se však rouhal proti Duchu svatému, nemá odpuštění na věky, ale je vinen věčným hříchem.“\" (Marek 3,28-29 podle českého ekumenického překladu)\n\nRouhání je dle nauky sv. Tomáše Akvinského spolu s nevěrou (latinsky \"infidelitas\"; není míněna partnerská nevěra, ale nevíra, odmítnutí víry) vůbec nejtěžší hřích (Summa theologiae 2:2, q. 13, a. 3): \"Rouhání je proti vyznání víry, a proto má v sobě tíhu nevěry. A hřích je těžším, jestliže nadto přichází volní nenávist, a ještě více, jestliže propuká v slova, tak jako i chvála víry se zvětšuje milováním a vyznáváním. A proto, když nevěra je největším hříchem podle svého rodu, jak bylo shora pověděno, následuje, že i rouhání je největším hříchem, náležejíc k témuž rodu a jej činíc těžším.\" Obdobný názor zastává jeden ze základních textů protestantismu, Heidelberský katechismus (q. 100). Kanonické právo trestá rouhání nejpřísnějšími tresty.\n\nKatechismus katolické církve, bod 2148, pokládá za rouhání především nedostatečnou úctu k Božímu jménu, ale také odvolávání se na Boha při zločinu: \"(Rouhání) spočívá v tom, že člověk pronáší vnitřně nebo navenek nenávistná, vyčítává, vyzývavá slova proti Bohu, že zle mluví o Bohu, že zneuctívá Boha, že zneužívá Boží jméno... Zákaz rouhání se vztahuje i na slova proti Kristově církvi, proti svatým a posvátným věcem. Rouhání je také dovolávat se Boha, aby se zamaskovaly zločinecké metody, zotročování národů, mučení nebo popravování.\" Zvláště se zakazuje také používání Božího jména jako součást magických praktik.\n\nZa obzvlášť zavrženíhodnou formu rouhání je v křesťanství pokládána křivá přísaha, i když Boha výslovně nezmiňuje; přísahat v křesťanském pojetí vlastně znamená dovolávat se Boha za svědka (KKC 2150). Před křivou přísahou a přísahou vůbec varuje již Nový zákon: \"Především nepřísahejte, bratří moji, ani při nebi ani při zemi ani při ničem jiném. Vaše ‚ano‘ ať je vždy ‚ano‘ a ‚ne‘ ať je ‚ne‘, abyste nepropadli soudu.\" (Jak 5,12 ČEP).\n\n\n"}
{"id": "50906", "url": "https://cs.wikipedia.org/wiki?curid=50906", "title": "Dana Picková", "text": "Dana Picková\n\nDana Picková (* 2. června 1954 Praha) je česká historička, která působí na Ústavu světových dějin Filozofické fakulty Karlovy Univerzity v Praze, kde je vedoucí Semináře středověkých dějin. Je fellow Centra medievistických studií Praha. Specializuje se na dějiny středověku a raného novověku, zvláště na dějiny východní Evropy a mezinárodních vztahů. Své první práce publikovala pod rodným jménem Vaigendová.\n\n"}
{"id": "50911", "url": "https://cs.wikipedia.org/wiki?curid=50911", "title": "Mosambický průliv", "text": "Mosambický průliv\n\nMosambický průliv (někdy označován jako \"Mosambický kanál\", , , ) je část Indického oceánu mezi ostrovem Madagaskar a Jihovýchodní Afrikou, přesněji Mosambikem. Během druhé světové války se zde odehrála bitva. Kanál má ve svém nejužším místě přibližně 460 km do šířky.\n\nNejhlubší bod kanálu leží 3 292 m pod hladinou a to asi 230 km od pobřeží. V těchto místech vzniká teplý proud, který vede do Agulhaského kruhu u pobřeží Jižní Afriky.\n\nKomorské ostrovy\n\nRoztroušené ostrovy (FR)\n\nMadagaskar\n\nMosambik\n\n"}
{"id": "50912", "url": "https://cs.wikipedia.org/wiki?curid=50912", "title": "Ukrajinská hymna", "text": "Ukrajinská hymna\n\nPíseň Šče ne vmerla Ukrajina (Ще не вмерла Українa), \"Ukrajina ještě nezemřela\", je státní hymna Ukrajiny. Autorem textu, napsaného v roce 1862 roku je Pavlo Čubynskyj (Павло Чубинський), etnograf a básník z Kyjeva, vyhnanec. Hudbu složil v roce 1863 řeckokatolický kněz Mychajlo Verbyckyj (Михайло Вербицький), skladatel a sbormistr. Píseň brzy dosáhla značné popularity na celé Ukrajině. Během ukrajinské revoluce v roce 1917 byla oficiálně přijata jako hymna.\n\nV období přičlenění Ukrajiny do SSSR byla zakázána a vrátila se spolu s perestrojkou.\n\nV roce 1992 přijal ukrajinský parlament pouze hudbu hymny a text měl byt stanoven zvláštním zákonem. Soutěžní komise však soudila, že žádná z navrhovaných verzí není pro hymnu vhodná. Nakonec na návrh prezidenta Leonida Kučmy byla přijata jako hymna první sloka s refrénem poněkud upravené básně Čubynského. \n\nDefinitivní schválení se uskutečnilo po sedmi letech, v roce 2003. Spory se týkaly mj. podobnosti počátečních slov hymny \"Ještě Ukrajina nezemřela\" polské hymně \"Jeszcze Polska nie zginęła\" (což znamená \"Ještě Polsko neumřelo\"), v čemž někteří viděli vliv polského prostředí na ukrajinské záležitosti. Zmíněná změna obsahu první sloky spočívala v nahrazení příliš pesimistických slov \"Ще не вмерла Українa і слава, і воля\", slovy \"Ще не вмерла України ні слава, ні воля\" (tzn. místo \"Ještě neumřela Ukrajina, i sláva i svoboda\" se objevilo \"Ještě neumřela Ukrajiny ani sláva ani svoboda\"). Druhá změna se týkala druhého verše, kde byla slova „bratři mladí“ nahrazena slovy „bratři Ukrajinci“. \n\nDalší problém se týkal druhé sloky, které podle názoru proruských kruhů mohly zase naznačovat nároky vůči ukrajinským sousedům. Kvůli výše uvedeným námitkám se v oficiálních provedeních hymny nehraje druhá a třetí sloka, pouze první sloka s dvakrát hraným refrénem.\n\nJako hymna se zpívá první sloka a dvakrát refrén.\n"}
{"id": "50913", "url": "https://cs.wikipedia.org/wiki?curid=50913", "title": "Souhvězdí Indiána", "text": "Souhvězdí Indiána\n\nIndián je souhvězdí na jižní obloze, ve střední Evropě nepozorovatelné.\n\n"}
{"id": "50916", "url": "https://cs.wikipedia.org/wiki?curid=50916", "title": "Bílý Nil", "text": "Bílý Nil\n\nBílý Nil ( , ) je řeka v Africe, levá ze dvou zdrojnic Nilu, druhá zdrojnice se jmenuje Modrý Nil. Od Viktoriina jezera do svého soutoku s Modrým Nilem urazí trasu délky 3700 km, valnou většinu svojí cesty protéká zemí Súdán.\n\nOd Viktoriina jezera nese řeka postupně názvy Viktoriin Nil, Albertův Nil, Horský Nil a Bílý Nil.\nNa horním toku se nazývá Viktoriin Nil. Vytéká z Viktoriina jezera a teče na sever a poté na západ, přičemž překonává skalnaté prahy. Vytváří četné peřeje a vodopády z celkovým převýšením 670 m. Pod jezerem byla vybudována hráz s vodní elektrárnou Owens Falls, která zvedla i samotnou jezerní hladinu. Pod jezerem Kyoga překonává Murchisonovy vodopády a zde na velmi krátkém úseku překonává více než 400 m a ústí do Albertova jezera.\nProud, který opouští Albertovo jezero, je znám také jako Albertův Nil a pod tímto jménem teče až k ústí přítoku Aswa. Řeka má charakter rovinného toku, který protéká planinou a pouze pod městečkem Nimule, kde se rozkládají peřeje Fola se dolina zužuje na 20 až 25 m a tok je zde divoký. Pod peřejemi vtéká do rovin Súdánu. Na dolním toku proteče za rok 29 km³ vody.\nDo Jižního Súdánu vtéká pod jménem Horský Nil. Od města Džuba k městu Malakál se v délce 900 km mění v síť bažin. Koryto řeky je vyplněno mohutnou masou vodních rostlin a papyru. Na tomto úseku ztrácí řeka dvě třetiny své vody vypařováním, jako zdroj pro rostliny a zatápěním propadlin. Později se vlévá do jezera No, setkává se s řekou Bahr el-Ghazal.\nTeprve pod soutokem s řekou Bahr el-Ghazal se jmenuje \"Bílý Nil\". Tato část řeky je 957 km dlouhá a šířka koryta se pohybuje od 1 do 2 km. Opouští zde oblast bažin a zprava přijímá přítok Sobat, čímž takřka dvojnásobně zvětšuje svůj průtok. Právě tento přítok přináší do \"Nilu\" při velké vodě mnoho pevných částic, jež dávají vodě bílou barvu a řece jméno. Poté klidně teče v široké rovině polopouští až do Chartúmu. Od Nimule na vzdálenosti přibližně 1800 km je jeho spád přibližně 80 m. U \"Chartúmu\" se stéká s Modrým Nilem, který přitéká z jezera Tana a dále již řeka nese jméno Nil.\n\nNa horním toku je průtok rovnoměrný s ročním průměrem 453 m³/s. Pod soutokem se \"Sobatem\" průtok značně roste a u Chartúmu dosahuje průměrně 808 m³/s s maximem v říjnu 1354 m³/s.\n\nVoda se využívá především na zavlažování. Ve vzdálenosti 40 km nad \"Chartúmem\" byla vybudována přehrada Gebel-Aulia, která slouží k regulaci dolního toku řeky. Na řece je rozvinutý rybolov. Vodní doprava je možná pod soutokem s Bahr el-Ghazal.\n"}
{"id": "50918", "url": "https://cs.wikipedia.org/wiki?curid=50918", "title": "Inocenc IV.", "text": "Inocenc IV.\n\nInocenc IV. (cca 1195 Janov nebo Manarola – 7. prosince 1254 Řím), vlastním jménem Sinibaldo de Fieschi, byl papežem v letech 1243 až 1254. Vzhledem ke svým studiím práva v Parmě a Bologni patřil k nejvýznamnějším církevním právníkům své doby.\n\nPředchůdcem Inocence IV. byl Celestýn IV., který vládl pouhých 17 dní. Počínání Inocence IV. tedy spíše navazuje na pontifikát Řehoře IX. Ten měl s německým císařem Fridrichem II. vážné spory, jež pramenily ze zápasu o nezávislost církve a neochoty císaře podvolit se papežské moci. Po úmrtí Řehoře IX. Fridrich vkládal velké naděje do kardinála de Fieschi, který byl 25. června 1243 zvolen papežem jako Inocenc IV. Jeho očekávání se však nenaplnilo, Inocenc IV. nehodlal slevit na svých požadavcích vůči císaři. Následujícího roku pak svolal do Lyonu koncil, známý jako 1. lyonský koncil, který měl císaře sesadit. Císař dostal možnost se hájit, ale když nestihl do 17. července 1245 předstoupit před koncil a obhájit své jednání, nechal papež koncilem vyhlásit konstituce, které sesazovaly císaře. Tento koncil také nařídil novou křížovou výpravu (sedmou) proti Saracénům a Mongolům. Mezi další důležitá rozhodnutí patřily odvody dvacetiny z každého obročí po tři roky na podporu Svaté země a odvody poloviny příjmu obročí, jejichž tituláři v nich nesídlili alespoň šest měsíců v roce, ve prospěch Latinského císařství.\n\nPo vyřízení hlavního sporu s císařem se papež soustředil na potírání rozličných heretických skupin. Na jeho podporu vydal 15. května 1252 bulu \"Ad extirpanda\", která stanovila některé normy pro inkvizici. Poprvé se zde zmiňuje tortura jako způsob výslechu, prostředek, který byl v následujících staletích běžně využíván a zneužíván při výslechu obžalovanách heretiků. Zároveň však papež stanovil poměrně přísná kritéria pro vynášení konfiskačních, doživotních a hrdelních rozsudků, které inkviziční tribunál nesměl vynést bez souhlasu místního biskupa.\n\nZároveň ale Inocenc IV. vydal roku 1247 bulu, která zakazovala křesťanům provozovat akty zvůle vůči Židům, jakkoli je fyzicky napadat, připravovat o jmění, vyrušovat o sobotních bohoslužbách, znesvěcovat jejich pohřebiště atp. Jedná se de facto o první právní dokument, který Židy brání před nařčením z rituální manipulace s krví a krádeže dětí, což byla ve středověku rozšířená pověra.\n"}
{"id": "50923", "url": "https://cs.wikipedia.org/wiki?curid=50923", "title": "Souhvězdí Sextantu", "text": "Souhvězdí Sextantu\n\nSextant je souhvězdí na nebeském rovníku. Bylo vytvořeno v 17. století Janem Haveliem. Je pojmenováno po sextantu, důležitém přenosném přístroji pro měření úhlů na obloze.\n\n"}
{"id": "50924", "url": "https://cs.wikipedia.org/wiki?curid=50924", "title": "Souhvězdí Poháru", "text": "Souhvězdí Poháru\n\nPohár je souhvězdí na jižní obloze. Patří mezi antická souhvězdí popsaná Klaudiem Ptolemaiem. Představuje pohár boha Apollóna.\n\n"}
{"id": "50927", "url": "https://cs.wikipedia.org/wiki?curid=50927", "title": "Souhvězdí Havrana", "text": "Souhvězdí Havrana\n\nHavran je malé souhvězdí na jižní obloze. Patří mezi původních 48 starořeckých souhvězdí sestavených astronomem Ptolemaiem a je možné jej spatřit večer na jaře.\n\nPodle řeckých mýtů je příběh Havrana spojen s jeho dvěma sousedními souhvězdími, Pohárem a Hydrou. Bůh Apollón poslal havrana pro pohár živé vody, která měla být určena bohu Diovi na oběť. Po cestě uviděl fíkovník a dostal chuť na jeho plody. Ty však nebyly dost zralé, a tak havran čekal, až fíky dozrají. Když se vrátil, řekl Apollónovi, že se opozdil kvůli hydře, vodní nestvůře, která mu bránila nabrat do poháru vodu. Bůh však lež poznal a havrana potrestal věčnou žízní. Následně jej umístil na oblohu hned vedle Poháru. V uhašení žízně mu však brání Hydra, která se nachází hned vedle obou dvou.\n\n"}
{"id": "50928", "url": "https://cs.wikipedia.org/wiki?curid=50928", "title": "Souhvězdí Ještěrky", "text": "Souhvězdí Ještěrky\n\nJeštěrka ( \"Lacerta\") je souhvězdí severní oblohy. Souhvězdí bylo zavedeno roku 1687 gdaňským astronomem Johannesem Heveliusem.\n\nJeštěrka je nevýrazné souhvězdí severní oblohy. Skládá se z řetězu nevýrazných hvězd, z nichž jen jedna je jasnější 4. hvězdné velikosti.\n\nSouhvězdí Ještěrky se nachází mezi souhvězdími Kasiopeji a Labutě.\n\nPřes severní část souhvězdí prochází Mléčná dráha.\n\nV roce 1929 objevil Cuno Hoffmeister v souhvězdí Ještěrky objekt, jehož jasnost se měnila bez jakékoliv periodicity. Objekt byl považován za proměnnou hvězdu, a byl pojmenován podle běžné nomenklatury BL Lacertae. Teprve později bylo zjištěno, že se jedná o aktivní galaktické jádro. BL Lacertae byl první objevený blazar a dal jméno skupině objektů.\n\nα Lacertae, nejjasnější hvězda v souhvězdí Ještěrky je 100 světelných let vzdálená, bíle zářící hvězda spektrální třídy A2 V.\n\n8 Lacertae je dvojhvězda ve vzdálenosti 2000 světelných let. Obě velice svítivé hvězdy patří ke spektrální třídě B2. Jsou pozorovatelné již malým dalekohledem.\n\nV souhvězdí Ještěrky se nachází tři otevřené hvězdokupy, ve kterých se již středně velkým dalekohledem dají rozlišit jednotlivé hvězdy.\n\nGalaxie BL Lacertae je s jasností 14,5 pozorovatelná jen velkými dalekohledy.\n\n\n"}
{"id": "50929", "url": "https://cs.wikipedia.org/wiki?curid=50929", "title": "Souhvězdí Rysa", "text": "Souhvězdí Rysa\n\nRys je souhvězdí na severní obloze zavedené Janem Heveliem v 17. století.\n\n"}
{"id": "50930", "url": "https://cs.wikipedia.org/wiki?curid=50930", "title": "Souhvězdí Malého lva", "text": "Souhvězdí Malého lva\n\nMalý lev je nevýrazné malé souhvězdí v severní části hvězdné oblohy, nachází se mezi Velkým vozem na severu a souhvězdím Lva na jihu. Poprvé bylo zmíněno roku 1687 v díle \"Promodus Astronomiaem\" gdaňského astronoma Jana Hevelia, který tehdy zavedl několik nových souhvězdí na místech oblohy, v kterých se nachází málo hvězd. V roce 1925 byl Malý lev přijat Mezinárodní astronomickou unií jako jedno z osmaosmdesáti souhvězdí, která pokrývají celou hvězdnou oblohu. V souhvězdí se nachází 37 hvězd jasnějších než 6,5 magnitudy a 3 hvězdy jsou jasnější než 4,5 magnitudy. Nejjasnější hvězda souhvězdí 46 Leonis Minoris je oranžový obr hvězdné velikosti 3,8 magnitudy, která se nachází přibližně ve vzdálenosti 95 světelných let od Země. Beta Leonis Minoris je druhá nejjasnější hvězda souhvězdí hvězdné velikosti 4,4 magnitudy, a jako jediná hvězda v souhvězdí má Bayerovo označení. Je dvojhvězdou, jejíž jasnější složka je oranžovým obrem a slabší hvězda žlutobílou hvězdou hlavní posloupnosti. Třetí nejjasnější hvězdou souhvězdí je 21 Leonis Minoris, která je rychle rotující bílou hvězdou hlavní posloupnosti hvězdné velikosti 4,5 magnitudy. V souhvězdí se dále nachází dvě hvězdy s planetárním systémem, dva páry vzájemně interagujících galaxií a výjimečný oblak zářícího ionisovaného plynu nazvaný \"Hanny's Voorwerp\".\n\nAntičtí astronomové Aratus a Ptolemaios v oblasti oblohy, kde se nyní nachází souhvězdí Malého lva, neoznačili ani neurčili žádné souhvězdí. Ptolemaios zařadil hvězdy v souhvězdí jako \"amorphōtoi\" (nepatřící k žádnému obrysu souhvězdí) v souhvězdí Lva. Jan Hevelius se zmínil poprvé o souhvězdí Malého lva v roce 1687, když navrhl deset nových souhvězdí ve hvězdném atlase \"Firmamentum Sobiescianum\" a v doprovodném katalogu \"Catalogus Stellarum Fixarum\" do souhvězdí zahrnul 18 hvězd. Hevelius se rozhodl Malého lva, či Mladého lva, zobrazit v sousedství souhvězdí Lva a Velké medvědice. V roce 1845 anglický astronom Francis Baily revidoval katalog nových souhvězdí Jana Hevelia a přidělil písmena řecké abecedy hvězdám jasnějším než hvězdné velikosti 4,5 magnitudy, které je známé jako Bayerovo označení. Richard A. Proctor dal v roce 1870 souhvězdí název \"Leaena\" (Lvice), což vysvětlil snahou o zkrácení jmen souhvězdí, aby byla lépe čitelná ve hvězdných atlasech.\n\nNěmecký astronom Christian Ludwig Ideler (1766–1846) identifikoval Malého lva se souhvězdím \"Al Thibá’ wa-Auláduhá\" („Gazela s mládětem“) na arabském nebeském glóbu ze 13. století. Dotyčný glóbus získal kardinál Stefano Borgia (1731–1804), a je uchováván v kardinálově muzeu ve Velletri. Arabista Friedrich Wilhelm Lach zastával odlišnou pozici, Malého lva viděl v souhvězdí \"Al Haud\" („Rybník“), do něhož zmíněná „Gazela“ skáče.\n\nV čínské astronomii hvězdy beta, 30, 37 a 46 Malého lva tvořily souhvězdí \"Nej-pching\" (, „Soudní dvůr“); později byl \"Nej-pching\" přesunut na jiné místo oblohy a zmíněné hvězdy obdržely název \"Š’\" (, „Eunuch“); případně byly spojovány a hvězdami blízkého souhvězdí Lva ve \"Süan-jüan\" (, „velkého nebeského draka“ nebo „státní vůz“). Částečně do Malého lva patrně zasahovala linie čtyř hvězd nazývaná \"Šao-wej\" () a představující čtyři císařské rádce.\n\nV oblasti oblohy mezi souhvězdím Velké Medvědice na severu a souhvězdím Lva na jihu, kde se nachází málo hvězd, se nachází trojúhelník tří nejjasnějších hvězd souhvězdí, která jsou viditelná jen za dobrých světelných podmínek. Josip Kleczek popsal Malého lva jako malé, bezvýznamné souhvězdí. Souhvězdí je ohraničeno souhvězdím Velké medvědice na severu, souhvězdím Rysa na západě, souhvězdím Lva na jihu, a rohem se dotýká souhvězdí Raka na jihozápadě. Zkratka souhvězdí LMi byla přijata Mezinárodní astronomickou unií v roce 1922. Úřední hranice souhvězdí, kterou popsal Eugene Delporte roku 1930, je vymezena šestnáctistranným polygonem. V rovníkové souřadnicové soustavě se rektascenzové souřadnice hranic souhvězdí nachází mezi 9 22,4 a 11 6,5, zatímco deklinace má souřadnice 22,84° a 41,43°. Rozlohou je na 64. místě z 88 souhvězdí oblohy a na obloze pokrývá oblast 232,0 čtverečních stupňů nebo 0,562 procent rozlohy oblohy. Souhvězdí je nejvýše na hvězdné obloze každým rokem o půlnoci 24. února a v 21 hodin je souhvězdí nejvýše 24. května.\n\nV souhvězdí se nachází jen tři hvězdy, které mají hvězdnou velikost jasnější než 4,5 magnitudy a 37 hvězd, které jsou jasnější než 6,5 magnitudy. Malý Lev nemá jako jediné souhvězdí severní oblohy hvězdu s Bayerovým označením alfa, protože anglický astronom Francis Baily nesprávně přidělil řecké písmeno pouze jedné hvězdě, betě. Není jasné, zda Francis Baily zamýšlel dát 46 Leonis Minoris Bayerovo označení, proč označil jen betu, a proč zapomněl označit hvězdu 46 Leonis Minoris jako alfu. Zemřel před úpravou katalogu, a nejsou žádné zdroje, které by mohly vysvětlit toto opomenutí.\n\nNejjasnější hvězda v Malém lvu je oranžový obr spektrální třídy K0III hvězdné velikosti 3,8, který má pojmenování 46 Leonis Minoris nebo Praecipua, a jeho barva je zřejmá při pohledu dalekohledem. Hvězda se nachází 95 světelných let (29 parseků) od Země, má přibližně 32krát větší svítivost a 8,5krát větší rozměry než Slunce. Byla také katalogizována a pojmenována jako o Leonis Minoris Johannem Elertem Bodem, a byla chybně interpretována jako Omicron Leonis Minoris. Ještě více zmatků nastalo s jejím správným jménem Praecipua, které vypadá, že bylo původně použito pro 37 Leonis Minoris v roce 1814 v \"Palermo Catalogue\" Giuseppem Piazzim, který mylně posoudil druhou hvězdu jako jasnější. Toto jméno bylo později spojeno Allenem s 46 Leonis Minoris a chyba udržována pozdějšími astronomy. Originální „Praecipua“, 37 Leonis Minoris, má hvězdnou velikost 4,69,\na je 578 světelných let (177 parseků) vzdáleným žlutým veleobrem spektrálního typu G2.5IIa absolutní hvězdné velikosti −1,84.\n\nBeta Leonis Minoris je dvojhvězdou. Větší hvězda je obří hvězda spektrální třídy G8 hvězdné velikosti 4,4. Má přibližně dvojnásobek hmotnosti, 7,8krát větší poloměr a 36krát větší svítivost než Slunce. Obě hvězdy dělí na obloze vzdálenost 11 úhlových vteřin. Menší hvězda je žluto-bílá hvězda hlavní posloupnosti spektrálního typu F8. Obě hvězdy obíhají kolem společného těžiště jednou za 38,62 roku, a nachází se ve vzdálenosti 154 světelných let (47 parseků) od Sluneční soustavy.\n21 Leonis Minoris je rychle rotující bílá hvězda hlavní posloupnosti, vzdálená přibližně 98 světelných let (30 parseků) od Slunce. Má přibližně 10krát větší svítivost než Slunce, okolo své osy se otočí za méně než 12 hodin a její tvar je velice pravděpodobně vejčitý. Její průměrná hvězdná velikost je 4,5, je spektrálního typu A7V a typově jde o proměnnou hvězdu Delta Scuti. Hvězdy mění jasnost v periodě kratší než šest hodin, a jedná se o hvězdy, které byly použity jako standardní svíčky pro určování vzdálenosti ve vesmíru a jsou předmětem studia astroseismologie.\n\nSU Leonis Minoris a SV Leonis Minoris, neboli 10 Leonis Minoris a 11 Leonis Minoris jsou žlutými obry spektrálního typu G8III, s průměrnou hvězdnou velikostí 4,54 a 5,34 magnitudy. Obě hvězdy jsou eruptivními proměnnými typu RS Canum Venaticorum, 10 Leonis Minoris mění hvězdnou velikost o 0,012 magnitudy v periodě více než 40,4 dne, a 11 Leonis Minoris mění hvězdnou velikost o 0,033 v periodě více než 18 dne. 11 Leonis Minoris je dvojhvězda a jejím společníkem je červený trpaslík spektrálního typu M5V hvězdné velikosti 13,0. 20 Leonis Minoris je hvězdný systém vzdálený 49 světelných let (15 parseků) od Slunce. Větší hvězdou je žlutý trpaslík spektrálního typu G3Va hvězdné velikosti 5,4. Jeho průvodcem je starý, aktivní červený trpaslík spektrálního typu M6.5, který má relativně vysokou metalicitu. Skutečnost, že menší hvězda má větší jasnost, než se očekávalo, značí pravděpodobnost, že se nachází v malé vzdálenosti od druhé hvězdy a není možné je současnými technologiemi zobrazit odděleně.\n\nR a S Leonis Minoris jsou dlouhoperiodické proměnné hvězdy typu Mira, zatímco U Leonis Minoris je polopravidelná proměnná hvězda. Všechny tři hvězdy jsou červení obři spektrálních typů M6.5e-M9.0e, M5e a M6. Periodicita R Leonis Minoris se pohybuje mezi 6,3 a 13,2 magnitudy během období 372 dní, u S Leonis Minoris se hvězdná velikost mění mezi 8,6 a 13,9 magnitudy v období 234 dnů, a u U Leonis se hvězdná velikost pohybuje mezi 10,0 a 13,3 magnitudy v období 272 dní. V souhvězdí je nedostatek jasných hvězd, a z tohoto důvodu jsou uvedené hvězdy náročným cílem pro amatérské astronomy. G117-B15A, známá také jako RY Leonis Minoris, je pulzující bílý trpaslík hvězdné velikosti 15,5. Jednu otočku okolo své osy vykoná přibližně za 215 sekund, doba rotace se prodlouží o jednu sekundu za 8,9 miliónu let. RY Leonis Minoris je 400 miliónů let starým bílým trpaslíkem a byl navržen na nejstabilnější nebeské hodiny.\n\nSX Leonis Minoris je trpasličí nova typu SU Ursae Majoris, která byla objevena v roce 1994. Skládá se z bílého trpaslíka a z hvězdy, ze které bílý trpaslík nasává hmotu a obě složky dvojhvězdy obíhají okolo společného těžiště jednou za 97 minut. Bílý trpaslík má z hmoty z druhé hvězdy akreční disk a v něm ji zahřívá na teplotu mezi 6000 a 10000 K. Bílý trpaslík exploduje jednou za 34 až 64 dní, a v době exploze dosáhne hvězdné velikosti až 13,4, v době klidu má hvězdnou velikost 16,8. V souhvězdí Malého lva se nachází další trpasličí novy, RZ Leonis Minoris zvýší svoji jasnost na maximální hvězdnou velikost 14,2 z výchozí jasnosti okolo 17, ale hvězda mění jasnost v kratších intervalech než ostatní trpasličí novy.\n\nV souhvězdí se nachází dvě hvězdy s potvrzenými planetárními systémy. HD 87883 je oranžová trpasličí hvězda o hvězdné velikosti 7,57 spektrálního typu K0Vm a je vzdálená 18 parseků od Země. Má průměr tři čtvrtiny slunečního, ale pouze 31 procent svítivosti Slunce. Okolo ní obíhá planeta 1,78krát hmotnější než Jupiter jednou za 7,9 roku, a v blízkosti se pravděpodobně nachází i další planety. HD 82886 je žlutý trpaslík spektrálního typu G0 a hvězdné velikosti 7,63. Planeta byla objevena v roce 2011, má 1,3krát větší hmotnost než Jupiter a oběhne okolo hvězdy jednou za 705 dnů.\n\nV souhvězdí Malého lva se nachází mnoho objektů hlubokého vesmíru viditelných v amatérských dalekohledech. Galaxie NGC 3432 se nachází 3 stupně jihovýchodně od hvězdy 38 Leonis Minoris a je viditelná téměř z boku. Je hvězdné velikosti 11,7 a její rozměry jsou 6,8 krát 1,4 úhlových minut.\nNachází se ve vzdálenosti 42 miliónu světelných let od Země, a pohybuje se od Sluneční soustavy rychlostí 616 km za sekundu. V roce 2000 se v galaxii zjasnila hvězda na hvězdnou velikost 17,4 magnitudy, která do té doby byla svítivou modrou proměnnou hvězdou a vybuchla jako supernova impostor, při jejímž výbuchu nebyla zničena kmenová hvězda. NGC 3003 je spirální galaxie s příčkou typu SBbc se hvězdnou velikostí 12,3 a o úhlové velikosti 5,8 minut, která je vidět téměř z boku. Galaxie NGC 3344 se nachází ve vzdálenosti 25 miliónů světelných let, z pohledu od Země je viditelná téměř shora. Galaxie má rozměry 7,1 krát 6,5 úhlových minut a hvězdnou velikost 10,45. NGC 3504 je spirální galaxie s příčkou, ve které se zvýšenou intenzitou vznikají hvězdy, hvězdné velikosti 11,67 a o rozměry 2,1 krát 2,7 úhlových minut. Byly v ní zaznamenány výbuchy supernovy v letech 1998 a 2001. Spirální galaxie NGC 3486 je viditelná z pohledu od Země z boku a má hvězdnou velikost 11,05 a její rozměry jsou 7,1 krát 5,2 úhlových minut. NGC 2859 je čočková galaxie typu SBo.\n\nV souhvězdí se nachází minimálně dva páry vzájemně interagujících galaxií. Arp 107 je dvojice galaxií, u kterých probíhá slučování a galaxie se nachází přibližně 450 miliónů světelných let od Země. NGC 3395 a NGC 3396 jsou spirální galaxie a nepravidelná spirální galaxie s příčkou, které se vzájemně gravitačně ovlivňují. Galaxie se nachází 1,33 stupně jihozápadně od hvězdy 46 Leonis Minoris.\n\nVzácný objekt hlubokého vesmíru známý pod jménem Hanny's Voorwerp je oblak zářícího ionizovaného plynu s rozměry asi 36 tisíc krát 52 tisíc světelných let a uvnitř něj se nachází téměř kruhové okno o průměru 16 tisíc světelných let. Od Země je vzdálený 650 miliónů světelných let. Leží v blízkosti spirální galaxie IC 2497, v níž se nachází v současné době málo aktivní kvasar, jehož stokrát až desetitisícikrát větší zářivý výkon z doby nejpozději před 200 tisíci lety způsobil dnešní záření oblaku. Oblak září zeleným světlem, jehož spektrum odpovídá emisnímu spektru třikrát ionizovaných atomů kyslíku. Hanny's Voorwerp byl objeven v roce 2007 nizozemskou učitelkou hudby a amatérskou astronomkou Hanny van Arkelovou v projektu Galaxy Zoo.\n\nMeteorický roj Leo Minoridy byl objeven Dickem McCloskeym a Annette Posenovou v programu Meteor Harvard v roce 1959. Nejvyšší intenzitu má v období od 18. do 29. října a jeho původcem je dlouhoperiodická kometa C/1739 K1 (Zanotti). Jedná se o meteorický roj menší intenzity, který je pozorovatelný pouze ze severní polokoule.\n\n"}
{"id": "50932", "url": "https://cs.wikipedia.org/wiki?curid=50932", "title": "Souhvězdí Koníčka", "text": "Souhvězdí Koníčka\n\nKoníček ( \"Equuleus\") je souhvězdí na sever od nebeského rovníku Je to druhé nejmenší souhvězdí moderní astronomie a nejmenší na severní polokouli.\n\nKoníček je nevýrazné souhvězdí. Skládá se ze čtyř hvězd, které mají představovat hlavu mladého koně. Jen jedna hvězda je jasnější 4. hvězdné velikosti\n\nSouhvězdí Koníčka najdeme jihovýchodně od souhvězdí Pegase.\n\nKoníček je druhé nejmenší souhvězdí oblohy, pouze souhvězdí Jižního kříže má menší rozlohu. Lze jej alespoň z části pozorovat kdekoliv na Zemi s výjimkou 2,5° zeměpisné šířky (tomu odpovídá asi 280 km) od jižního pólu.\n\nKoníček patří ke 48 souhvězdím antiky, které zavedl Ptolemaios.\n\nSouhvězdí Koníčka představuje hříbátko Celeris, bratříčka okřídleného koně Pegase. Posel bohů Hermes jej daroval Kastorovi, dvojčeti Polluxe.\n\nα  Equulei, nejjasnější hvězda souhvězdí Koníčka, je vzdálená 150 světelných let. Je to žlutě zářící hvězda spektrální třídy G0 III. Jméno Kitalpha je arabského původu a znamená \"přední díl koně\".\n\nδ Equulei je dvojhvězda ve vzdálenosti 55 světelných let. Obě složky oběhnou kolem společného těžiště jednou za 5,7 let.\n\nγ Equulei je pouhým okem rozlišitelná dvojhvězda, podmínkou je ovšem jasná bezměsíčná noc. Jasnější složka má magnitudu 4,7 a je vzdálená 6 minut od druhé složky dvojhvězdy a jasnosti 6,0. je se ovšem o vizuální dvojhvězdu, obě hvězdy leží od Země ve stejném směru, ale v různé vzdálenosti.\n\nJasnější hvězda je ale skutečně dvojhvězda. Ve vzdálenosti 2 vteřiny se nachází její průvodce, hvězda 11. velikosti, který je gravitačně vázán na větší hvězdu. K pozorování je nutný dalekohled aspoň o průměru objektivu 15 cm.\n\nSystém ε Equulei se skládá ze čtyř hvězd, které obíhají kolem společného těžiště.\n\nHlavní hvězda systému γ Equuleis je krátkoperiodická proměnná typu Alfa Canis Venatici.\n\nR Equuleis proměnná typu Mira. Jedná se o červeného obra nebo nadobra, který mění v rytmu svoji velikost, což je provázeno značnou změnou jasnosti. Při maximu je R Equ tak jasná, že je pozorovatelná triedrem. V době minima klesne jasnost na 15,7, takže k pozorování hvězdy je nutný větší dalekohled.\n\n\n"}
{"id": "50937", "url": "https://cs.wikipedia.org/wiki?curid=50937", "title": "Pullman", "text": "Pullman\n\nPullmanův vůz je označení pro luxusní lůžkové vozy provozované na železnicích USA.\n\nNa návrh jejich konstrukce přišel v roce 1855 chicagský tesař George Mortimer Pullman během noční jízdy v tehdejším nepohodlném a nevytopeném vagónu soupravy jedoucí z New Yorku do Chicaga. Zjistil, že když pozmění uspořádání lavic vagónu tak, aby si na nich mohli cestující alespoň lehnout, byly by noční jízdy pro cestující mnohem příjemnější. Nápad uskutečnil o 4 roky později (1859) na železnici v Illinois, ale s kouřícími kamny, umyvadly s vodou v konvích a osvětlení svíčkami žádnou revoluci neodstartoval. Během občanské války v Americe vydělal Pullman dostatek peněz na uskutečnění svých plánů. Vyrobil nejtěžší, největší a nejkrásnější vagon na světě - \"Pioneer\". Byl obložen dubovým dřevem zvenčí i uvnitř, měl broušená zrcadla a vyhlídkovou plošinu a i po technické stránce byl na nejvyšší úrovni. Nabízel obyčejným lidem pohodlí, na jaké byli do té doby zvyklí pouze bohatí lidé. Vozy byly nasazeny na transkontinentální železnici.\n\n"}
{"id": "50939", "url": "https://cs.wikipedia.org/wiki?curid=50939", "title": "Zub", "text": "Zub\n\nZub (lat. \"dens\", řec. \"odus\") je tvrdý útvar v dutině ústní většiny obratlovců. Zuby slouží hlavně k uchopování, oddělování a rozmělňování potravy a v neposlední řadě také k obraně i útoku. Soubor zubů se nazývá chrup neboli dentice. Zdravý dospělý člověk má celkem 32 zubů, dítě 20 zubů mléčných. Někteří kytovci (jmenovitě kosticovci) nemají zuby vůbec, místo nich mají rohovinové pláty.\n\nTvar, počet zubů, doba jejich růstu - protože zuby slouží k přijímání potravy, jsou přizpůsobené na míru každému ozubenému živočichovi. Proto se od sebe zuby jednotlivých druhů velmi liší. Například býložravci mají stoličky k rozmělňování tuhých rostlin, naproti tomu masožravci potřebují velké špičáky k zabití kořisti. Zuby všech živočichů proto můžeme rozdělit z několika hledisek:\n\n\n\n\nZuby člověka jsou tedy heterodontní, s omezeným růstem a většinou difyodontní, s výjimkou stoliček, které jsou monofyodontní.\n\nZuby vznikly modifikací plakoidních šupin ryb, u některých druhů ryb si tento tvar zachovávají i do dnešních dnů. U obojživelníků a většiny plazů zuby vyrůstají přímo z čelistní kosti, u krokodýlů, vyhynulých dinosaurů a savců včetně člověka jsou zuby zasazené v zubních lůžcích. Čelistní kost je krytá dásní, která zuby pevně obemyká.\n\nZuby člověka (a obecně všechny brachiodontní zuby) se skládají ze tří částí, z kořene, krčku a korunky. Korunka je ta část zubu, která vyčnívá ze zubního lůžka a je pokrytá sklovinou, nejtvrdší látkou v těle. Sklovina je tvořená mineralizovanými hranoly, je velmi odolná a při poškození nemá schopnost regenerace. Vrstva skloviny je silná jeden až tři milimetry.\n\nVětšinu hmoty zubu tvoří zubovina, žlutobílá hmota, která se podobá kosti. Uvnitř zubu je pak dřeňová dutina, ve které je zubní dřeň. Do zubní dřeně kanálky v kořenech zubu pronikají drobné cévy a také nervy, které jsou příčinou citlivosti zubu. Zubní cement je vláknitá kost, která v tenké vrstvě kryje kořen zubu.\n\nZuby dospělých přirozeně tmavnou během zrání, zubní dřeň v zubech se zmenšuje a je nahrazován dentinem (zubovinou).\n\nU lidského zárodku se chrup začíná vyvíjet asi v šestém měsíci. Od šestého do osmého měsíce dochází k prořezávání zubů, jak roste zubní kořen, tak tlačí korunku skrze dáseň. Zuby mléčné jsou jen dočasným souborem, ve kterém chybí třenové zuby a zuby moudrosti. Říkáme mu \"dentes decidui\" nebo \"dentes lactei\". Jako první prořezávají dolní vnitřní řezáky a pak horní vnitřní řezáky.\n\nStálý chrup (\"dentes permanentes\") je tvořen spolu s mléčným chrupem, ale je v klidu do pátého, šestého až sedmého roku, kdy jejich růst naruší kořeny dočasných zubů, což vede k jejich vypadnutí. Stálý chrup roste do čtrnáctého roku, kdy prořezávají „sedmičky“ – druhé stoličky a má navíc zuby třenové, které rostou hned za špičáky, teprve za nimi jsou pak stoličky. Zuby moudrosti prořezávají jako poslední od patnáctého roku života.\n\nVývoj lidského chrupu je velmi složitý. Původní počet lidských zubů byl 44, znamená to 22 zubů v horní a 22 zubů v dolní čelisti. S postupem vývoje zemědělství, dále s průmyslem a hlavně s tepelnou úpravou jídel se počet a tvar zubů upravoval. Dnes je ustáleno 32 zubů.\n\nOdchylky se však nemusí týkat pouze počtu zubů – nadpočetné zuby, menší počet zubů, ale i tvaru, kvality skloviny, či zuboviny ať již vrozené, či získané.\n\nJe to velmi častá odchylka vývoje chrupu, nejčastěji chybějí třetí stoličky stálého chrupu – zuby moudrosti a to jak v dolní tak v horní čelisti. Zuby moudrosti mohou růst do konce života. Dalším často chybějícím zubem je druhý třenový zub – premolár, častěji v dolní čelisti, třetím chybějícím zubem v pořadí pak jsou postranní řezáky, častěji horní.\n\nBýložravci mají zuby, které po určitou dobu dorůstají, nebo rostou i po celý život. Je tomu tak proto, že rostliny jsou tuhé, těžko stravitelné a zuby se tak snadno obrušují. Typickým příkladem trvale rostoucích zubů jsou řezáky hlodavců nebo zajícovců, nebo kly prasat a slonů. Zuby s prodlouženou dobou růstu jsou stoličky přežvýkavců, hlodavců, koně nebo slona.\n\nTyto zuby nemají krček, sklovina pokrývá celé tělo zubu, ale netvoří horní vrstvu, je dále krytá cementem. Proto zuby s prodlouženou dobou růstu nejsou bílé.\n\nExistují čtyři základní druhy zubů:\n\nV anatomii jsou jednotlivé lidské zuby popisovány jako:\n\n\n\n"}
{"id": "50942", "url": "https://cs.wikipedia.org/wiki?curid=50942", "title": "Marpo", "text": "Marpo\n\nMarpo, vlastním jménem Otakar Petřina (* 29. ledna 1985 Praha), je český rapper. Byl členem skupiny Charakter crew, vystupoval v seskupení Marpo & Mc Wohnout, poté založil svojí kapelu TroubleGang. Zároveň je bývalým bubeníkem kapely Chinaski.\n\nS rapem začal ve třinácti letech. Tehdy měl mikrofon za pár korun, nahrával si na magnetofon a koncerty hrál jen pro pár lidí. V tomto období Marpo vydal tři neoficiální CD v angličtině – \"Lyrical Heavy Weight, Verbal Expression Vol.1\" a \"Verbal Expression Vol. 2.\" O několik let později založil Marpo spolu s MC Wohnoutem, Oerem, Shareemem a DJ Paickem kapelu Charakter.\n\n2005 – Došlo k setkání s Gipsym z kapely Syndrom Snopp, který Marpovi vyprodukoval desku \"Původ Umění\". Té se prodalo okolo 1000 kusů. Na desce hostovali např. Outhere, Hugo Toxxx aj. Půl roku po svém debutu se Marpo zúčastnil největšího rap battlu v historii českého rapu – \"RAP FIGHT VOL\". \"1\" o 50 000 Kč. Zde Marpo spolu s Tafrobem vyhráli a zároveň porazili MC's jako jsou Phat, Čistychov nebo Gipsy. Proběhlo druhé kolo a Marpo se účastnil finále \"Whos The King Final Rap Fight\" o 100 000 Kč, kde Marpo s velkým předstihem zhruba o 150 hlasů zvítězil nad Tafrobem a Zverinou.\n\n2006 – Dva měsíce po finále vydal Marpo desku \"Marpokalypsa\", kterou opět produkoval Gipsy. Jako hosté se na desce objevili Outhere (New Jersey – NJ), Drift (NJ), Skandoe (Kalifornie) a Hard Target (FL). Z českých nebo slovenských interpertů se na desce podíleli MC Wohnout, Gipsy a DZK (Slovensko). Po jejím vydání se rozpadl Charakter a z původních pěti členů tak zbylo jen duo Marpo & Wohnout. Během turné k desce, ke kterému si Marpo pozval americkou Black Ops (Hard Target a Chief), byla nahrána mixtape s názvem \"BANG VOL.1,\" která vyšla v únoru. V tu samou dobu Marpo vyhrál cenu TV Óčko v kategorii hip-hop z rok 2006.\n\n2007 – Podepisal smlouvu s Universal Music. Následovalo turné k \"Bang Mixtape\". Sestava se oproti předchozí šňůře rozrostla o finského producenta Kfieda. Na podzim Marpo založil vlastní label Musiclovers a koncem října vyšla deska \"RAPSTAR\" (prodej 3000 ks). O hlavní produkci se postaral Kfied, o mastering Gipsy. Album se pokřtilo v pražském Roxy a v roce 2008 následovalo turné a koncerty společně s DJ Acmem a kytaristou 4Pym.\n\n2008 – Marpo se stal právoplatným členem kapely Chinaski na pozici bubeníka, která vydala v roce 2010 zlatou desku \"Není na co čekat\".\n\n2010 – Vydal své 4. sólové album s názvem \"KNOCKOUT\", jež bylo komplet nahráno a smícháno ve Spring Hill na Floridě. O master se postaral Glenn Schick z GS Mastering z Atlanty. Singl \"Já, sám a moje druhý já\" byl na první příčce T-Music Chart. Deska byla pokřtěna za účasti živé kapely v Lucerna Music Baru. Téhož roku Marpo podruhé vyhrál jako historicky první rapper cenu televize Óčko v kategorii hip-hop.\n\n2011 – Nahrál novou desku s MC Wohnoutem, která měla vyjít na Vánoce. Do toho stále bubnoval ve skupině Chinaski a věnoval se thajskému boxu, v němž je vicemistr republiky. Marpo založil (společně s MC Wohnout, Bokym, 4Pym, Ondrou Škochem a Zdeňkem Urbanovským) kapelu Full Blooded Mutt (FBM). Pilotní singl s názvem \"Šáhnu na tvůj svět\" rotoval na TV Óčko.\n\n2012 – Marpo vydal spolu s (MC Wohnoutem) dlouho očekávané 352EP s featama od IronKapa a Hard Targeta. Marpo se stal členem PVP Label.\n\n2013 – 30. září vyšlo 5. studiové album s názvem \"R!OT\" následováno komplet vyprodaným tour.\n\n2014 – V září mělo vyjít album \"Best of Marpo\", které ale vydáno nebylo. Oslavil 10 let ve hře v pražském klubu Sasazu.\n\n2015 – 23. září vyšlo \"TroubleGang Album\", které obsahuje 12 tracků. Marpo se stal členem Mafia Records.\n\n2016 – 29. února Marpo vydal své 6. studiové album \"Lone Survivor\" opět s dvanácti songy. Instrumentály jsou pod záštitou zahraniční produkce. Jako první český rapper uspořádal křest v hale (Incheba, vyprodáno - 4000 lidí), hosté Ektor a Separ.\n\n2018 – 5. března vydal Marpo své 7. studiové album \"Dead Man Walking.\" Album se nahrávalo v Anglii, kde celou desku produkoval \"Clint Murphy\" ze studia \"Modern World Studios.\" Následovalo tour s názvem ROAD TO MARPOARENA. Dne 19.5.2018 uspořádal jako první český rapper na scéně koncert ve vyprodané O2 aréně, kterou pohltil dav dvanáctitisíc fanoušků.\n\nJe synem rockového kytaristy Oty Petřiny a manažerky rockových skupin Hany Petřinové (např. Žlutý pes). Jeho matka dříve zastupovala také kapelu Chinaski. Největším hobby Marpa je thajský box (vicemistr České republiky), ve kterém našel zalíbení a od té doby už podnikl několik cest přímo do Thajska, aby zlepšil své umění. Kromě Česka přechodně žil i na Floridě, kde se dozvěděl o vzestupu amerického rappera Machine Gun Kellyho, který ho posléze nasměroval v hudbě. Po vzoru svého idolu vytvořil TroubleGang a vybudoval velkou fanbase v České republice. Má dceru Emmu, narozenou 8. ledna 2013 a syna Otakara, narozeného v říjnu 2015.\nDříve si přezdíval „Král metafor“, avšak už se za krále metafor nepovažuje.\n\n"}
{"id": "50945", "url": "https://cs.wikipedia.org/wiki?curid=50945", "title": "Planetologie", "text": "Planetologie\n\nPlanetologie – nebo také \"planetární vědy\" – byla dříve součástí astronomie, avšak se začátkem průzkumu ostatních těles sluneční soustavy automatickými sondami v 60. letech, se přiblížila spíše geofyzice a geologii. Přestože v jejím názvu vystupují jen planety, zabývá se všemi objekty sluneční soustavy, které jeví složitější strukturu a tak na ně má smysl uplatnit známé fyzikální zákony (pevné i plynné planety, jejich měsíce, větší planetky popř. i komety).\n\nNejvíce informací potřebných k poznání těles sluneční soustavy se podařilo získat pomocí automatických sond, které byly buďto navedeny na oběžnou dráhu kolem daného tělesa, nebo přímo přistály na jeho povrchu. Díky těmto misím máme poměrně dobré znalosti Venuše, Země, Měsíce, Marsu, Jupiteru, Saturnu a planetek Eros a Itokawa. Poměrně méně pak máme informaci o objektech, okolo kterých automatické sondy jen prolétly, např. o Merkuru, Neptunu, Uranu, planetkách Gaspra, Mathilde a Ida, velkých měsících vnějších planet (Io, Europa, aj.) či jádrech komet Halley, Borrelly, Wild 2 a Tempel 1. Všechny ostatní informace, které se podařilo získat jsou dostupné jen díky dálkovému pozorování ze Země.\n\nCílem rozvoje planetologie je dosáhnout ucelené teorie o vzniku a vývoji nehvězdných vesmírných těles, která by nám umožnila porozumět nejen objektům naší sluneční soustavy, ale i stále většímu počtu objevených exoplanet, v okamžiku, kdy je budeme moci lépe zkoumat díky dálkovému průzkumu sofistikovanými dalekohledy (připravované mise NASA a ESA, Terrestrial Planet Finder, Darwin a v budoucnosti zřejmě i další).\n\n"}
{"id": "50949", "url": "https://cs.wikipedia.org/wiki?curid=50949", "title": "Transevropská dopravní síť", "text": "Transevropská dopravní síť\n\nTransevropská dopravní síť ( , zkratka TEN-T) je síť silničních a železničních koridorů, mezinárodních letišť a vodních cest v Evropské unii. Základním důvodem jejího zřízení bylo zlepšení dopravní infrastruktury v mezinárodní sféře. Byla schválena Evropským parlamentem v roce 1993. Paralelně s tímto systémem vznikl systém panevropských koridorů mezi Evropskou unií a státy střední a východní Evropy. Existují návrhy na sloučení těchto dvou systémů.\n\nSíť TEN-T zahrnuje:\n\nV roce 1994 bylo zařazeno 14 nových projektů. V roce 2004 byl jejich počet zvýšen na 30. Jejich realizace má být dokončena do roku 2020.\n\n\n"}
{"id": "50966", "url": "https://cs.wikipedia.org/wiki?curid=50966", "title": "Herbert Lom", "text": "Herbert Lom\n\nHerbert Lom (11. září 1917 Praha – 27. září 2012 Londýn) byl česko-britský filmový herec, spisovatel a podnikatel. V Česku je známý především jako představitel inspektora Dreyfuse z filmové série \"Růžový panter\" a hlavní zápornou rolí ve filmu Poklad na Stříbrném jezeře. Jednalo se zřejmě o vůbec nejúspěšnějšího herce českého původu ve světové kinematografii.\n\nNarodil se v nepříliš majetné šlechtické židovské rodině jako Herbert Karel Angelo Kuchačevich ze Schluderpacheru. Dětství a mládí prožil v Praze, prázdniny zpravidla trávil v Železné Rudě. Absolvoval Německé státní reálné gymnázium v Praze, poté chvíli studoval na Německé univerzitě v Praze.\n\nBěhem života vytvořil přes 100 hereckých rolí po celém světě, často záporných postav, ale slavil úspěch i jako komediální herec, několikrát i jako romantický hrdina. Většinu jeho rolí lze charakterizovat jako charismatické postavy s určitým vnitřním tajemstvím. Pokud nebyl obsazen přímo do hlavní role, představoval tzv. \"featured players\", tedy výrazného herce, který nahrává hlavní hvězdě filmu. Novináři pak o něm zpravidla s respektem k jeho herectví psali, že svým charismatickým vystupováním \"„krade slávu“\" hvězdám obsazeným do hlavní role.\n\nV české produkci natočil během své dlouhé kariéry celkem čtyři filmy. Většinu svých filmů ale natočil v Británii, v americkém Hollywoodu a v různých evropských produkcích. Svých prvních deset filmů pro britskou či americkou produkci natáčel jako československý občan. Na otázku, zda se cítí spíš jako český, nebo jako britský herec, se většinou definoval jako \"český emigrant\". Někteří britští novináři ho i na sklonku jeho kariéry uváděli jako „v Británii žijícího českého herce“. Dotaz britského fanouška k záležitosti svého geografického ukotvení v roce 1992 komentoval slovy:\n\nAčkoli jej lze považovat za jednoho z jednoznačně nejúspěšnějších světových herců s kořeny v Čechách, a do České republiky po roce 1990 pravidelně přijížděl, v českých médiích se v podstatě neobjevoval. Několikrát byla sdělovacími prostředky stručně zmíněna pouze jeho návštěva Filmového festivalu ve Zlíně. Většina obyvatel České republiky byla s jeho českými kořeny konfrontována teprve začátkem roku 2006, kdy se účastnil ceremoniálu předávání filmových cen \"Český lev\". Navzdory tomu ale právě v Česku vyšel – v jako první zemi na světě – hercův knižní životopis (na samém konci roku 2015).\n\nDivadlem byl ovlivněn už od dětství, protože otec tiskl divadelní programy pro Nové německé divadlo v Praze. Rodiče ale herecké kariéře bránili z obav o synovu hmotnou nouzi. Jako student se nakonec přesto prostřednictvím svých spolužáků dostal do studentského divadelního kroužku a s ním i do Nového německého divadla. První drobné role mu zde pomáhal nastudovat Fritz Valk. Následně dostal mladý Herbert nabídku na filmování v češtině. Ve filmu \"Žena pod křížem\" (1937) představoval hereckého partnera Věře Ferbasové, velké hvězdě tehdejšího českého filmu.\n\nKdyž začátkem roku 1939 odešel do Velké Británie, zčásti to bylo proto, aby předešel rostoucímu nebezpečí vzrůstajícího nacismu. Především se ale chtěl prosadit v britském a americkém filmu. V Británii se musel nejprve zdokonalit v angličtině. Následně prošel několika divadelními kurzy, až nakonec získal angažmá u britského národního divadla. Z počáteční tíživé finanční situace ho vysvobodila nabídka z BBC, začal pracovat jako hlasatel.\n\nBrzy se také uchytil v britském filmovém průmyslu. Během čtyřicátých a padesátých let s úspěchem vystupoval v kriminálních, špionážních, psychologických i dobrodružných filmech, často spadajících do žánru noir filmů. Velkou pozornost na sebe upoutal už rolí Napoleona v anglo-americkém filmu \"Mladý pan Pitt\" (1942), takže o rok později dostal svou první hlavní roli ve filmu \"Temná věž\". Obrovský ohlas mělo jeho ztvárnění role doktora Larsena v psychologickém dramatu \"Sedmý závoj\" (1945). V neméně úspěšném kriminálním snímku \"Dvojí alibi\" (1947) dokonce získal hlavní dvojroli.\n\nV letech 1953–1955 slavil velké úspěchy na londýnském divadle Drury Lane Theatre ve West Endu, kde byl obsazen do úlohy krále Mongkuta ve slavném muzikálu Král a já od Richarda Rodgerse a Oscara Hammersteina. V roce 1955 získal mezinárodní slávu rolí gangstera Louise v komediálně laděné krimi Pět lupičů a stará dáma.\n\nDíky politickému uvolnění mohl od druhé poloviny padesátých let začít opět spolupracovat s americkými produkcemi. V těchto filmech byl většinou angažován jako \"featured players\". Velké uznání si získal především jako herec vážných rolí. – Jako Napoleon v americkém velkofilmu \"Vojna a mír\" (1956), pirát Tigranes Levantus v historickém velkofilmu \"Spartakus\" (1960), hlavní záporák ve velkofilmu \"Cid\" (1961), multimilionář Shahbandar v krimikomedii Gambit aj.\n\nDo nejširšího povědomí diváků se ale nakonec stejně zapsal komediální rolí. – Jako šéfinspektor Dreyfus ze série komediálních filmů o \"Růžovém Panterovi\". V prvním panterovském snímku účinkoval už v roce 1964. Po obnovení slavné série v roce 1975 považovali tvůrci za samozřejmé ho opět do role obsadit. Roli si oblíbil i samotný Lom, na rozdíl od role hlavního padoucha Brinkleyho z \"Pokladu na stříbrném jezeře\". K mělkému zfilmování Mayovky se dlouhou dobu odmítal hlásit. Film vzal na milost až v pozdním věku, kdy ho také poprvé zhlédl na festivalu dětských filmů ve Zlíně.\n\nHerbert Lom se prosadil také v anglosaské televizi. V roce 1963 přijal hlavní roli v britském psychologickém seriálu \"Lidská džungle\". Rolí doktora Cordera v Británii zaznamenal fenomenální úspěch. Seriál běžel dvě sezóny a Lom byl zavalen dopisy fanynek. Postupně mu ale začínala vadit televizní rutina, takže po natočení 26 dílů už rozhodl v natáčení seriálu nepokračovat. Později nicméně ještě několik televizních nabídek k natáčení seriálů nebo TV filmů přijal. Velmi kladného přijetí se dostalo jeho roli apoštola Barnabáše v americké minisérii \"Petr a Pavel\" z roku 1981.\n\nHerbert Lom je také autorem dvou románů. Ústřední postavou románu \"Enter A Spy\" (1978) je anglický dramatik a špión Christopher Marlowe. Román \"Dr. Guillotin: Bádání excentrického vědce\" (1992) sleduje tragické osudy francouzského vynálezce gilotiny.\n\nZa druhé světové války se v Británii v rámci komunity českých emigrantů aktivně zapojil do protinacistického odboje. Na divadle a v rozhlasu účinkoval v protifašistických hrách. Některé také režíroval. Získal si velký respekt mezi britskými umělci. Po válce už byl velkou hvězdou. V Británii už zůstal a koncem roku 1947 přijal britské občanství.\n\nV padesátých letech se ho československá komunistická rozvědka snažila neúspěšně získat ke spolupráci. Pracovníci špionáže využívali toho, že sestra Herberta Loma žila až do konce šedesátých let v Praze. Protože měl pravidelné problémy s návštěvami u ní v Praze, bylo mu naznačováno, že pokud přistoupí na spolupráci, bude k tomu přihlédnuto při vyřizování jeho žádostí o vízum. Ve stejné době mu přitom americké úřady opakovaně znemožňovaly vstoupit na území USA a pracovat v Hollywoodu.\n\nNa konci 70. let 20. století se Herbert Lom nabídl, že finančně podpoří britskou pobočku Výboru na obranu nespravedlivě stíhaných (VONS)\n\n\n\n"}
{"id": "50984", "url": "https://cs.wikipedia.org/wiki?curid=50984", "title": "AD", "text": "AD\n\nSpojení písmen A a D může mít různé významy:\n\n\n\n\n\n\n\n"}
{"id": "50988", "url": "https://cs.wikipedia.org/wiki?curid=50988", "title": "Josef Jindřich Šechtl", "text": "Josef Jindřich Šechtl\n\nJosef Jindřich Šechtl (9. května 1877, Tábor – 24. února 1954, tamtéž) byl český fotograf zabývající se zejména fotoreportáží a portrétní fotografií. Po otci Ignácovi zdědil a značně rozšířil fotografické studio Šechtl a Voseček, které se stalo největším na českém jihu.\n\nŠechtl se narodil v Táboře roku 1877 jako druhé ze tří dětí. Jeho otec Ignác otevřel fotografické studio v Táboře roku 1876, a tak byl Josef Jindřich ovlivňován fotografií už od dětství.\nPo skončení základní školy v Táboře začala chlapce zajímat chemigrafie (metody tištění fotografie). V roce 1891, kdy mu bylo 14 let, začal pracovat jako učeň v polygrafické dílně Jana Vilíma v Praze. Po dvou letech v roce 1893 nastoupil jako fotograf ve studiu Františka Krátkého v Kolíně. Krátkého studio se specializovalo na stereoskopii a publikovaní naučných fotografií. Josef Jindřich tak mohl rozvíjet svůj zájem tištění fotografii. Výuční list napsal jeho otec Ignác roku 1906.\n\nVe 22 letech, po službě v armádě 1898–1899, začal pracovat v sesterském ateliéru Šechtl & Voseček v Černovicích (tehdy zvaných Černovice u Tábora). V tom čase byl jeho otec Ignác na cestách s kamerou a jeho táborský ateliér provozoval partner Jan Voseček.\n\nJosef Jindřich měl ve fotografii široký záběr – portrét, reportážní fotografie, dokument (město Tábor), architektura, barevná fotografie, autochrom, pouliční fotografie fotoaparátem Leica a výtvarné fotografie ovlivněné piktorialismem (olejový tisk).\nFotografie v době 1897–1911 ze studia Šechtl & Voseček často nebyly podepsány a není úplně jasné, které pořídil Josef Jindřich a které Ignác. Brzy po startu kariéry začalo studio publikovat velkoformátové fotografické eseje ke zvláštním událostem a začalo produkovat pohlednice podepsané Šechtl & Voseček. Rané velkoformátové fotografické eseje byly: výstava v Sedlčanech, sokolský gymnastický slet, návštěva císaře Františka Josefa I. Každý soubor obsahoval kolem 20 fotografií. Pozdější eseje se rozrůstaly, např. místní výstava Tábor měla již přes 100 fotografií.\nHlavní příjem přinášela studiová práce, v níž Josef Jindřich vynikal. Navzdory malému městu byla jeho práce srovnatelná s nejlepšími českými portrétovými ateliéry. Jeho práce byla ovlivněna piktorialismem, používal různé vizuální pomůcky a dekorace pro zesílení vnímání personality portrétovaných, často s jemným smyslem pro humor. Svým uměním využívat světlo a kontrast dosahoval vynikajících výsledků.\nJosef Jindřich se stal partnerem firmy Šechtl & Voseček v roce 1904. Kompletně převzal vedení roku 1911, po smrti svého otce Ignáce. Pod jeho vedením firma prosperovala. V roce 1906 otevřel filiálku v Pelhřimově. Práce studia prezentoval mimo jiné na rakouské výstavě v Londýně. V roce 1907 vybudoval nové moderní studio v centru Tábora.\nPráce Josefa Jindřicha byla velmi ovlivněna Annou Stockou, která se stala jeho ženou v roce 1911. Anna milovala umění a díky jejímu šarmu se spřátelil i s Janem Vítězslavem Duškem, uměleckým sochařem. V roce 1912 se Josefu Jindřichovi a Anně narodila dcera Ludmila.\nJosef Jindřich nenarukoval za 1. světové války a díky tomu mohl během této doby dokumentovat město Tábor, včetně požáru v roce 1917, jenž sice značně poničil ateliér, ale díky němuž vznikla unikátní fotoreportáž. Daleko větší katastrofou v jeho životě byla smrt Anny, která zemřela na onemocnění ledvin v roce 1925. Šest měsíců před smrtí porodila syna Josefa Ferdinanda Ignáce. Druhé manželství, uzavřené roku 1926 s učitelkou Boženou Bulínovou, již nebylo tak šťastné, a tak se Josef Jindřich začal daleko více věnovat práci než rodině. V roce 1928 si Josef Jindřich koupil fotoaparát Leica a začal fotografovat na kinofilm. Jeho kolekce poskytla pohled na každodenní život fotografa: dovolená v Jáchymově, v Jugoslávii i výlet na olympijské hry v Berlíně roku 1936 s přítelem Janem Vítězslavem Duškem, posléze i 2. světová válka a začátek komunismu v Čechách.\nNová komunistická vláda znárodnila všechny služby včetně fotografických studií. Firma Šechtl & Voseček byla znárodněna v roce 1951 a bývalý majitel dostal jen malou penzi. Zemřel v Táboře 24. února 1954 ve věku 76 let.\n\n"}
{"id": "50991", "url": "https://cs.wikipedia.org/wiki?curid=50991", "title": "Tadeus Reichstein", "text": "Tadeus Reichstein\n\nTadeus Reichstein, (20. června 1897 Włocławek – 1. srpna 1996 Basilej, Švýcarsko) byl polsko-švýcarský chemik. Spolu s Edwardem Calvinem Kendallem a Philipem Showalterem Henchem obdržel roku 1950 Nobelovu cenu za fyziologii a medicínu, a to za objevy týkající se hormonů kůry nadledvin, jejich struktury a biologických účinků. Jejich objevy otevřely dveře lékařskému využití kortizonu. \n\nNarodil se v polsko-židovské rodině. Dětství strávil v Kyjevě, kde byl jeho otec inženýrem. Poté rodina žila v německé Jeně, od osmi let žil ve švýcarské Basileji. Vystudoval chemii na vysoké technické škole (\"Eidgenossische Technische Hochschule\") v Curychu, roku 1922 zde získal doktorát. Poté, od roku 1930, pracoval na oddělení organické chemie Spolkového technologického institutu v Curychu. V letech 1946–1967 byl profesorem organické chemie na univerzitě v Basileji. Krom Nobelovy ceny získal roku 1968 též Copleyho medaili. \n\nJeho výzkum se zpočátku specializoval vitamíny. Nezávisle na Normanovi Haworthovi vyrobil vitamín C – název průmyslového procesu syntézy vitaminu C nese dodnes jeho jméno, Reichsteinův proces.\n\nPosléze se obrátil k výzkumu na hormonů. Spolu s kolegy izolovali 29 hormonů, přičemž jeden z nich, steroid kortizon, se posléze ukázal jako klíčovým při léčbě revmatoidní artritidy. Tento objev mu také vynesl Nobelovu cenu. Dopad objevu se ještě znásobil, když Reichsteinova asistentka Marguerite Steigerová syntetizovala deoxy-kortikosteron, který se ukázal být lékem na Addisonovu chorobu.\n\nV pozdějších letech se začal zajímat o fytochemii a cytologii kapradin, přičemž v posledních třech desetiletích svého života vydal nejméně 80 článků o těchto tématech. Zvláštní zájem věnoval roli chromozomů při hybridizaci a polyploidům (buňkám či organismům, které obsahují více než dva páry chromozomů). Na rostlinách ho také zajímaly glykosidy, tedy látky s širokou možností terapeutického využití.\n"}
{"id": "50994", "url": "https://cs.wikipedia.org/wiki?curid=50994", "title": "Šechtl a Voseček", "text": "Šechtl a Voseček\n\nSchächtl a Voseček, později Šechtl a Voseček, byl fotoateliér, který založil Ignác Šechtl v roce 1878 v Táboře. Jan Voseček se stal pomocníkem Ignáce Šechtla, a v roce 1895 dali firmě nový název - \"Šechtl a Voseček\". Firma původně sídlila na Starém městě v Táboře. Josef Jindřich Šechtl, syn Ignáce, se stal společníkem firmy v roce 1906. V témže roce byla otevřena pobočka v Pelhřimově, roku 1907 nový fotografický ateliér v Táboře na Hlavní třídě (nyní Třída 9. května), ten byl největším na českém jihu. Roku 1953 byl ateliér združstevněn. Z činnosti firmy se dochoval archív více než 18000 skleněných negativů. Roku 2004 Marie Šechtlová založila Muzeum Šechtl a Voseček.\n\nIgnác Schächtl (později Šechtl, 1840 – 1911) se narodil roku 1840 v Praze, do rodiny mlynářského mistra. Po studiích fotografie na Kladně, které absolvoval mezi lety 1863 – 1865, mu byla potvrzena fotografická živnost. V roce 1867 se přestěhoval do Plzně, kde založil fotografický ateliér. Po rozepři se společníkem Franzem Bergmannem (spolupracovali pouze v roce 1868) opustil Plzeň, a živil se jako kočovný fotograf. Pobýval v Bukurešti, ale i v Nepomuku a Prachaticích.\n\nV roce 1876 se Ignác Šechtl usadil v Táboře. V prvních letech spolupracoval s místním fotografem Alexandrem Seikem. Alexandr Seik pomáhal Ignáci Šechtlovi, aby se prosadil u táborské veřejnosti, sám se však věnoval především politickým záležitostem. Dle dohody od roku 1878 pracovali samostatně, ve vlastních ateliérech, ale zisk rozdělovali rovným dílem. Dělili se především proto, že Seik zapůjčil do podniku 200 zlatých. Pro Ignáce Šechtla byla spolupráce více než výhodná. Spolupráce s Alexandrem Seikem skončila v roce 1886, kdy se Seik rozhodl plně věnovat politice. Ignác Šechtl v této době již spolupracoval s Janem Vosečkem.\n\nIgnác Šechtl pořizoval jak portrétní fotografie, tak fotografie v exteriéru. Zabýval se i ranou formou fotoreportáže. První větší fotoreportáž vytvořil v Táboře v roce 1877, při odhalování pomníku Jana Žižky od Josefa Václava Myslbeka. V roce 1896 zaujala Ignáce Šechtla technická novinka, zvaná kinematograf. 6. října 1896 dostal, jako první mimo Prahu, koncesi na promítání živých obrazů. Patřil tedy k průkopníkům nového obrazového média.\n\nRoku 1877 se Ignáci Šechtlovi a Kateřině Šťastné, jeho druhé manželce, narodil syn Josef Jindřich. Dle rodinné legendy stejného dne potkal Ignác Šechtl v hospodě obchodního cestujícího Jana Vosečka, který se stal fotografem, a později společníkem Ignáce Šechtla. Prokazatelně byl jeho pomocníkem od roku 1880. Jan Voseček (1851 - 1936) jistou dobu pracoval v ateliéru Alexandra Seika, je však pravděpodobné, že před rokem 1877 pracoval jako samostatný fotograf. Jeho fotografická činnost zatím není dostatečně objasněna. Jan Voseček se, kromě fotografování, angažoval v jednotě Sokol v Táboře. Rodina Šechtlova považovala Jana Vosečka za člena rodiny,a to až do jeho smrti. Roku 1895 nazvali svou firmu fotografický ateliér Schächtl a Voseček (\"Šechtl a Voseček\").\n\nV ateliéru Šechtl a Voseček se využívala technika kolodiového negativu. Nejprve šlo o „mokré“ negativy, a od roku 1879 se začaly vyrábět taktéž suché negativy, jejichž výhoda spočívala v tom, že je nebylo nutné připravit a vyvolat hned na místě. Specialitou závodu bylo zvětšování fotografií, tato technika se začala využívat již před rokem 1902. Syn a následovník Ignáce Šechtla, Josef Jindřich Šechtl, uváděl v reklamách z roku 1907, že ateliér byl tehdy největší v Čechách, vyjma Prahy.\n\nJosef Jindřich Šechtl (1877 Tábor – 1954 Tábor), syn Ignáce Šechtla a Kateřiny Šťastné, se narodil v roce 1877. Již v roce 1891 pracoval v polygrafické továrně v Praze, později již působil jako fotograf ve fotoateliéru Františka Krátkého v Kolíně. V letech 1892 až 1895 se vyučil v ateliéru Šechtl a Voseček. V otcově ateliéru začal pracoval po předčasném ukončení vojenské služby, v roce 1899. Od roku 1911, tedy od smrti Ignáce Šechtla, vedl fotoateliér Šechtl a Voseček. \n\nJosef Jindřich Šechtl pracoval v táborském fotoateliéru celý život, zajímal se však o různé fotografické techniky, či novinky. Vynikal v portrétní fotografii. Jeho portréty byly ovlivněny piktorialismem. Tento umělecký směr je typický snahou zachytit co nejlépe psychiku portrétovaných osob, pomocí vizuálních efektů, dekorativních prvků, nebo s využitím světla a stínu. Portrétní fotografie Josefa Jindřicha Šechtla se vyrovnají produkci nejlepších pražských portrétních ateliérů. Díky úspěchům Josefa Jindřicha Šechtla došlo k otevření nové filiálky v Pelhřimově, v roce 1906 a o rok později byl postaven nový, moderní ateliér, na hlavní třídě v Táboře.\n\nJosef Jindřich Šechtl se zajímal o tvorbu olejotisků (tzv. technika ušlechtilých tisků, přenášení olejové barvy na papír fotomechanickou cestou), také experimentoval s barevnou fotografií, pomocí techniky autochromu. Nejcennějším autochromovou fotografií je pravděpodobně portrét Edvarda Beneše a jeho ženy Hany Benešové, z roku 1921, a dále portrét Anny Stocké-Šechtlové z roku 1908. Také používal techniku fotomontáže. V roce 1928 si koupil fotoaparát Leica, kterým fotil na 35mm film, ten umožnil dokumentovat každodenní události.\n\nAsi 330 kinofilmů neprošlo v padesátých letech cenzurou, ta zlikvidovala většinu fotografií z let třicátých a čtyřicátých. Snímky z Leiky jsou tedy unikátním záznamem tohoto období. Stejně, jako jeho otec, i Josef Jindřich Šechtl se věnoval fotoreportážím. Již v roce 1901 vytvořil fotoreportáž, obsahující 21 fotografií, při návštěvě Františka Josefa I. v Táboře. O rok později vytvořil fotoreportáž, čítající 109 fotografií, zachycujících Krajinskou výstavu v Táboře. Dobře si uvědomoval dokumentační úlohu fotografie, a tak zaznamenával všechny proměny města Tábora. Organizoval archiv vlastních negativů, a publikoval pohlednice historických snímků svého otce. V tisku se psalo o filmování Josefa Jindřicha Šechtla, z toho se dochovala jen kamera. Na konci čtyřicátých let předal Josef Jindřich Šechtl fotoateliér \"Šechtl a Voseček\" svému synovi Josefu Šechtlovi, a jeho manželce, Marii Šechtlové.\n\nPokračovatelem táborského fotoateliéru \"Šechtl a Voseček\" se stal Josef Šechtl. Narodil se v roce 1925 v Praze. Oženil se s Marií Kokešovou, se kterou od čtyřicátých let vedli ateliér. Oba měli velké plány, které jim však překazilo združstevnění. Stali se tedy řadovými zaměstnanci. Vše bylo nadiktované a naplánované družstvem, již nebyl prostor pro experimenty. Manželé se však stále snažili působit nezávisle. Tehdy to bylo možné pouze při Svazu československých výtvarných umělců. Marii Šechtlovou do svazu přijali v roce 1961.\n\nJosef Šechtl byl v letech 1957 až 1958 ve vězení. Důvodem byl archiv ateliéru, který Josef Šechtl odmítl vydat. V době, kdy byl ve vězení, komunisté archiv vyklidili a odvezli. Josef Šechtl nesměl, od konce 50. let, publikovat, až do roku 1967, kdy se i on stal členem Svazu československých umělců, a mohl pokračovat ve svém působení. Věnoval se fotomontážím, jako jeho otec a dědeček, také experimentoval s barevnou fotografií, například v 70. letech se zabýval technikou tzv. Sabatierova jevu. Také využíval filmu Agfacontour, který byl původně vyvinut v 70. letech pro špionážní účely, protože umožňoval zviditelnění detailů leteckých snímků. Jeho využití k fotografickým účelům ve východním bloku bylo tedy mimořádné.\n\nVolná tvorba Marie Šechtlové spadala stylově do takzvané poezie všedního dne. V roce 2004 Marie Šechtlová založila v Táboře Muzeum fotografie, a tím obnovila firmu \"Šechtl a Voseček\".\n\nMuzeum Šechtl a Voseček založila v roce 2004 Marie Šechtlová. Muzeum vystavuje staré práce z archivu Šechtlových. O archiv se stará Marie Michaela Šechtlová, její dcera Eva Hubičková, a syn, Jan Hubička. Archivní fotografie společně digitalizují, a ukládají do muzejního archivu. Muzeum bylo založeno z důvodu zahájení digitalizace archívu firmy Šechtl a Voseček. Rodina se tímto krokem snažila zpřístupnit dochovaný fotografický materiál laické i odborné veřejnosti.  \n\nV roce 2007 muzeum představovalo čtyři výstavní místnosti, a třikrát ročně připravovalo výstavy. V období turistické sezony vystavuje muzeum především fotografie Tábora a okolí, kvůli zájmu turistů o historii města. Mimo sezonu jsou vystavovány fotografie, jejichž autoři nemusí být vázáni na jižní Čechy. Výstavy v muzeu připravuje rodina Šechtlova a Hubičkova. Provoz muzea zajišťuje rodina Škrlova, která propůjčuje svůj dům U Lípy, na Náměstí Mikuláše z Husi, v Táboře. Tištěný katalog nahrazuje prezentace na stránkách ateliéru \"Šechtl a Voseček\", kde jsou některé výstavy umístěny v digitální podobě. V roce 2004 byla zahájena činnost muzea souhrnnou výstavou „\"Historie firmy Šechtl a Voseček\"“. V rámci muzea Šechtl a Voseček se digitalizuje celý archiv. Digitalizace skleněných desek bude dokončena v roce 2018.\n\n"}
{"id": "50996", "url": "https://cs.wikipedia.org/wiki?curid=50996", "title": "Dian Fosseyová", "text": "Dian Fosseyová\n\nDian Fosseyová (16. ledna 1932, San Francisco – 26. prosince 1985, výzkumná stanice Karisoke, Volcanoes, Rwanda) byla americká bioložka zabývající se studiem života goril horských.\n\nPo setkaní se známým primatologem Louisem Leakeym při cestě po Africe v roce 1963 se rozhodla studovat život gorily horské v pohoří Virunga.\n\nPo krátké zastávce v Zairu se kvůli tamním občanským nepokojům přemístila do Rwandy, kde v národním parku Volcanoes založila výzkumnou stanici Karisoke ležící mezi horami Karisimbi a Visoke. Své výzkumy začala v roce 1967 a prožila zde 18 let, které zasvětila svým milovaným gorilám. Když pytláci zabili jejího oblíbence Digita, založila Digitův fond a zahájila kampaň proti pytláctví a za záchranu goril.\n\nDne 26. prosince roku 1985 byla ve své chýši nalezena zavražděná. Její vražda zůstává neobjasněná. Poslední záznam v jejím deníku zněl: „Když si uvědomíme cenu všeho živého, budeme méně lpět na minulosti a můžeme se tak více soustředit na záchranu budoucnosti.“\n\nJejí kniha „Gorily v mlze“ byla vydána dva roky před její tragickou smrtí (Fossey, D. 1983 \"Gorillas in the Mist\". Boston: Houghton Mifflin). Poutavý příběh byl pod stejným názvem v roce 1988 i zfilmován. Roli Dian Fosseyové zde ztvárnila Sigourney Weaver.\n\nOvšem pozorování Fosseyové jsou zkreslená a násilí goril se ukazuje jako běžné.\n\n"}
{"id": "50999", "url": "https://cs.wikipedia.org/wiki?curid=50999", "title": "Jane Goodallová", "text": "Jane Goodallová\n\nValerie Jane Morris Goodallová (* 3. dubna 1934) je anglická bioložka zabývající se výzkumem primátů – zejména šimpanzů. \n\nJiž v mládí se zajímala o zvířata. Po ukončení studií krátce pracovala na Oxfordské univerzitě a ve svých 23 letech odcestovala na pozvání svého přítele do Keni.\n\nZačala zde pracovat spolu se slavným primatologem Louisem Leakeyem; ten rozvinul její zájem o šimpanze a podpořil ji při jejím rozhodnutí studovat tato zvířata ve volné přírodě v Národním parku Gombe v Tanzanii. Během dlouhé doby udělala mnoho objevů – zjistila například, že šimpanzi používají nástroje, že dokážou projevovat své emoce a že jsou masožravci, ale také např. to, že se mezi sebou vraždí. Šimpanze v Gombe studovala 45 let a získala si tak světovou pověst jako odborník na chování primátů. \n\nJane Goodallová napsala několik knih a v roce 1977 založila The Jane Goodall Institute, jehož cílem je výzkum, vzdělávání a ochrana divoké přírody. \n\nJane Goodallová i ve svém věku stále cestuje po celém světě (Českou republiku navštívila například v roce 2004 a znovu také v roce 2016) a s nadšením se dělí o své cenné životní zkušenosti.\n\n\n"}
{"id": "51012", "url": "https://cs.wikipedia.org/wiki?curid=51012", "title": "Okoun.cz", "text": "Okoun.cz\n\nOkoun je český diskusní server. \n\nByl založen v roce 2001 Pavlem Kolesnikovem (Kolesem) a Pavlem Kořenským (Eudoxem) jako reakce na ukončení činnosti diskusního serveru \"Průvodce.cz\", který Kolesnikov provozoval od roku 1996 nebo 1997. V roce 2001 patřil \"Průvodce\" vydavatelství Bonton, ale internetové aktivity společnosti byly ztrátové a Bonton se rozhodl je i s \"Průvodcem\" prodat společnosti Intouch. Ta odmítla Kolesnikovův návrh na odkoupení \"Průvodce\" za 100 000 až 150 000 Kč a koncem roku 2001 provoz serveru ukončila. Uživatelé \"Průvodce\" poté v Praze vystrojili symbolický \"Pohřeb Průvodce\".\n\nKolesnikov spolu s Kořenským tedy vyvinuli a uvedli do provozu nový server, který dostal název \"Okoun\", a téměř okamžitě se stal útočištěm velké části diskutérů z \"Průvodce\". Rozvoj Okouna prošel několika etapami a významnými událostmi, z nichž největší proslulosti dosáhlo hardwarové selhání v červnu 2005, kdy došlo ke ztrátě dat, jež vzhledem k řídkému zálohování celý server vrátila zpět do února 2005. Další výpadky jsou způsobeny nedostatečným hardwarem.\n\nV roce 2008 se Okoun umístil na 5. místě v anketě Křišťálová lupa v kategorii komunitní server.\n\nV lednu 2009 bylo uživatelské rozhraní Okouna zcela přepracováno. Staré rozhraní bylo volitelně možné používat ještě několik let.\n\nV září 2013 byl server masivně spamován, což způsobovalo zpomalení a výpadky, ale Kolesnikov podle svých slov problém vyřešil.\n\nOd září 2017, kdy ukončil provoz server mageo.cz, přešla část uživatelů na server okoun.cz.\n\nOkoun je diskusním serverem s otevřenou registrací, tedy jako uživatel se na něm může registrovat kdokoli bez nutnosti předchozího svolení administrátorů, představení své osoby a podobných formalit. V některých klubech je možné číst a psát bez registrace (anonymně). Správci serveru jsou známi svou snahou o otevřenost a svobodu projevu, pročež se Okoun stal diskusní platformou několika dalších internetových komunit, jako například přispěvatelů a příznivců serveru Vesjolyje Kartinki či obdivovatelů Sivého čtveráka.\n\nServer se stal zdrojem mnohých internetových memů, které se posléze šíří dál - například Opráski sčeskí historje, již zmíněné Vesjolyje Kartinki či OLOL fotomontáže. \n\nServer pro svůj provoz používá operační systém Linux (Fedora), programovací jazyk Java a databázový server MySQL. Tvůrce serveru Pavel Kolesnikov podle svých slov nemá na vývoj a údržbu Okouna dost času, ale \"\"naštěstí kvalitu diskusního serveru netvoří miliony funkcí a kvanta blikajících tlačítek, ale právě jeho návštěvníci – a díky za ně.\"\"\n\n\n"}
{"id": "51018", "url": "https://cs.wikipedia.org/wiki?curid=51018", "title": "Grand Prix USA 1959", "text": "Grand Prix USA 1959\n\nGrand Prix USA 1959 byl závod Formule 1, který se konal 12. prosince 1959 v Sebring Raceway.\n\n\n\n\n\n"}
{"id": "51024", "url": "https://cs.wikipedia.org/wiki?curid=51024", "title": "Účtová osnova", "text": "Účtová osnova\n\nÚčtová osnova, nebo také směrná účtová osnova, je seznam, na jehož základě sestavuje účetní jednotka svůj účtový rozvrh (seznam účtů, které bude v účetnictví používat). Účtová osnova rozlišuje deset účtových tříd (0–9), které dále dělí do účtových skupin.\n\nPrvní číslice účtu je číslo účtové třídy, druhá účtové skupiny. Účetní jednotka si sama určí číslo syntetického účtu (třetí číslice) a analytické členění účtu (většinou další tři číslice účtu).\n\nPodobu účtové osnovy stanoví vyhláška č. 500/2002 Sb. Používání účtové osnovy upravuje kromě vyhlášky i zákon o účetnictví. Od roku 2003 již účtová osnova neobsahuje čísla syntetických účtů. Většina účetních jednotek nadále používá syntetická čísla účtů podle starší verze účtové osnovy.\n\nZdrojem odkazů je portál business.center.cz\n"}
{"id": "51025", "url": "https://cs.wikipedia.org/wiki?curid=51025", "title": "Olaf III. Norský", "text": "Olaf III. Norský\n\nOlav Kyrre (asi 1050 – 1093), též Olaf III. Mírný, byl norským králem od roku 1067 do své smrti v roce 1093. Během jeho vlády prožil norský národ vzácně dlouhé období míru. Upevnil pozici norské církve.\n\nOlaf Kyrre byl jedním ze dvou synů krále Haralda III. a Tory Torbergsdatter. Podílel se na vikinském vpádu do Anglie vedeném jeho otcem, ale patrně se nezúčastnil bitvy u Stamford Bridge v roce 1066. Po porážce Norů a smrti svého otce s flotilou přezimoval na Orknejích a v létě 1067 se vrátil do Norska.\n\nPo otcově smrti vládl spolu s bratrem Magnusem II., až do roku 1069, kdy Magnus zemřel. Olaf poté vládl jako jediný král Norska. Se smrtí jeho bratra přišlo již zmíněné období míru. Za vlády Olafa vzrostl význam měst, je mu připisováno založení Bergenu (kolem roku 1070). Během své vlády se věnoval hlavně modernizaci království a jeho ochraně.\n\nOlaf rovněž uzavřel mír s Vilémem Dobyvatelem. Zda se někdy utkal s dánským králem Svenem II. není známo, nicméně se to zcela nevylučuje. V roce 1067 se však oženil se Svenovou dcerou Ingerid, přičemž toto manželství bylo součástí mírové smlouvy mezi Dánskem a Norskem. Aby se toto spojenectví ještě posílilo, jeden ze Svenových synů Olaf se oženil s Ingegerdou, sestrou Olafa III.\n\nOlaf III. zemřel na podzim roku 1093. Protože z jeho manželství s Ingerid se nenarodili potomci, nastoupil vládu jeho levoboček Magnus III. Bosý a Hakon Magnusson.\n"}
{"id": "51036", "url": "https://cs.wikipedia.org/wiki?curid=51036", "title": "Alexander Hackenschmied", "text": "Alexander Hackenschmied\n\nAlexander Hackenschmied (pseudonym Hammid) (17. prosince 1907 Linec – 26. července 2004 New York City) byl český fotograf, publicista, kameraman a režisér, jenž patřil k nejvýznamnějším osobnostem české filmové a fotografické avantgardy. Je jedním z mála českých držitelů ceny americké filmové akademie Oscar za film Žít! (\"To Be Alive!\").\n\nObjevná je i jeho fotografická práce, zhodnocená teprve nedávno. Hammidův rukopis je ovlivněn jeho kameramanskou zkušeností, jeho formálně čisté fotografie se řadí do české Nové fotografie (Jiří Lehovec, Ladislav Emil Berka, Eugen Wiškovský).\n\nNa počátku 30. let 20. století byl propagátorem světových avantgardních hnutí, uspořádal jednu z prvních projekcí avantgardních filmů v Praze, kde uvedl například filmy fotografa a všestranného dadaistického umělce Man Raye. Publikoval texty o filmu a fotografii, mj. v časopisu Pestrý týden. V Čechách natočil několik krátkých autorských filmů (\"Bezúčelná procházka\", \"Na Pražském hradě\") a spolupracoval jako kameraman, střihač a umělecký poradce na řadě hraných filmů a dokumentů (mj. \"Zem spieva\" – s Karlem Plickou, \"Listopad\"). Od roku 1935 pracoval pro propagační oddělení firmy Baťa ve Zlíně a měl mimo jiné příležitost doprovázet Jana Antonína Baťu na jeho „cestě kolem světa“. Od výpravy se však po zhruba dvou týdnech oddělil a natáčel vlastní materiál na Srí Lance a v Indii. Z tohoto materiálu později Elmar Klos sestříhal tři dokumentární filmy – \"Chudí lidé\", \"Řeka života a smrti\" a \"Vzpomínka na ráj\".\n\nV roce 1938 mu byla nabídnuta práce kameramana na dokumentárním filmu Herberta Klina \"Krize\" o politické situaci v česko-německém pohraničí. Dokončení filmu v roce 1939 však proběhlo již v USA, kam na začátku roku přes Francii emigroval.\n\nDo dějin kinematografie se zapsal především jako autor filmu \"Meshes of the Afternoon\" (1943), který natočil společně se svou tehdejší manželkou Mayou Deren. Tento film je dnes uváděn jako iniciační a zároveň nejpodstatnější titul tzv. druhé americké avantgardy. Později spolupracoval jako kameraman a střihač i na dalších filmech Deren. O rok později natočil pro americkou agenturu Office of War Informations snímek Hymn of the Nations, který byl nominován na Oscara v kategorii nejlepší krátký dokumentární film.\n\nPo roce 1961 začal spolupracovat s F. Thompsonem a jako spolurežisér a střihač vytvořil řadu multiprojekčních a IMAX filmů pro světové výstavy. V roce 1965 obdržel cenu americké filmové akademie Oscar za film Žít! (\"To Be Alive!\") v kategorii krátkometrážních filmů.\n\n\"Bezúčelnou procházku\" přepracovali do nového díla s názvem \"Periferie\" v roce 2004 střihač Martin Blažíček a videoartista Filip Cenek.\n\nJeho syn byl Tino Martin Hammid, fotograf. \nJeho sestřenicí byla spisovatelka Helena Šmahelová.\n\n"}
{"id": "51050", "url": "https://cs.wikipedia.org/wiki?curid=51050", "title": "Dětmar", "text": "Dětmar\n\nDětmar, OSB ( \"Thietmar\" nebo také \"Dietmar\", Sasko – 2. ledna 982, Praha, České knížectví) byl duchovní a v letech 976–982 první pražský biskup. Šířil a upevňoval křesťanství, nechal stavět nové kostely a založil první klášter. Mluví se o něm jako o muži pobožném a moudrém.\n\nDětmar pocházel ze Saska, přesné místo a datum narození nejsou známé. Stal se mnichem v benediktinském klášteře v Magdeburgu. Později zastával funkci kaplana na českém knížecím dvoře, kde se naučil českému jazyku a spřátelil se s knížetem Boleslavem II. (932–999). Roku 973 bylo v Praze zřízeno biskupství a o tři roky později se stal Dětmar prvním pražským biskupem. Ve funkci jej potvrdil císař Ota II. (955–983), biskupské svěcení přijal od arcibiskupa mohučského Willigise (kolem 940–1011).\n\nBiskup Dětmar byl vzdělaný, charakterizován je jako mírný a moudrý. Během své biskupské služby se zasloužil o šíření křesťanské víry na venkov, zakládal a světil kostely a také zavedl vybírání biskupských desátků (v této době tvořil desátek čtyřicetinu úrody). Na smrtelném loži prý Dětmara sužovaly výčitky, že nežil vždy příkladným životem a že propásl mnoho příležitostí ke konání dobra.\n\n\n\n"}
{"id": "51051", "url": "https://cs.wikipedia.org/wiki?curid=51051", "title": "Fyns Amt", "text": "Fyns Amt\n\nFyns Amt byl dánský okres. Nacházel se na ostrovech Fyn, Langeland, Ærø a několika dalších menších ostrovech. Hlavní město bylo Odense.\n"}
{"id": "51052", "url": "https://cs.wikipedia.org/wiki?curid=51052", "title": "Lochovice", "text": "Lochovice\n\nLochovice je obec v Středočeském kraji, okrese Beroun, asi 15 km jihozápadně od Berouna a 7 km východně od města Hořovice. Žije zde obyvatel. Leží v údolí Litavky. V obci se stýkají železniční tratě Zdice – Protivín a Zadní Třebaň – Lochovice.\n\nPrvní zmínka o obci pochází z roku 1318.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Lochovice \"(přísl. Kočvary, Netolice, Obora, 1760 obyvatel, poštovní úřad, telegrafní úřad, telefonní úřad, četnická stanice, katol. kostel)\" byly v roce 1932 evidovány tyto živnosti a obchody (výběr): 2 lékaři, autodoprava, biograf Sokol, 2 cihelny, cukrář, 2 obchody s cukrovinkami, drogerie, továrna na dřevitou vlnu, elektroinstalatér, 9 hostinců, jirchárna, 2 kamnáři, knihař, 2 konsumy, košíkář, výroba kování na koše, výroba kovového zboží, 2 kožišníci, lihovar, půjčovna mlátičky, 4 mlýny, obchod s obuví Baťa, továrna na papír, pila, pivovar, pohřební ústav, punčochář, sadař, Spořitelní a záložní spolek pro obec Lochovice, Živnostenská záložna v Lochovicích, stavební družstvo, zahradník, zednický mistr, zubní ateliér.\n\nObec Lochovice se skládá ze čtyř částí, které leží v katastrálním území \"Lochovice\":\n\n\nKaple sv. Jiří u Libomyšle byla na konci 17. století velmi poškozena, a proto se místní lidé rozhodli prodat její zvon do Lochovic. Avšak paní z Lochovic prohrála zvon v kartách s krumlovskými, a tak skončil v Českém Krumlově.\n\n\nDopravní síť\n\nVeřejná doprava 2011\n\n\n"}
{"id": "51059", "url": "https://cs.wikipedia.org/wiki?curid=51059", "title": "Miguel de Icaza", "text": "Miguel de Icaza\n\nMiguel de Icaza (*1972, Mexico City, Mexiko) je programátor svobodného softwaru, který stál u zrodu projektů GNOME a Mono. Nedokončil studium na Mexické Národní Autonomní Univerzitě (UNAM). Od roku 1992 vyvíjí svobodný software. Podílel se na vývoji souborového manageru Midnight Commander, jádra Linuxu a je autorem tabulkového procesoru Gnumeric. V roce 1997 se ucházel o práci ve firmě Microsoft, kde měl pracovat na portu prohlížeče Internet Explorer pro Unix, ale nebyl pro své nedokončené vzdělání přijat.\n\nFederico Mena a de Icaza začali v srpnu téhož roku vyvíjet svobodné grafické prostředí GNOME pro GNU/Linux a další Unixové operační systémy. V roce 1999 založil spolu s Natem Friedmanem společnost Helix Code, kde zaměstnali mnoho vývojářů pracujících na GNOME. V roce 2001 přejmenovali firmu na Ximian a zahájili projekt Mono, který implementoval dle standardů firmy Microsoft vývojovou platformu .NET pro unixové operační systémy. Realizace tohoto projektu a linuxové zaměření firmy byly pravděpodobně hlavními důvody, proč byl Ximian koupen v roce 2003 firmou Novell.\nDe Icaza je v současné době viceprezident vývojářské sekce v Novellu.\n\nMiguel de Icaza obdržel od Free Software Foundation v roce 1999 \"Ocenění za rozvoj svobodného softwaru\", od MIT Technology ocenění \"Inovátor roku 1999\" a byl zmíněn jako jeden ze sta inovátorů nového století v časopisu Time Magazine v září 2000.\n\nMiguel měl v roce 2001 \"cameo\" roli ve filmech Antitrust a The Code.\n\nMiguel de Icaza byl velmi kritický k mexickým prezidentským volbám v červenci 2006. Kritizoval mexického prezidenta Felipe Calderóna a prohlašoval, že je zkorumpovaný politik. Článek s kritikou se jmenoval: \"Fraude en las elecciones del 2 de julio de 2006\" (\"Podvod při volbách 2. července, 2006\").\n\nV roce 2003 se oženil s brazilkou Marií Laurou.\n\n"}
{"id": "51071", "url": "https://cs.wikipedia.org/wiki?curid=51071", "title": "Dykyta", "text": "Dykyta\n\nDykyta je soubor lidových písní a tanců, který působí od roku 1988 ve středočeském Přerově nad Labem. Svůj repertoár čerpá z oblasti Polabí, středních Čech i jiných českých regionů.\n\nK hlavním cílům souboru patří uchovávání a rozvoj kulturních tradic regionu a předávání zkušenosti mladším generacím. V Dykytě aktivně působí v průměru 30 členů. Její kapela hraje na troje housle, dvě violy, kontrabas, dva klarinety a flétnu. \n\nSoubor vede Josef Sluka.\n\nDomovskou scénou souboru je nově zrekonstruovaný sál „U Kotápišů“ nedaleko skanzenu v Přerově nad Labem.\n\n"}
{"id": "51073", "url": "https://cs.wikipedia.org/wiki?curid=51073", "title": "Universal Mobile Telecommunications System", "text": "Universal Mobile Telecommunications System\n\nUniversal Mobile Telecommunication System (UMTS) je další stupeň (3G) vývoje GSM sítí v rámci 3GPP. Účastník v síti GSM, který má aktivovaný datový tarif a telefon s podporou UMTS, bude v místech, kde je dostupný UMTS signál, automaticky UMTS používat. V budoucnosti může UMTS sloužit i pro přenos telefonních hovorů.\n\nUMTS kombinuje použití TDMA na obvyklých GSM pásmech s W-CDMA (Wideband Code Division Multiple Access) pro sdílení přístupového kanálu na nově přidělených kmitočtech v pásmu 1,9-2,2 GHz.\n\nZavedení HSDPA přineslo uživatelům mobilní sítě GSM/UMTS podstatné zvýšení rychlosti přenosu dat:\n\n\nUMTS splňuje požadavky ITU IMT-2000 pro mobilní buňkové sítě třetí generace.\n\n\nUE se rozumí uživatelská stanice, obecně mobilní telefon či terminál schopný přistupovat k UMTS síti. Často je také používáno původní označení z GSM standardů Mobile Terminál (MT) nebo Mobile Station (MS) – je často velmi obtížně zřetelné, jaký praktický rozdíl je mezi těmito pojmy. My se budeme pro jednoduchost držet tvrzení, že všechny tři tyto pojmy jsou vzájemně zaměnitelné, už proto, že ani sám standardizátor nemá ve výkladu rozdílu příliš jasno.\n\nUE v některých výkladech není součástí obecného konceptu UMTS sítí, ale argument, že bez uživatelských stanic by byla síť jaksi nekompletní, lze jistě akceptovat.\n\nMobilní telefony nebo obecněji uživatelské stanice komunikují s rádiovou přístupovou sítí (RAN – Radio Access Network). Může se jednat buď o nově vybudovanou síť s mnohonásobným přístupem W-CDMA na kmitočtech 1900–2200 MHz označovanou UTRAN (UMTS Terrestrial Radio Access Network) nebo o standardní GSM rádiovou síť na kmitočtech v pásmu 900 nebo 1800 MHz nazývanou GERAN (GSM EDGE Radio Access Network). Standard IMT-2000 ponechává do jisté míry otevřenou otázku, jak má RAN vypadat s tím, že se tak otvírají dveře budoucím rozšířením a standardům. Jako RAN mohou sloužit již existující radiové digitální standardy jako GSM BSS, DECT, digitální TV, HiperLAN, nebo dva nové standardy, které přináší UMTS koncept – tedy UTRAN a USRAN. Komerčně se prosazuje zatím pouze UTRAN \"(UMTS Terrestrial Radio Access Network)\" jakožto pozemní radiové síti zajišťující přístup k jádru sítě. Koncept USRAN je v současné době spíše v záměru než že by existoval jako hotový standard, jedná se totiž o satelitní radiovou přístupovou síť \"(UMTS Satelite RAN)\" a zatím není firma, která by aplikaci USRAN plánovala.\n\nZatímco standardní GERAN sestává z BTS (\"Base Transceiver Station\") a BSC (\"Base Station Controller\"), základnové stanice v UTRAN se označují jako Node B (Node A neexistuje, B označuje slovo Base, tedy Základna uzlu) – jde o ekvivalent pojmu BTS v GSM sítích. A dále RNC, Radio Network Controller, ovladače radiové sítě, který v GSM sítích označujeme jako BSC. Odlišné označení v GSM a UMTS síti má zabránit zmatkům, co pojem označuje.\n\nJádrem sítě se rozumí samotný soubor služeb poskytovaných UMTS sítí a rozhraní k ostatním službám, do nichž může uživatel UMTS sítě přistupovat – především pak do jiných telefonních sítí nebo například do internetu. Opět základní idea standardu IMT-2000 předpokládala, že bude možno GRAN (a tím i uživatele přes tento GRAN připojený) propojovat do více jader sítě, například do GSM či ISDN, dnes se ale spíše předpokládá, že pro nasazení UMTS se bude používat společné jádro sítě pro UMTS a GSM, tedy že operátor upgraduje svoje stávající GSM jádro sítě tak, aby vyhovovalo požadavkům UMTS.\n\nJádro sítě je rozděleno do tzv. domén, podle použité metody přepojování:\n\n\nDo UMTS od Release 5 je zařazen IP Multimedia subsystém, který má umožnit postupný přechod k přenosu telefonní hovorů (obecně multimediálních relací) paketově spínanou doménou.\n\nOkruhově spínaná doména označovaná jako CS, \"circuit switched\", je nejstarší doménou podporovanou v GSM sítích od prvních návrhů standardu. V rámci této domény se pro uživatele vytváří vyhrazený nepřerušovaný okruh, který přenáší uživatelovu komunikaci se zvolenou službou. Kapacita pro komunikaci je po celé délce přenosové trasy po celou dobu komunikace vyhrazena jen pro tohoto uživatele.\n\nKlasickým příkladem služby určené pro CS doménu je telefonní hovor, kdy komunikační kanál je neustále vyhrazen (sepnut) pro jednoho uživatele a ten se o něj s nikým nedělí. Vyhrazení je zrušeno v okamžiku ukončení hovoru a teprve tehdy může být kanál použit pro dalšího uživatele.\n\nCS doména je vhodná pro transport služeb, u nichž je důležitá plynulost toku. Za takové služby se obecně považuje právě telefonování nebo videokonferenční hovor, protože i drobné zpoždění doručení dat zde má za následek výrazné problémy s kvalitou služby, například v případě telefonního hovoru nepřirozené přerušování a trhání hovoru.\n\nOkruhově spínaná doména zahrnuje v jádru sítě VLR, MSC a GMSC.\n\nPaketově spínaná doména přišla do GSM sítí spolu s potřebou rychlých datových přenosů a spolu s definicí GPRS. UMTS architektura tuto doménu vlastně beze zbytku přejala a označujeme ji jako PS, \"packet switched\". Tato doména nevyhrazuje přenosový kanál pro uživatele na trvalo, ale pouze v okamžiku, kdy jej bezprostředně potřebuje pro přenos dat. To samozřejmě obrovským způsobem šetří prostředky sítě a ta může nabídnout „vysoké rychlosti“ – nebo alespoň jejich dobrou iluzi – více zákazníkům. Hovoří se také o konceptu \"„always on“\" – stále připojen. Síť registruje požadavek zákazníka na přenos dat a v tom okamžiku mu začne přidělovat maximum zdrojů, které mu přidělit může dle vytížení sítě v místě, dle limitu zákaznického účtu nebo dle technických limitů uživatelské stanice.\n\nPaketově spínaná doména je vhodná pro přenos služeb, u nichž nejsou nároky na vypořádání služby v reálném čase – například stahování emailů, webových stránek, odesílání multimediálních zpráv. V těchto případech malé zpoždění způsobené nedostatkem volných zdrojů či alokací zdrojů pro potřeby přenosu nehraje podstatnější roli a důležité je, že síť může nabídnout vyšší kapacitu a přenosové rychlosti.\nPaketově spínaná doména zahrnuje v jádru sítě SGSN a GGSN.\nJádro sítě obsahuje další obslužné komponenty, které se starají o obsluhu návštěvníků sítě (uživatelů v roamingu), o přepojování do jiných sítí (pevné telefonní linky, sítě jiných operátorů), autorizaci, účtování a další služby. Jejich počet závisí na počtu služeb, které hodlá poskytovat mobilní operátor.\n\nMezi jednotlivými částmi sítě existují propojení, takzvaná rozhraní (interface). Rozhraní mezi uživatelskou stanicí (UE) a mezi UTRAN se jmenuje Uu a rozhraní mezi UTRAN a jádrem sítě se jmenuje Iu. Součástí Uu rozhraní je technologie WCDMA. Ekvivalentem rozhraní Uu v GSM síti, tedy rozhraní mezi mobilním terminálem a BTS se jmenuje Um.\n\nRozhraní Iu se rozděluje podle toho, zda se využívá pro propojení paketové spínané technologie (IuPS – Packet Switched) nebo okruhově spínané technologie (IuCS - Circuit Switched). To koresponduje s rozdělením jádra sítě do dvou domén, tedy na služby paketově spínané a okruhově spínané.\n\nUMTS se dosud vyvíjí; jednotlivé verze (release) UMTS jsou označovány takto:\n\nPro zajištění duplexní komunikace (oddělení uplinku a downlinku) používá UMTS dvě různé metody:\n\nKmitočtový plán:\n\nNasazení UMTS v České republice:\n\nV roce 2012 je v České republice pokryta signálem UMTS většina sídel od několika tisíc obyvatel; operátoři na rozšiřování sítí 3. generace postupně pracují.\n\n\n"}
{"id": "51074", "url": "https://cs.wikipedia.org/wiki?curid=51074", "title": "Holismus", "text": "Holismus\n\nHolismus (z řeckého \"holos\", celek) je filosofický názor nebo směr, který zdůrazňuje, že všechny vlastnosti nějakého systému nelze určit nebo vysvětlit pouze zkoumáním jeho částí. Holismus tvrdí, že „celek“ je důležitější než jeho části a každá část má význam pouze vztahujeme-li její význam k ostatním částem nebo k celku. Holismus vychází z přesvědčení, že skutečnost nelze pochopit podle jejích jednotlivých částí, ale pouze jako větší celek.\n\nLidské poznání, které již tradičně rozdělujeme do vědeckých oborů, tímto způsobem holismus nedělí a tvrdí, že všechny vědy (přírodní, sociální i humanitní) jsou pouze zkoumání vlastností jednoho velkého celku. V tomto smyslu by například ekonomie měla brát ohled na environmentální, morální i politické dopady lidské činnosti.\nMyšlenky holismu lze také demonstrovat na významu věty, která je více nežli pouhý soubor slov, je to vyjádření myšlenky a její jednotlivé stavební kameny (slova) mají k sobě specifické vztahy.\n\nMyšlenky holismu byly poprvé zformulovány v Aristotelově díle \"Metafysika\" a z tohoto díla také pochází citát „Celek je víc než souhrn jeho částí“. Jakožto filosofický směr vznikl holismus ve 20. století převážně jako reakce na tehdejší redukcionistické přístupy (viz redukcionismus).\n\nJan Christiaan Smuts byl první, kdo použil slovo holismus ve své knize \"Holismus a evoluce\" (1926). Myšlenky, které prezentoval ve svém díle se velmi podobaly myšlenkám Alfreda Northe Whiteheada, který o rok dříve nezávisle na Smutsovi napsal knihu \"Věda a moderní svět\" (1925). V této knize povýšil anorganické na stejnou úroveň s organickým, což Smuts považoval za stejně chybné a zavádějící, jako ponížení organického na úroveň anorganického, což vedlo k zacházení s organismy jako s čistě fyzikálními objekty.\n\nPodle Kuhna zastánci soupeřících paradigmat pohlížejí na stejný svět, ale vidí ho odlišně. Paradigmata jsou totiž nesouměřitelná. Kuhn se domnívá, že přechod od jednoho paradigmatu k druhému, právě v důsledku jejich nesouměřitelnosti, nemůže probíhat krok za krokem, jak požaduje logika a přírodovědecká zkušenost. To zakládá ideu holistické koncepce, která by měla nahradit dosavadní graduální koncepci ve vývoji vědy založenou na předpokladu kumulativismu, předpokladu, že ke změnám dochází postupně, metodou část po části.\n\nHolistické pozadí změny paradigmatu ve smyslu celkového vidění světa a přechodu od jednoho paradigmatu k druhému jako „blesku z čistého nebe“ opírá Kuhn o tvarovou psychologii. Podle této koncepce nevnímáme části, ale vždy určité celky – tvary.\n\nProti holistickému pojetí však hovoří nejen historie vědy, ale i dnešní stav ve vědě, kdy zásadní diskuse jsou na denním pořádku (kvantová mechanika, evoluční teorie ad.). Samotné tvrzení o nesouměřitelnosti předpokládá jisté srovnání analyzovaných teorií. Toto srovnání může být však uskutečněno pouze na základě pochopení, porozumění druhé, „nesouměřitelné“ teorii. V opačném případě nelze nic vypovídat ani o nesouměřitelnosti.\n\nToto dilema se nakonec projevuje i v Kuhnově pojetí paradigmat, jeho kolísání mezi interpretací paradigmatu jako celkové (holistické) změny a jako změny exemplárního objektu a tím i k rozvolnění pojmu vědecké revoluce.\n\nKuhn považuje vědu především za sociokulturní fenomén, a proto zásadní odpověď na příčinu změny paradigmatu je nutné hledat ve vědeckých komunitách.\n\nZ holistického pohledu představují vlastnosti jedince jeho místo ve společnosti. Základy sociálních teorií jsou sociální celky, ne pouze jejich jednotliví příslušníci. Také se nepřipouští, že by se možné teorie týkající se sociálních celků daly redukovat nebo převádět na teorie o jednotlivcích. Naopak podle atomismu je každý jedinec svébytnou jednotkou sociálního života a má schopnost řídit své jednání díky svému přesvědčení a tužbám. Atomisté chápou společnost jako souhrn jednotlivců a zároveň soudí, že sociální celky jsou převoditelné na činnost jednotlivců, kteří dané celky tvoří.\nJedná se o dvě principiálně odlišná metodologická východiska, která formují a rozvíjí teoretické myšlení v sociálních vědách. Metodologický individualismus stojí v kontrastu s metodologickým holismem.\n\nMáme fotbalový tým složený z nejlepších hráčů. Metodologický individualismus předpokládá, že tým bude velice úspěšný a bude stále vyhrávat, jelikož jeho hráči jsou individuálně velice úspěšní. Metodologický holismus však tvrdí, že jsou tu aspekty, které nám nejsou vždy zcela jasné a právě tyto aspekty často ovlivní hru týmu nezávisle na tom, jak kvalitní mohou být jeho jednotliví hráči (např. duševní rozložení týmu).\n\nMetodologický holismus je princip, který stejně jako individualismus zkoumá chování sociálních skupin s rozdílem, že holismus nevnímá jednotlivce jako prostředek k pochopení celého celku, jehož je daný jednotlivec součástí – tj. určité sociální skupiny, pracuje naopak s komplexem systému. Metodologický holismus proto nepřipouští, že je možné jednotlivé části celku redukovat, nebo převádět na teorie o jednotlivcích či jednotlivý celek. Tvrdí, že ve společnosti se nacházejí faktory, které nelze analyzovat na základě chování jednotlivců.\n\nJe to metodologický princip, který chápe a vykládá povahu a působení sociálních skupin jen jako výslednice motivů a činů jejich jednotlivých členů. Metodologický individualismus předpokládá, že každou sociální skupinu tvoří určití jednotlivci, kteří do skupiny přinášejí určité kvality. Proto lze předpovídat chování komunity podle chování jednotlivců. Tedy stačí studovat a pochopit chování jednotlivců, abychom mohli pochopit chování celé skupiny.\n\n\nJednání se vztahuje k činnosti, obvykle označuje konání jedinců (subjektivní). Struktura naproti tomu označuje pravidelné, relativně pevné, objektivní a zobecnělé rysy sociálního života. Anthony Giddens k tomuto dualismu míní, že struktura není protikladem k jednání, ale pouze druhá strana téže věci. Na jednání a strukturu nelze pohlížet jako na samostatné problémy, musí se na ně dívat jako na vzájemný vztah. Společenské struktury nestojí proti jednání individuálních jedinců, nýbrž do tohoto jednání vstupují. Platí to i naopak, jednání jedinců vytváří struktury.\n\nÉmile Durkheim zavedl sociologický pojem \"Homo duplex\" – bytost rozdvojená a sice na bytost fyzickou a sociální. Říká, že v každém z nás existují dvě vědomí, dva aspekty našeho psychického života: osobní a neosobní. Naše fyzické tělo je zdrojem našeho egoismu (přání, tužby). Na druhou stranu socializovaná bytost je výtvorem společnosti, která žije a jedná skrze nás a kontroluje a brzdí projevy našeho egoismu prostřednictvím morálních zásad.\n\nGestaltismus (tvarová psychologie) vznikl v Německu v roce 1912 jako reakce na tehdejší psychologický atomismus. Podle gestaltismu psychické celky jsou od počátku strukturně uspořádané a nejsou vytvářeny spojováním jednotlivých elementů. Vjem je tedy specifický celek, který je více než jen spojení jednotlivých počitků.\n\nEkosystém se v ekologii užívá pro označení ucelené části přírody, skládá se ze živých i neživých složek, které se vzájemně ovlivňují. Podle zákonu o životním prostředí je ekosystém „funkční soustavou živých a neživých složek životního prostředí, jež jsou navzájem spojeny výměnou látek, tokem energie a předáváním informací a které se navzájem ovlivňují a vyvíjejí v určitém prostoru a čase.“\n\nSynergie se v ekonomii využívá jako označení pro dvě různé skutečnosti, obě ale úzce souvisí s holismem.\n\n\n\n"}
{"id": "51075", "url": "https://cs.wikipedia.org/wiki?curid=51075", "title": "Kříž", "text": "Kříž\n\nKříž je jedním z nejstarších a nejznámějších symbolů, který užívá několik náboženství, a to zvláště křesťanství. Jedná se o geometrický obrazec, skládající se ze dvou úseček či obdélníků, které zpravidla svírají pravý úhel, a dělí tak jednu nebo obě úsečky vedví.\n\nTento symbol může označovat rozdělení světa na čtyři elementy či světové strany, případně popisovat spojení božského (vertikála) a lidského či světského prvku (horizontála).\n\nKříž (lat \"crux\") však také označuje nástroj pro popravu ukřižováním, užívaný ve starověku Babyloňany, Féničany, Peršany nebo Kartáginci, od kterých jej převzali Římané (neužívali jej však Egypťané a Řekové). V římské říši sloužil k popravě zločinců – otroků, politických buřičů a těch, kdo nebyli římskými občany. Kříž mohl mít různou podobu; kromě tradičního tvaru † se mohl podobat písmenům T nebo X. Vzhledem k tomu, že na kříži byl popraven i Ježíš Kristus, stal se kříž, počínaje 5. nebo 6. stoletím, typickým znamením křesťanství.\n\nTento symbol (†) lze napsat na klávesnici kombinací podržení klávesy Alt a postupného mačkání kláves 0, 1, 3 a 4. ASCII kód kříže je tedy 0134.\n\nPočátek tohoto posvátného a světového symbolu nacházíme v nářadí k rozněcování ohně. Jeho vzplanutí „z ničeho“ bylo pro prehistorické lidi neznalé ničeho z dnešních věd věcí posvátnou a sám oheň byl odpradávna jedna z nejblahodárnějších věcí: poskytoval teplo a světlo, umožňoval úpravu jídla, chránil ve tmě před divou zvěří. Řešil lidské smečce otázku přežití, takže se samo ohniště s udržovaným ohněm stalo přirozeně místem posvátným – jejich oltářem. Zde při společném jídle praktikovali své první náboženské představy, svůj díl potravy dostával samozřejmě oheň.\n\nNářadí k rozdělávání ohně bylo dřevěné a skládalo se ze dvou částí:\n\nToto nářadí nosili lidé stále sebou, proto je kříž vyobrazen na různých artefaktech již z nejstarších dob, na kreslených i plastických postavách, mincích, nádobách atd. Nejstarší vyobrazení kříže byla nalezena ve stepích Střední Asie a na Altaji. Tímto nářadím zažehnutý oheň byl považován za „čistý“. Když například Vestálkám (kněžkám bohyně Vesty ve starém Římě) vyhasl oheň, musely jej takto znovu zažehnout. Rovněž se věřilo, že ochraňuje před nemocemi, takže se mu vystavovali lidé v době epidemií.\n\nSamotný kříž doznal mnoha změn. Větší skupinu tvoří kříže s různě zakončenými rameny: úsečkami, kroužky i zdobnějšími prvky. Za předlohu lze považovat zarážky, jimiž se upevňoval kříž k ploše, aby se při zažíhání nevrtěl.Posvátnost indického kříže, svastiky, spatřovali lidé v tom, že její pravotočivá varianta znázorňovala denní pohyb Slunce po obloze a její levotočivá varianta noční pohyb hvězd. Egypťané i Židé užívali kříž, zavěšený jako talisman, proto na horním rameni ouško. Někdy dost velké, svisle vejčitě protáhlé. Tvar začal mít i jazykový význam. U Židů „dobro“ a u Egypťanů „žití“. Dnes užíván název symbol života (též nilský kříž nebo anch). Dnes je kříž znám jako symbol křesťanství. Lidé nosí křížek na krku i jako odkaz na Ježíšovo utrpení na Golgotě. Odtud se také odvodil symbol pro smrt.\n\nKříž má jako znak mnoho různých užití a významů.\nNegramotní lidé se dodnes místo jménem podepisují třemi křížky.\nMnohé národy (Babyloňané, Alamité, Arabové, Židé) vyznačovaly a někteří dodnes vyznačují na konci listiny +++, což má listině zajistit dobré přijetí a účinnost jejího obsahu – její dobrý osud.\n\nVýznamy v matematice:\n\nBěhem prvních tří křesťanských staletí se s křížem v křesťanské ikonografii nesetkáváme. Namísto toho křesťané užívali jako symbolu ryby (tzv. \"ichthys\") nebo monogramu \"chíró\", který převzal Constantinus I. na korouhev římských legií (\"labarum\").\n\nPopis kříže lze najít v křesťanských spisech od počátku 2. století. O významu kříže v křesťanské úctě se zmiňují autoři 3. století – Kléméns Alexandrijský a Tertullianus (ten označuje křesťany jako \"crucis religiosi\", uctívače kříže). První vyobrazení kříže s Ježíšovým tělem pak můžeme najít teprve na dveřích baziliky S. Sabina na římském Aventinu, které pocházejí ze začátku 5. století.\n\nV křesťanství je kříž symbolem Kristova vítězství nad smrtí a hříchem. Katolíci a pravoslavní užívají od raných dob znamení kříže pravou rukou na svém těle; tato praxe byla běžná už v době sv. Augustina. V katolické i pravoslavné tradici má své významné místo svátek Povýšení svatého Kříže (14. září), které připomíná zasvěcení baziliky na místě, kde stál Ježíšův kříž, který měla roku 326 najít svatá Helena, Constantinova matka.\n\nKříž je vyobrazován v mnoha tvarech, barvách a různých stylech. Ve středověku patřil k nejpoužívanějším symbolům. Zde jsou vyobrazeny základní a nejznámější typy.\nKříž patří mezi základní heraldické figury. Jako symbol křižáků jej používaly ve svém znaku rytířské řády. Pokud kříž vybíhá do okrajů štítu, jde o heroldskou figuru, pokud je volně na štítě, jde o obecnou figuru, i když původně bývaly řazeny všechny kříže mezi heroldské figury. Jeho nejznámější podoby jsou uvedené níže.\nVexilologické názvosloví\n\n\n\n\n"}
{"id": "51083", "url": "https://cs.wikipedia.org/wiki?curid=51083", "title": "Radomil Eliška", "text": "Radomil Eliška\n\nRadomil Eliška (6. dubna 1931 Podbořany – 1. září 2019 Praha) byl český dirigent.\n\nByl absolventem Janáčkovy akademie múzických umění v Brně, kde studoval dirigování u Břetislava Bakaly. Jeho dalšími pedagogy byli František Stupka, Bohumír Liška a Josef Veselka. Po působení v orchestru Armádního uměleckého souboru a orchestru Mladých symfoniků stál jako hlavní dirigent celá dvě desetiletí (1969–1990) v čele Karlovarského symfonického orchestru, který pod jeho vedením dosáhl pozoruhodné interpretační úrovně. S orchestrem mimo jiné vystoupil na Pražském jaru, podnikl řadu koncertních zájezdů (zejména do Španělska a Německa) a nahrál s ním řadu gramofonových desek a rozhlasových snímků. Poté přijal místo šéfdirigenta Západočeského symfonického orchestru (1991–1996). Také tento soubor zaznamenal velmi záhy radikální změnu svých výkonů.\n\nRadomil Eliška hostoval u dirigentského pultu všech našich předních orchestrů, řídil symfonická tělesa v mnoha evropských zemích. \n\nSvé celoživotní zkušenosti zůročil při hostování v Japonsku, kde mezi lety 2004 - 2017 odřídil 82 koncertů, z nichž řada byla vydána na CD. Nejčastěji vystupoval se Sapporo Sympohony Orchestra. Poprvé s ním spolupracoval v roce 2006, v roce 2008 se se stal hlavním hostujícím dirigentem tohoto tělesa a v roce 2015 jeho čestným dirigentem. Deset let navštěvoval Sapporo 2x ročně, odřídil celkem 42 koncertů z nichž bylo 14 nahráno na CD. \n\nOdborná kritika vyzdvihovala především jeho spontánní hudebnost, výrazovou intenzitu, rytmickou pregnanci a smysl pro stavbu interpretovaných děl. Mnoho českých autorů vděčí R. Eliškovi za premiéru nejednoho ze svých děl, obzvláště v období jeho karlovarského působení.\n\nVýznamná je i jeho pedagogická činnost. Od roku 1978 vyučoval na Akademii múzických umění v Praze, kde byl v roce 1986 jmenován docentem a roku 1996 profesorem dirigování. Vychoval celou řadu mladých dirigent, mezi jeho žáky patřili Jakub Hrůša, Tomáš Netopil a dále například Leoš Svárovský, Jaroslav Brych, Vojtěch Spurný, Tomáš Brauner, Marko Ivanović, Lukáš Vasilek, Marek Štryncl a řada dalších.\n\nOd roku 2001 do roku 2013 byl předsedou Společnosti Antonína Dvořáka.\n\nRadomil Eliška zemřel 1. září 2019 ve věku 88 let.\n\nS manželkou Věrou měl dva syny. Starší Martin Eliška je pedagogem na gymnáziu, mladší Petr Eliška je ředitelem Základní školy T. G. Masaryka v Lysé nad Labem - Litoli.\n\n\n"}
{"id": "51085", "url": "https://cs.wikipedia.org/wiki?curid=51085", "title": "Aurel Klimt", "text": "Aurel Klimt\n\nAurel Klimt (* 6. srpna 1972, Žilina, Slovensko) je český animátor a vysokoškolský učitel.\n\nAurel Klimt vystudoval pražské Gymnázium Jana Keplera a Katedru animované tvorby na Filmové a televizní fakultě Akademie múzických umění v Praze. Nejprve se věnoval kreslené animaci, posléze v ateliéru Radka Pilaře videoartu a od třetího ročníku pod vedením tvůrce slavných „Medvědů od Kolína“ profesora Břetislava Pojara pixilaci a loutkové animaci. Během studií na sebe výrazně upozornil již svými prvními filmy a jeho jméno proniklo na mezinárodní festivaly. Za svou tvorbu získal vysoká domácí i mezinárodní ocenění, včetně nominace na studentského Oskara. Od dokončení školy pracuje především na svých autorských filmech, ale realizoval i divadelní představení nebo televizní znělky. Na svých filmech, ale i ostatních projektech si zajišťuje scénář, střih, animaci, režii, technologii (scénografii) a většinou i námět.\n\nAurel Klimt vedl v letech 2006 – 2015 Katedru animované tvorby na FAMU, na níž působil od roku 1999. Roku 2013 získal docenturu v oboru animovaná a multimediální tvorba.\n\nV roce 1999 se A. Klimt přestěhoval do Malešova nedaleko Kutné Hory, kde roku 2003 založil Studio ZVON.\n\n\n"}
{"id": "51096", "url": "https://cs.wikipedia.org/wiki?curid=51096", "title": "Bainitická tvárná litina", "text": "Bainitická tvárná litina\n\nBainitická tvárná litina (Austempered Ductile Iron – ADI, Bainitisches Gusseisen mit Kugelgrafit)\n\nMezinárodně se pro bainitickou tvárnou litinu ujala anglická zkratka ADI. \n\nADI je izotermicky tepelně zpracovaná tvárná litina. Tento materiál vyniká velmi příznivou kombinací pevnosti, tažnosti, dynamickou pevností a otěruvzdorností. Základní hmota ve struktuře ADI je podobná bainitu a sestává z jehličkového feritu a uhlíkem nasyceného austenitu. Na rozdíl od bainitu nebyly zde nalezeny karbidy. Tato struktura je také označována v literatuře jako ausferit.\n\nMechanické vlastnosti ADI jsou popsány v evropské normě DIN EN 1564. \n\nOpracovatelnost odlitků po provedeném izotermickém tepelném zpracování je obtížná a v převážné většině případů možná jenom broušením. Z tohoto důvodu je nutné odlitky již před tepelným zpracováním na míru opracovat. Rozměrově se musí brát zřetel na nepatrné změny objemu způsobené změnou kovové struktury.\n\nVýchozím materiálem jsou odlitky z tvárné litiny. Aby bylo možné odlitky tepelně zpracovat aniž by vznikl ve struktuře perlit je nutné ovlivnit pozici tzv. perlitického a bainitického nosu v IRA (izotermický rozpad austenitu) diagramu (viz obr.1), Z tohoto důvodu je tvárná litina určená pro ADI zpravidla legována malými obsahy mědi, molybdenu, manganu a niklu. Úspěšné tepelné zpracování je možné pouze za předpokladu, že odlitky vykazují dobrou makroskopickou a mikroskopickou homogenitu (rovnoměrné rozmístění grafitu, minimální počet grafitových kuliček 100/mm², maximální počet nekovových vměstků 0,5%, maximální porozita 1%).\n\nOdlitky, které jsou zpravidla opracovány na míru, jsou v peci s ochrannou atmosférou austenitizovány při teplotách mezi 900 - 950 °C. Doba setrvání na austenitisační teplotě je závislá na tloušťce stěn odlitků a jejich chemickém složení. \n\nPo úplném austenitisování jsou odlitky prudce ochlazeny na požadovanou teplotu izotermického rozpadu austenitu. Jako ochlazovací a také udržovací médium je často používána solná lázeň. Teplota isotermického rozpadu austenitu určuje mechanické vlastnosti ADI a leží mezi 220 - 450 °C. Čím je teplota vyšší, tím je výsledná struktura „měkčí“, tj. nižší pevnost, vyšší tažnost. Schematický průběh tepelného zpracování je znázorněn na obr.2. Izotermická fáze trvá hodiny a její doba se určuje podle příslušných IRA křivek. Je prováděna buď v solných lázních nebo v peci.\n\nVýhodná kombinace mechanických vlastností - vysoká houževnatost, dobrá tažnost, vysoká otěruvzdornost, tvrdost a vysoká pevnost v tahu - předurčuje ADI k použití na náročné komponenty ve strojírenském a automobilovém průmyslu. Typické ADI výrobky jsou ozubená kola, klikové hřídele pro těžké dieselovy motory, kola lokomotiv, lisovací nástroje apod.\n\n"}
{"id": "51099", "url": "https://cs.wikipedia.org/wiki?curid=51099", "title": "Johann Adam Steinmetz", "text": "Johann Adam Steinmetz\n\nJohann Adam Steinmetz (24. září 1689 - 10. července 1762) byl evangelický teolog a pedagog a představitel pietismu. \n\nV letech 1720–1730 působil v Těšíně jako pastor a inspektor evangelické Ježíšovy školy, která pod jeho vedením dosáhla rozkvětu a roku 1725 se přestěhovala do nové budovy. Během svého pobytu v Těšíně Steinmetz ovlivnil tajné nekatolíky ze severní Moravy, kteří později v Ochranově obnovili Jednotu bratrskou.\n\nOd roku 1732 do své smrti působil v magdeburském knížectví, kde jako superintendent řídil církev a školství v zemi. V bývalém klášteře Berge vytvořil vynikající školu spojenou s výzkumným ústavem. Byl spojovacím článkem mezi kontinentálním a angloamerickým pietismem; korespondoval s Johnem Wesleyem, do němčiny přeložil díla Jonathana Edwardse a Philipa Doddridge. Steinmetz sám napsal řadu teologických spisů, převážně z oblasti praktické teologie; v letech 1737–1759 vydal osmdesát svazků časopisu \"Theologia pastoralis practica\". Byl rovněž významným redaktorem zpravodajského časopisu \"Sammlung auserlesener Materien zum Bau des Reiches Gottes\".\n\n"}
{"id": "51108", "url": "https://cs.wikipedia.org/wiki?curid=51108", "title": "Martin Niemöller", "text": "Martin Niemöller\n\nMartin Niemöller (14. ledna 1892, Lippstadt – 6. března 1984, Wiesbaden) byl německý teolog, luterský pastor, zakladatel a vůdce \"Vyznávající církve\" a jeden z nejvýraznějších protestantských odpůrců nacismu.\nMartin Niemöller byl syn luterského faráře Heinricha Niemöllera a jeho ženy Pauly, rozené Müller. V letech 1910–1919 sloužil u císařského námořnictva, za první světové války byl kapitán ponorky. Po válce byl krátký čas členem Freikorps. V roce 1919 se oženil s Elsou (rozená Bremer) a začal studovat teologii v Münsteru (1919–1923). V roce 1931 se stal farářem evangelického kostela sv. Anny v Dahlemu.\n\nJako umírněný nacionalista nejdříve podporoval Hitlera a vítal jeho příchod k moci. Výmarskou republiku odmítal, mluvil o ní jako o létech temnoty. Ve své autobiografii z roku 1933 \"Vom U-Boot zur Kanzel\", která získala oficiální podporu nacistů a stala se v Německu bestsellerem, vyjádřil tuto myšlenku i naději, že Hitler přinese Německu oživení a národní hrdost. Postupem času však začal Hitlera i nacismus vnímat jinak a začal se vzpírat myšlenkám, které šířil.\n\nProtože nacismus postupně ovládal řídící struktury protestantských církví, založil na podzim 1934 \"Vyznávající církev\", která v sobě postupně sdružila většinu protinacisticky smýšlejících protestantů, odmítajících antikřesťanské a rasistické doktríny nacismu. Představitelé této církve postupně stupňovali svůj odpor, což vedlo k tomu, že 30. června 1937 byl Niemöller jakožto nejvýraznější z nich zatčen. Postupně byl vězněn v několika vězeních a koncentračních táborech, dočkal se však konce války.\n\nByl dlouholetým členem Ekumenické rady církví (1948–1975), v letech 1961–1968 dokonce jejím prezidentem.\n\nZnámý je jeho citát, kterým stručně popsal jeden z hlavních důvodů snadného úspěchu nacistů v Německu. Uchovaly se mnohé jeho verze zmiňující navíc např. Židy nebo katolíky (originální podoba z roku 1946 nebyla nikde zapsána a Niemöller jej zmínil patrně v různých podobách. Zde je poslední podoba výroku podle Niemöllera z roku 1976:\n"}
{"id": "51110", "url": "https://cs.wikipedia.org/wiki?curid=51110", "title": "Výškoměr", "text": "Výškoměr\n\nVýškoměr (altimetr) je zařízení určené k měření výšky objektu nad určitým daným povrchem (např. povrchem Země či jiné planety).\n\nTlakový (též barometrický) výškoměr se používá především v letecké dopravě, v přenosné verzi ho používají také horolezci a potápěči během svých výprav. Nevýhodou tohoto výškoměru je závislost na momentálním tlaku vzduchu, potažmo počasí. Výškoměr je proto nutno před použitím nastavit podle aktuálních podmínek; to je zvláště důležité v letectví, kde na správném nastavení výškoměru závisí bezpečnost letadla.\n\nTlakový výškoměr je ve skutečnosti barometr, který naměřený tlak přepočítává (na základě matematického modelu standardní atmosféry) a zobrazuje v jednotkách výšky. Závislost atmosférického tlaku na počasí se odstraňuje tím, že se na barometru nastaví referenční tlak. V turistice se prakticky vždy předem nastavuje taková hodnota, aby výškoměr ukazoval aktuální nadmořskou výšku (známou např. z mapy). V letectví se používají různé referenční hodnoty, podle toho poté výškoměr zobrazuje různé údaje. Základním nastavením je tzv. QNH – hodnota atmosférického tlaku na příslušném místě přepočteného na hladinu moře. Výškoměr se správně nastaveným QNH ukazuje nadmořskou výšku letadla (na letišti tedy ukazuje nadmořskou výšku letiště). Někdy se namísto QNH nastavuje tzv. QFE – hodnota atmosférického tlaku na letišti, bez přepočtu na hladinu moře. Výškoměr pak ukazuje výšku nad úrovní tohoto letiště (na letišti tedy ukazuje nulu). Pokud letadlo přelétá na větší vzdálenost, prolétá oblastmi s různým atmosférickým tlakem. Aby nebylo třeba za letu výškoměr neustále přelaďovat, používá se při letech nad jistou výškou (tzv. převodní výška) standardní nastavení 1013,25 hPa (29,92 in Hg) bez ohledu na skutečný místní atmosférický tlak. Údaj prezentovaný výškoměrem pak neudává skutečnou výšku, ale tzv. letovou hladinu (FL).\n\nTuristické výškoměry mají často digitální displej zobrazující výšku číselně. Zejména v letectví se často používají přístroje s mechanickým zobrazováním. Tyto přístroje se pak podle způsobu odečítání údajů dělí na \"bubínkové\" a \"tříručičkové\". Bubínkový výškoměr je vybaven jedinou ručkou, jejíž plná otáčka obvykle odpovídá tisíci stopám s dělením po 20 stopách. Otáčky ručky se přenáší na bubínkové číslicové počítadlo, ukazující celkovou letovou výšku či letovou hladinu. Tříručičkový přístroj je vybaven třemi ručkami, indikujícími postupně stovky (dlouhá ručička), tisíce (krátká) a desetitisíce (dlouhá tenká s terčíkem na konci) stop.\n\nProtože výšku nad 10.000FT zobrazuje přehlédnutelná třetí slabá ručička, která na některých výškoměrech ani nebývá, slouží k rozlišení šrafovaný terčík, který se zobrazuje pod 10.000FT. Nad tuto výšku se nezobrazuje a rozlišuje výšku do 20.000FT, což je pro malé letouny opravdu nedosažitelná výška. Cessna 152/172 má dostup pod 15.000FT, Cirrus SR20 17.500FT a Zlin 526 pod 6km, tedy asi 18.000FT.\n\nReferenční tlak se nastavuje na pomocné stupnici viditelné okénkem, u bubínkových přístrojů je zpravidla také číslicová, u tříručičkových je okénkem v segmentu základní stupnice vidět malá otočná stupnice.\n\nV letectví se dnes jako jednotka výšky používají téměř výhradně stopy, zejména ve státech východního bloku se před rokem 1990 používal metrický systém.\n\nMnohem přesnější je výškoměr aktivní, tedy zařízení, které vysílá vlastní signál (laserový či rádiový) a svou výšku nad povrchem zjišťuje z doby potřebné k jeho odrazu a návratu (princip radaru).\n\nV některých letadlech se absolutní výškoměr (tzn. výškoměr zobrazující skutečnou výšku nad zemí) používá jako doplňkový přístroj k barometrickému výškoměru při letu nízko nad zemí, zvláště při vzletu a přistání. Umožňuje např. detekovat hrozící náraz do hory, kdy ač letadlo stoupá (roste nadmořská výška), výška nad zemí klesá (viz též GPWS).\n\nPro vědecké účely se používá radiolokační výškoměr v případě, že je povrch zahalen hustou atmosférou (jako např. u Země, Venuše či Saturnova měsíce Titanu), pokud je atmosféra slabá (Mars) či žádná (Měsíc či Merkur) používá se výkonnějšího výškoměru laserového.\n\nLaserový výškoměr sestává z laserového generátoru a výkonných optických soustav (dalekohledů), které zachycují signál odražený od povrchu. Podle množství zachyceného světla ze kromě vertikální vzdálenosti k povrchu dá určit také albedo a hrubost povrchu. Celá aparatura generuje velké množství optických pulsů, takže měření podél orbitální dráhy jsou velmi přesná a mají malé rozestupy. Nevýhodou je naopak poměrně velká vzdálenost mezi jednotlivými stopami (např. u měření měsíční topografie sondou Clementine), kde se musí mezi těmito měřeními provádět interpolace. Tento nedostatek může být odstraněn kombinací se stereokamerou, která produkuje nezávisle relativní výškové modely topografie se širším záběrem.\n\nPrincipem tohoto typu výškoměru je vysílání impulsů s opakovací periodou maximálně stejnou, jako je doba potřebná pro šíření signálu na maximální měřenou vzdálenost. \n\nformula_1\n\nformula_2\n\nformula_3\n\nformula_4\n\nKde: \n\nLetecké výškoměry umístěné na letadlech pracují na frekvenci nosné vlny 4 GHz.\n\nV tomto typu výškoměru je časové zpoždění vyslaného a přijatého signálu měřeno pomocí frekvenční modulace. Vysílaný signál je frekvenčně modulován pilovým průběhem. Přijímaný signál se pak směšuje s vysílaným signálem ve směšovači. Výsledkem je signál s frekvencí odpovídající rozdílu frekvencí vysílaného a přijímaného signálu. Výška je pak úměrná výstupní frekvenci a je indikována za použití kmitočtového čítače. \n\nformula_8\n\nPřijímaná frekvence je pak definována jako\n\nformula_9\n\nVýstupní frekvenci dostaneme směšováním přijímané a vysílané frekvence.\n\nformula_10\n\nNakonec můžeme spočítat skutečnou výšku nad terénem.\n\nformula_11\n\nformula_12\n\nKde:\n\nPro určování výšky lze na Zemi používat také zařízení GPS, případně DGPS.\n\nUrčen pro měření výšky od základní roviny. \nOdečtení hodnoty může být analogové i digitální. Princip měření je obdobný jako u posuvného měřítka.\n\n"}
{"id": "51113", "url": "https://cs.wikipedia.org/wiki?curid=51113", "title": "Haringey (londýnský obvod)", "text": "Haringey (londýnský obvod)\n\nMěstská část Haringey, oficiální název - \"London Borough of Haringey\", je městským obvodem na severu Londýna a je součástí Vnějšího Londýna.\n\nMěstská část vznikla v roce 1965 a zahrnuje bývalé části Middlesexu – \"Municipal Borough of Hornsey\", \"Municipal Borough of Wood Green\" a \"Municipal Borough of Tottenham\".\n\nHaringey hraničí s Enfieldem na severu, s Waltham Forestem na východě, s Hackney, Islingtonem a Camdenem na jihu a s Barnetem na západě.\n\nZnak obvodu obsahuje stylizovaný blesk představující první televizní vysílání ve Velké Británii z \"Alexandra Palace\".\n\n\"Harringay\" vs Haringey – \"Harringay\" je částí městské části Haringey, takže tyto pojmy nejsou totožné a rozdílná je i výslovnost.\n\n\n"}
{"id": "51114", "url": "https://cs.wikipedia.org/wiki?curid=51114", "title": "Harrow (londýnský obvod)", "text": "Harrow (londýnský obvod)\n\nMěstská část Harrow (oficiální název \"London Borough of Harrow\") je městským obvodem na severozápadě Londýna a je součástí Vnějšího Londýna.\n\nSousedí s hrabstvím Hertfordshire na severu, Hillingdonem na západě, Ealingem na jihu, Brentem na jihovýchodě a Barnetem na východě.\n\nMěstská část vznikla v roce 1965 z části Middlesexu Harrow. Tato část byla municipální částí, povýšené z městského obvodu (\"urban district\") 4. května 1954. 50. výročí povýšení bylo v Harrow oslavováno v dubnu 2004 za účasti královny Alžběty II.\n\n\nPřítomnost \"Harrow School\" často vede k domněnce, že tato městská část je bohatou oblastí stejně jako \"Windsor\", kde je Eton College. Tento stav platí ale pouze pro určité oblasti obvodu, například v okolí \"Harrow-on-the-Hill\" – kde jsou náklady na bydlení velmi vysoké. Příkladem oblastí v těsné blízkosti \"Harrow-on-the-Hill\" s prestižní adresou jsou \"Pinner\" a \"Stanmore\". Území mimo tuto část mají spíše charakter předměstský podobně jako jiné části města.\n\nAčkoli je tato část města vnímána jako \"bílý\" obvod je ve skutečnosti obyvatelstvo Harrow multikulturní s významný podílem obyvatel z Indického subkontinentu. Je zde i zvyšující se počet obyvatel pocházejících z Afriky. Všeobecně je vnímána jako městská část z výrazným zastoupením střední třídy, ale se zvyšujícím se etnickým členěním se dělí i sociálně. Dá se říci, že výraznou část obyvatel tvoří obyvatelé z nižší střední třídy i když podíl dělnické třídy je také významný. Podobně je v obvodu zastoupena i velmi bohatá vyšší třída.\n\nMěstská část je často vnímána jako oblast s dobrým zázemím pro vzdělání. Obvod má mnoho státem podporovaných základních a středních škol, stejně jako několik velkých kolejí vysokých škol. Státní systém se mírně liší od většiny londýnských obvodů tím, že na střední školu vstupují žáci od 12 let namísto od 11 let jak je tomu jinde. Podobně po dlouhý čas střední škola v Harrow nemá integrovaný šestisemestrální systém střední školy, ale všichni absolventi musí postoupit na vysokou školu jako například \"Harrow College\", \"Stanmore College\" nebo \"St Dominic's College\". Objevila se výrazná kritika tohoto systému, který nenabízí standardní systém poskytovaný jinými školami. Vzhledem k tomu, že z Harrow odcházelo velké množství studentů na jiné vysoké školy od školního roku 2005 – 2006 i Harrow přejde na šestisemestrální systém.\n\nVe oblasti soukromých škol dominují \"Harrow School\" - chlapecká škola a \"North London Collegiate School\" pro dívky, které jsou považovány za jedny z nejlepších škol v Anglii. Další významné soukromé školy v obvodu jsou střední školy \"John Lyon School\" pro chlapce a \"Heathfield School\" pro dívky. Významnými základními školami jsou \"Orley Farm School\" a \"Reddiford School\" pro chlapce i dívky.\n\nV obvodu existují i dobrovolně podporované školy. Příkladem jsou \"Salvatorian College\" (římskokatolická), \"Sacred Heart Language College\" (pravoslavná) a \"Moriah Jewish Day School\" (židovská).\n\n"}
{"id": "51115", "url": "https://cs.wikipedia.org/wiki?curid=51115", "title": "Lubrikační gel", "text": "Lubrikační gel\n\nLubrikační gel, jinak také lubrikant, je materiál vytvářející tenký film, který pomáhá snižovat tření lubrikací povrchu (obvykle pokožky). Používá se jako doplňková pomůcka při pohlavním styku, kdy nahrazuje či doplňuje přirozené zvlhčení sliznice, a to jak při vaginálním, tak při análním sexu. Využíván je i při řadě sexuálních praktik, např. při fistingu, a při používání erotických pomůcek jako je vibrátor, dildo apod. Jednotlivé lubrikační gely se liší podle toho, na jaké bázi jsou vyrobeny a fungují.\n\n\n\nMísto lubrikačního gelu lze použít i např. olivový olej nebo jiné rostlinné tuky aj.\n"}
{"id": "51116", "url": "https://cs.wikipedia.org/wiki?curid=51116", "title": "Havering", "text": "Havering\n\nMěstská část Havering, oficiální název - \"London Borough of Havering\", je londýnský městský obvod na východě Londýna, který je součástí Vnějšího Londýna.\n\nMěstská část vznikla v roce 1965 spojením částí Essexu \"Municipal Borough of Romford\" a \"Hornchurch Urban District\". Jméno je odvozeno z \"Royal Liberty of Havering\", která zahrnovala oblast téměř totožnou se současným Haveringem.\n\nHavering hraničí řekou Temží s Bexley na jihu, s Redbridge a Barking a Dagenhamem na západě, s Essexem na severu a s \"Thurrockem\" na východě.\n\nObvod má oblasti s vysokou hustotou obyvatel a zároveň jeho velkou část tvoří parky a polovinu plochy tvoří chráněný pás zeleně. Havering má pozoruhodně vysoký podíl bělochů v porovnání s ostatními částmi Londýna (95,1 %). Nejpočetnější menšinou jsou Indové (1,2 %).\n\n\"Romford\" je hlavním komerčním centrem obvodu s malou oblastí v okolí nádraží, ve které jsou především kanceláře. Existují zde i malá střediska průmyslu na jihu mezi \"Rainhamem\" a Temží.\n\nHlavní obchodní středisko - \"Liberty Shopping Centre\", spojené se sousedícími obchůdky v podloubí, se také nacházejí v Romfordu. Na severu Romfordu je \"Romford Market\" – největší tržiště obvodu a blízkého okolí. Dalšími obchodními centry jsou \"Hornchurch\" a \"Upminster\".\n\nRomford je místo z největší koncentrací nočních podniků – barů a nočních klubů – v rámci Velkého Londýna mimo West End. V důsledku této vysoké koncentrace zábavních podniků a systému dopravy, který paprskovitě vychází z tohoto místa, nejsou v obvodu další oblasti zábavy.\n\nDůsledkem spojení metrem a rychlou železnicí s centrem Londýna z dopravních uzlů v Romfordu a \"Upminsteru\" byl značný rozvoj osídlení \"Haveringu\" v posledním století.\n\nVývoj osídlení obvodu měl dvě etapy. První - výstavba rodinných domků střední třídy ve Viktoriánské a Eduardovské době. Zahradní předměstí \"Upminster\", \"Emerson Park\" a \"Gidea Park\" (známé také jako \"Romford Garden Suburb\") vyrostly v okolí železniční trati napříč Haveringem od \"Liverpool Street\" a \"Fenchurch Street\" na po roce 1800.\n\nVe 30. letech 20. století byla trasa \"District Line\" elektrifikována a prodloužena až do \"Upminsteru\" s novými zastávkami \" Elm Park\" a \"Upminster Bridge\". To způsobilo novou vlnu bytové výstavby obyvatel dělnické třídy v okolí nové trasy metra. Navíc v severní části obvodu byla vybudována sídliště \"Harold Hill\" a \"Collier Row\" jako podpora řešení nedostatku bytů po druhé světové válce.\n\nCharakter \"zahradního předměstí\" a domky postavené v poválečném období v je v obvodu možno vidět až do současnosti. Plány na průmyslový rozvoj ve větší části obvodu narážejí na přísná pravidla stanovená v zákoně o zeleném pásu (\"Green Belt\"). V protikladu k téte skutečnosti je jižní část oblasti, sousedící s Temží, zařazena do plánu rozvoje údolí Temže (\"Thames Gateway\"). Plánuje se zřízení nových otevřených prostranství a rozsáhlá obytná sídliště.\n\n\nSilnice \"M25\" tvoří část hranice městské části na západě. \"A12\" (poblíž Romfordu) a \"A13\" (poblíž Rainhamu) jsou hlavními dopravními tepnami pro spojení s centrem Londýna a spojení mezi severem a jihem obvodu.\n\nTrasa Londýnského metra \"District Line\" prochází středem obvodu se zastávkami \"Elm Park\", \"Hornchurch\", \"Upminster Bridge\" a \"Upminster\". Spojení okrajových částí obvodu s Romfordem a s částmi města mimo hranice obvodu je zajišťována hustou sítí autobusových tratí.\n\nŽelezniční trasa \"London, Tilbury and Southend Railway\" provozována společností \"c2c\" prochází obvodem ve dvou místech. Hlavní trať, která má podobný směr jako trasa metra, vede do Upminsteru, zatímco vedlejší trať vede do Rainhamu. Trasa \"Great Eastern Main Line\" provozována společností \"one\" prochází severní částí obvodu se zastávkami v \"Romfordu\", \"Gidea Parku\" a \"Harold Woodu\". Upminsterská větev této trasy má zastávky v \"Emerson Parku\" a \"Upminsteru\".\n\n\n\n\n"}
{"id": "51117", "url": "https://cs.wikipedia.org/wiki?curid=51117", "title": "Hillingdon (londýnský obvod)", "text": "Hillingdon (londýnský obvod)\n\nMěstská část Hillingdon, oficiální název – \"London Borough of Hillingdon\", je městským obvodem na západě Londýna a je součástí Vnějšího Londýna.\n\nMěstská část vznikla v roce 1965 a zahrnuje bývalé oblasti Middlesexu – \"Municipal Borough of Uxbridge\", \"Hayes a Harlington Urban District\", \"Ruislip Northwood Urban District\" a \"Yiewsley a West Drayton Urban District\".\n\nHillingdon hraničí s Harrowem, Brentem a Ealingem.\n\n\nV tomto obvodu je také letiště Heathrow a \" Northolt Aerodrome\".\n\n"}
{"id": "51118", "url": "https://cs.wikipedia.org/wiki?curid=51118", "title": "Praxe divočiny", "text": "Praxe divočiny\n\nPraxe divočiny, kniha esejů od znalce a lyrického ochránce přírody Garyho Snydera z roku 1990, se dá popsat zhruba jako jednosměrný básníkův výlet do Říše divů, tajemství, divokosti a prvotní nevinnosti, ale také do Zóny nebezpečí, nejistoty, bouří a překvapení. Cenou za lístek je naše pohodlí, pocit bezpečí a důvěrně známého prostředí, které musíme opustit, abychom se mohli uvolnit a osvobodit.\n\nPodstatou knihy je autorův obdiv svobody a divokosti. Snyder – tulák, chodec a environmentalista – říká: „Aby byl člověk opravdu svobodný, musí přistoupit na základní pravidla, a to taková, jaká jsou – bolestivá, pomíjivá, nezkrocená, nedokonalá – a být přitom za pomíjivost vděčný.“\n\n„Divoké je vše, co stojí mimo kategorie, stojí mimo analýzu, je to samo sebe utvářející, hravé, nezávislé a pomíjivé. Divoké je vše samo sebe prověřující, komplikované, zcela prosté.“ Taoisté by mohli Snyderovy definice tesat do kamene a přes jejich rameno se dívající buddhista by ještě dodal: divoké je jako dharma: utváření a ustalování.\n\nI přes smutně usměvavý buddhistický nadhled je Snyder vůči budoucnosti divočiny skeptický. Je si jist, že příroda přežije, že přežije i člověka, ale tuší, že ztráty, které po sobě zanechá člověk 20. a 21. století, jsou a budou nenahraditelné. Snyder má rád vše, co dělá člověka hravým a zábavným, ale o jeho výlučnosti si nedělá žádné iluze. Poučka č. 1 zní: „Tvou prdel sní někdo jiný“, stručné a jasné pravidlo o podstatě vzájemné závislosti, o ekologii vzájemných vztahů.\n\nVšudypřítomný arogantní antropocentrismus přitom není ani čím ospravedlnit, ani čím vysvětlit. Jazyk a kultura vyplývají z přirozenosti naší biologicko-sociální existence nás, lidských zvířat. Jazyk je přitom systémem integrující tělo a mysl. A společenský řád je v celé přírodě, stačí se jen dívat, stačí chodit a pozorovat, abychom viděli, že vše, co nás dělá lidmi, vychází z přírody. Kde tedy byla ta odbočka, na níž jsme si začali myslet, že jsme třešnička na dortu pana Darwina? Filozofický vývoj nás svedl z cesty někde u Descarta, Newtona a Hobbese, „kteří nikdy z města nevytáhli patu a kteří tvrdili, že život v primárních společnostech je odporný, hrubý a krátký. Reproduktivní vesmír nahradili modelem sterilního mechanismu a ekonomiky „produkce“. Uměním je však přijmout svět i s jeho utrpením, přiznat, že všichni, kteří sedíme u stolu, se nakonec staneme součástí menu. To není pouhopouhý „realismus“, to umožňuje přijmout posvátnou vrtkavost a dočasnost naší existence“.\nNejenže sami sebe pokládáme za vrchol evoluce, dokonce jsme ztratili schopnost zpětné vazby od přírody, zapomínáme naslouchat jejím odpovědím. Bytostný optimista Snyder si přitom myslí, že příroda pro nás musí mít zvláštní druh slabosti, když to s námi tak dlouho vydržela. Akceptuje zabíjení pro potravu, ale vyžaduje přitom od lidí trochu pokory a vděku za dary, které mu příroda poskytuje: „Možná, že zvířata nepřemýšlejí o tom, jestli budou zabity a snědeny, ale očekávají od nás, že řekneme prosím a děkuji“. Tohle ovšem zvířata, z nichž pochází ony naporcované řízky, ležící v mrazácích hypermarketů, od nás nemají šanci slyšet.\n\nEtiketa divočiny vyžaduje spoustu odvahy a velkomyslnosti. Je to trnitá cesta, po které nás šlahouny bolestné zkušenosti odírají až do krve a na níž můžeme všechno ztratit, což nám (možná, možná ne) pomůže získat sama sebe. K tomuto cíli lze dojít i pomocí umění žít každodenní život. Snyder to shrnuje jasně: „Prakticky řečeno, život, který je zaslíben prostotě, určité smělosti, humoru, vděčnosti, velkorysé práci a hře a spoustě chození, nás přibližuje skutečně existujícímu světu v jeho celistvosti.“ Takový život lze směle označit za opravdový a zároveň kultivovaný, který přitom není opakem divokosti. Ve Snyderově světě se kultivací nerozumí dezinfekce divokosti, jako spíše snaha zbavit se tyranských a klamných stavů. Nemusí se nám to podařit, ale poukazovat při vlastním selhání na tlaky společnosti je přinejmenším ošidné, protože společnost může jak posilovat sebestředné ego, tak „může povzbuzovat velkomyslnost, laskavost a důvěru. To je důvod, proč se angažovat v jakési politice ctnosti, poctivosti a schopnosti. Závisí na individuální povaze, zda si člověk slíbí či neslíbí, že jeho konání bude plné soucitu a snahy o proniknutí do podstaty věcí. Této možnosti prostě člověk pozornost věnuje nebo nevěnuje“.\n\nVelkým Snyderovým tématem je chůze, chození a to ve smyslu doslovném i filozofickém. Můžeme „projít“ svým životem s pomocí věcí, o které se opíráme, abychom nespadli, protože bychom bez nich nebyli nic. Taková „stezka života“ je zajímavá asi stejně jako letištní ranvej. Můžeme ale jít s nadhledem a humorem, který získáváme, když se naučíme těšit se z obyčejného. Tak se jakákoliv nudná práce a povinnost může stát hrou s bezpočtem možností, v tom okamžiku „scházíme ze stezky“ lineární praktičnosti a účelnosti a vstoupíme na „stezku, po níž nelze kráčet“. Fádnost každodenních povinností nás jaksi vždy v pravý čas vypudí do divočiny a my, obklopeni sítí anorganických a biologických procesů, uprostřed matérie života vidíme, že teprve mimo všechny stezky jsme na Cestě. Autor říká: „Chození mimo stezku je Praxí divočiny. A paradoxně je tomu i tehdy, když děláme svou nejlepší práci. Ale cesty a stezky potřebujeme a vždy je budeme udržovat. Nejdříve se musíte pustit po cestě, a teprve pak z ní můžete sejít a vydat se do divočiny.“\n\nGary Snyder se má na pozoru před tzv. „ropovodnou filozofií“, tedy před společenským systémem západní civilizace, sociální konstrukcí, která je podle něj výsledkem kombinace židovské niternosti, řeckého narcismu a křesťanské nadvlády. Skutečné lidské hodnoty spatřuje v protikladu ke specifickým zájmům byrokratů z korporací, kapitálových či obchodních institucí nebo institucí centralizovaného náboženství. Autor tento svůj postoj půvabně shrnuje: „Babičkovská moudrost je podezřívavá vůči lidem, kteří ve srubu až příliš dlouho mluví, zatímco by měli spravovat sítě nebo něco podobného. Takoví dělají problémy – většinou vymýšlejí Stát“.\n\nCo dodat? \nSarvamangalam, hodně štěstí všem.\n"}
{"id": "51119", "url": "https://cs.wikipedia.org/wiki?curid=51119", "title": "Hounslow (londýnský obvod)", "text": "Hounslow (londýnský obvod)\n\nMěstská část Hounslow, oficiální název - \"London Borough of Hounslow\", je městským obvodem na západě Londýna a je součástí Vnějšího Londýna.\n\nObvod sousedí s Hillingdonem na západě, s Ealingem na severu, s Hammersmith a Fulhamem na východě a s Richmondem na jihu.\n\nMěstská část vznikla v roce 1965 sloučením částí Middlesexu – \"Brentford a Chiswick Urban District\", \"Feltham Urban District\" a \"Heston a Isleworth Urban District\".\n\nV Hounslowu je více než 100 parků a otevřených prostranství.\n\nObvod je také sídlem několik historické domy, například \"Chiswick House\", \"Syon House\", \"Osterley Park House\" a \"Boston Manor House\".\n\n\nV roce 2004 byly volební obvody rozděleny do 4 oblastí:\n\n\nWWW stránky Hounslow London Borough Council\n"}
{"id": "51120", "url": "https://cs.wikipedia.org/wiki?curid=51120", "title": "Islington (londýnský obvod)", "text": "Islington (londýnský obvod)\n\nMěstská část Islington, oficiální název – \"London Borough of Islington\", je městským obvodem na severu Londýna a je součástí Vnitřního Londýna. Obvod sousedí s City na jihu, s Hackney na východě, s Camdenem na západě a s Haringey na severu. Toto území se původně jmenovalo cca do roku 1000 \"Gislandun\" a \"Iseldone\" (Pozemková kniha – \"Domesday Book\" – 1086) ze staroanglického \"Gisla\" (mužské jméno) a –\"dun\" (kopec, nízký).\n\nMěstská část vznikla v roce 1965 a zahrnuje bývalé části \"Metropolitan Borough of Islington\" a \"Metropolitan Borough of Finsbury\". Městská část zahrnuje i volební obvody Westminsteru do Parlamentu \"Islington North\" a \"Islington South a Finsbury\".\n\nJe to oblast pozoruhodných sociálních kontrastů (55% obyvatel žije v bytech městského obvodu a naopak zde existují domy, které jsou dražší než 3 miliony £). Islington obsahuje jedny z největších neporušených území staveb v Georgiánském slohu a obvod je známý i obchodními centry a módními restauracemi, bary a kluby.\n\nNejznámější institucí je Arsenal FC, jeden z nejúspěšnějších fotbalových klubů Anglie.\n\n\n\n"}
{"id": "51121", "url": "https://cs.wikipedia.org/wiki?curid=51121", "title": "Lambeth (londýnský obvod)", "text": "Lambeth (londýnský obvod)\n\nMěstská část Lambeth, oficiální název - \"London Borough of Lambeth\", je městským obvodem na jihu Londýna a je součástí Vnitřního Londýna.\nMěstská část vznikla v roce 1965 a zahrnuje bývalé části \"Metropolitan Borough of Lambeth\" a \"Streatham\" a \"Clapham\" z \"Metropolitan Borough of Wandsworth\".\n\n\n\n\n\n"}
{"id": "51122", "url": "https://cs.wikipedia.org/wiki?curid=51122", "title": "Lewisham (londýnský obvod)", "text": "Lewisham (londýnský obvod)\n\nMěstská část Lewisham, oficiální název — \"London Borough of Lewisham\", je městským obvodem na jihovýchodě Londýna a je součástí Vnitřního Londýna.\n\nNa rozdíl od většiny londýnských městských částí je řízen přímo voleným starostou.\n\nMěstská část vznikla v roce 1965 a zahrnuje bývalé části \"Borough of Lewisham\" a \"Borough of Deptford\".\n\n\nWWW stránky Lewisham London Borough Council\n"}
{"id": "51132", "url": "https://cs.wikipedia.org/wiki?curid=51132", "title": "Agersø", "text": "Agersø\n\nAgersø (nebo Agersö) je dánský ostrov. Leží mezi Smålandshavet a Velkým Beltem v blízkosti ostrova Sjælland. Žije na něm trvale asi 250 lidí. Ostrov je asi 7 km dlouhý a přibližně 3 km široký. Patří do svazu malých ostrovů Danske Småøerne.\n\nNa Agersø je poměrně bohatá a člověkem nezasažená příroda. Na ostrově se též nachází starobylá vesnice a přístav. Cesta trajektem na nejbližší ostrov Stignæs trvá asi 15 minut.\n\nAgersø bylo poprvé zmíněno roku 1231 v pozemkové listině krále Valdemara. Ostrov je osídlen již od doby kamenné.\n\n"}
{"id": "51136", "url": "https://cs.wikipedia.org/wiki?curid=51136", "title": "Istrijská župa", "text": "Istrijská župa\n\nIstrijská župa (chorvatsky Istarska županija, italsky Regione istriana) je nejzápadnější chorvatská župa. Zabírá Istrijský poloostrov, podle něhož je také pojmenována. Hlavním městem je Pazin. V dobách habsburské monarchie tvořilo území moderní župy hlavní součást korunní země Markrabství Istrie.\n\nÚzemí Istrijské župy je ohraničeno ze dvou světových stran Jaderským mořem, na severu hraničí se Slovinskem a na východě s župou Přímoří-Gorski Kotar. Vnitrozemí je mírně kopcovité, okolí pobřeží je ale rovinné. Nejvyšší kopce na celé Istrii vůbec je pohoří Čićarija, na východní hranici župy. K Istrijské župě nepatří žádné větší ostrovy. Silniční síť je poměrně dobrá, dokončena je dálnice do Puly. Hlavní železniční trať spojuje Pulu s Pazinem a pokračuje dále do Slovinska. Istrie tak není s železnicí Chorvatského vnitrozemí dosud propojená.\n\n\n"}
{"id": "51137", "url": "https://cs.wikipedia.org/wiki?curid=51137", "title": "YWCA", "text": "YWCA\n\nYWCA (\"Young Women's Christian Association\" – Křesťanské sdružení mladých žen) je nadnárodní dobročinnou, sociální a vzdělávající organizací, která původně sdružovala křesťanské ženy. Dnes je občanským sdružením pro všechny bez rozdílu pohlaví, věku, národnosti nebo náboženského vyznání, ovšem v řadě zemí zůstala silná křesťanská vyhraněnost hnutí zachována. YWCA sdružuje více jak 25 milionů lidí ze 110 zemí celého světa. Její světová centrála sídlí ve švýcarské Ženevě, evropská YWCA má sídlo v Bruselu.\n\nMezinárodním dnem YWCA je 24. duben.\n\nPosláním YWCA je rozvíjet osobnost dítěte, mládeže i dospělých a spolupůsobit s rodinou a školou na rozšiřování zájmů svých členů. Důraz je kladen na výchovu zodpovědné a morálně čisté osobnosti v křesťanském slova smyslu. Pěstovaná je oddanost principům demokracie, humanismu a ekumenismu.\nYWCA se věnuje i zdravotně a sociálně handicapovaným a talentovaným jednotlivcům. V poslední době se YWCA cíleně zaměřila na celoroční práci s předškolními dětmi a matkami na mateřské dovolené a na mladé rodiny.\nHeslem organizace je \"Žít životem lásky a služby bližnímu\".\n\nOrganizace YWCA vznikla v roce 1855 v Londýně. V patriarchální společnosti poloviny 19. století neměly ženy aktivní ani pasivní volební právo, vdané ženy byly omezovány i v majetkových právech. YWCA svým nenásilným a přitom účinným bojem za práva žen představovala v době svého vzniku organizaci s revolučními názory.\n\nV Československu byly YWCA i příbuzná organizace YMCA založeny v roce 1921 na základě iniciativy dcery prezidenta T. G. Masaryka Alice Masarykové. Tradiční bylo propojení této organizace se společensky nejvýše postavenými ženami veřejného života. První předsedkyní národní pobočky se stala vnučka spisovatelky Boženy Němcové – Marie Záhořová, později pro YWCA pracovala např. žena druhého československého prezidenta Hana Benešová, Milada Horáková, čestnou předsedkyní byla zvolena i Olga Havlová.\n\nYWCA byla nedobrovolně rozpuštěna během nacistické okupace v roce 1943, stejný osud jí potkal po komunistickém převratu v roce 1951. Její činnost byla obnovena na jaře roku 1990.\n\nÚstředí YWCA mělo od roku 1929 své vlastní sídlo v Žitné ulici 12 v Praze 2, funkcionalistické stavbě podle návrhu architekta Oldřicha Tyla (autora pasáže Černá růže a spoluautora Veletržního paláce v Praze).\nYWCA přišla o centrálu po svém nedobrovolném zániku v roce 1943 (do budovy bylo umístěno gestapo) a opět v roce 1951, kdy dům připadl Československému svazu mládeže, resp. Socialistickému svazu mládeže. Po obnovení činnosti v roce 1990 probíhala jednání o návratu sídla YWCA do jejích rukou, tato naděje se však rozplynula následkem neprůhledných transakcí likvidátora Fondu dětí a mládeže. Dnes zde sídlí Finanční úřad.\n\nV současnosti má YWCA na území Česka dvě pobočky – v Praze a ve Vsetíně.\n\nSvé cíle YWCA prosazuje těmito způsoby:\n\n\nZnakem YWCA je rovnostranný modrý trojúhelník postavený na špici, který přetíná modrá plocha se zkratkou sdružení. Znak vyjadřuje důležitost harmonického rozvoje těla, rozumu a ducha.\n\nV řadě sekularizovaných zemí působí YWCA pouze pod svou zkratkou, její původní orientace na křesťanské mladé ženy tak zůstává jejím členům většinou utajená.\n\n"}
{"id": "51138", "url": "https://cs.wikipedia.org/wiki?curid=51138", "title": "Koliformní bakterie", "text": "Koliformní bakterie\n\nKoliformní bakterie jsou gramnegativní nesporulující aerobní až fakultativně anaerobní tyčinky, které zkvašují laktózu na plyny, kyseliny a aldehydy. Tyto bakterie patří do čeledi Enterobacteriaceae. \n\n\nwww.koliformnibakterie.wordpress.com\n"}
{"id": "51140", "url": "https://cs.wikipedia.org/wiki?curid=51140", "title": "Hnití", "text": "Hnití\n\nHnití (hniloba, rozklad, putrefakce) je chemický, biologicky podmíněný proces, při kterém dochází k rozkladu organických látek za nedostatku vzdušného kyslíku. Je to anaerobní pochod, jímž vzniká zejména methan (CH), amoniak (dříve čpavek; NH) a sulfan (dříve sirovodík; HS). Hnití je jedním z typů ireverzibilní denaturace bílkovin; je to mikrobiální rozklad, který vede ke vzniku zapáchajících produktů. To, co hnije, má zvýšené pH.\n\nOrganické látky uchovávají energii v termodynamickém slova smyslu a pokud nemají patřičné biologické okolí, vnitřně se rozkládají (hydrolyzují) z proteinů na aminokyseliny. Jde o termodynamicky spontánní proces, který je navíc akcelerován anaerobními bakteriemi trávicího traktu, které také produkují kadaverin a putrescin, jež se jako plyny šíří z kavit do tkání a dále do oběhového systému. To se navenek projeví nadýmáním (potopené tělo vyplave na hladinu). Dále bakterie produkují ethanol, což znemožňuje zpětně určit alkohol v krvi.\n\n\n"}
{"id": "51142", "url": "https://cs.wikipedia.org/wiki?curid=51142", "title": "Massag", "text": "Massag\n\nMassag, a. s. je strojírenská firma z Bílovce ve Slezsku (cca 25 km jihozápadně od Ostravy), která byla založena roku 1852 Mathiasem Salcherem pod původním názvem Salcher ve Vídni. V roce 1852 byla přestěhována do Bílovce (tehdejší Wagstadt) a přejmenována na Massag (\"Mathias Salcher Sohne Aktien Gesselschaft\"). \n\nSalcher v Bílovci začal s výrobou knoflíků. V tomto sortimentu neměla zpočátku firma konkurenci. Knoflíky proslavily později firmu Mathiase Salchera po celém světě, ponejvíce v Americe. Tento původní produkt tvořil po dlouhá léta základní program výroby v Bílovci a knoflíky se tak udržely až do roku 1949. Salcherův výrobní program se začal postupně rozšiřovat o výrobu oděvních doplňků všeho druhu, obuvnických doplňků, lyžařského vázání a různých ručních strojků a lisů na zarážení nýtů a kroužků.\n\nPo znárodnění v roce 1945 byla firma začleněna pod vedení národního podniku Koh-i-noor Waldes Praha. Od té doby převzal závod v Bílovci název Koh-i-noor, avšak obchodní značka Massag byla používána i nadále. V roce 1953 se výrobní program zužuje převážně na výrobu drobného kovového zboží, které dosahuje až 70 % objemu. Ve stejném období byla zahájena výroba psacích per, která dosáhla svého vrcholu v roce 1960. Následně se výrobní program rozšiřuje o výrobu botových kroužků, háčků, kování pro koženou galanterii, slévárenské podpěrky, klíčové kroužky, nacpavače dýmek, kufrové kování, trubkové nýty apod.\n\nSpolu s rozvojem výroby automobilů v Mladé Boleslavi se v Massagu rozvíjela v druhé polovině 20. století i výroba autopříslušenství a dílů pro osobní vozy, která se zachovala dodnes.\n\nPo roce 1990 byla firma privatizována a přejmenována zpět na Massag, a. s. Společnost vyrábí zejména lisované díly pro automobilový průmysl, nákupní vozíky a logistické klece a drobné kovové kování. \n\nV roce 2004 získala firma od agentury CzechInvest ocenění Subdodavatel roku. \n\n"}
{"id": "51143", "url": "https://cs.wikipedia.org/wiki?curid=51143", "title": "Povrchová voda", "text": "Povrchová voda\n\nPovrchová voda, je voda všech vodních povrchových zdrojů (moře, řeky, rybníky, potoky).\n\n\nPodle obsahu dusíku a fosforu, popřípadě i přítomnost draslíku a mikroprvků.\n\nKvalita povrchové vody je dána saprobitou. Kvalita povrchové vody je nejen důležitá pro stabilitu krajiny ale dále i pro koupání a získávání pitné vody.\n\nČSN 75 7221 z roku 1998 pak určuje pět tříd jakosti podle 46 kritérií:\n\n"}
{"id": "51145", "url": "https://cs.wikipedia.org/wiki?curid=51145", "title": "Hymna Ruské federace", "text": "Hymna Ruské federace\n\nHymna Ruska (Ruské federace) byla přijata 20. prosince 2000 z iniciativy prezidenta Vladimira Putina.\nPo rozpadu Sovětského svazu byla v roce 1991 za státní hymnu přijata \"Patriotická píseň\" Michaila Glinky. Jednou z častých stížností však byla skutečnost, že píseň neměla žádný text. Proto bylo rozhodnuto o změně státní hymny a v ruském parlamentu byla zvolena známá melodie \"Hymny Sovětského svazu\". Autorem hudby je Alexandr Vasiljevič Alexandrov. Na základě veřejné soutěže byla vybrána slova kapitána Sergeje Vladimiroviče Michalkova, spoluautora dvou verzí hymny Sovětského svazu.\n\n"}
{"id": "51146", "url": "https://cs.wikipedia.org/wiki?curid=51146", "title": "Sana (řeka)", "text": "Sana (řeka)\n\nSana ( ) je řeka na západě Bosny a Hercegoviny (Unsko-sanský kanton ve Federaci Bosny a Hercegoviny a region Banja Luka v Republice srbské), přítok Uny dlouhý 146 km s povodím o rozloze 3370 km².\n\nŘeka pramení na jih od města Mrkonjić Grad (přesněji u obce Šipov), ve Federaci Bosny a Hercegoviny. Teče na sever, málo osídlenou krajinou, poté vtéká do Republiky srbské a tam protéká městy Ključ, Sanski Most a Prijedor. Za ním se stáčí na západ, do méně kopcovité krajiny; údolím řeky vede tudy i silnice a důležitá železnice. U města Bosanski Novi, na hranici s Chorvatskem se vlévá do Uny.\n"}
{"id": "51148", "url": "https://cs.wikipedia.org/wiki?curid=51148", "title": "Reigen", "text": "Reigen\n\nReigen (霊元天皇; \"Reigen Tennó\", 9. července 1654 – 24. září 1732) byl japonským císařem v letech 1663 – 1687. V pořadí byl 112. japonským císařem. Jeho vlastní jméno bylo Satohito (識仁).\n\nReigen byl 16. synem císaře Go-Mizunóa. Císařem se stal v roce 1663 po smrti císaře Go-Saie, který byl jeho starším bratrem.\nV roce 1687 abdikuje ve prospěch svého syna Asahita, korunního prince, který se stává císařem Higašijamou. V roce 1713 Reigen vstupuje do kláštera, mění si své jméno na Sodžó (素浄). Nakonec umírá v klášteře roku 1732.\n\nPosmrtné císařovo jméno je vlastně složeninou. Bylo vytvořeno až v éře Meidži a je složeno z posledních znaků jmen bývalých císařů Kórei (孝霊, 7. císař) a Kógen (孝元, 8. císař; rei+gen=Reigen).\n"}
{"id": "51152", "url": "https://cs.wikipedia.org/wiki?curid=51152", "title": "Er und seine Schwester", "text": "Er und seine Schwester\n\nEr und seine Schwester je německojazyčná verze československého filmu \"On a jeho sestra\" z roku 1931 v režii Karla Lamače a Martina Friče, v němž hlavní roli vytvořili Vlasta Burian a Anny Ondráková.\n\nListonoš Jarda Brabec (Vlasta Burian) pomáhá své sestře Anny Brabcové (Anny Ondráková) dostat hlavní roli v muzikálu „Růžové psaníčko“ a získat srdce ředitele divadla Bernarda. To se mu povede až po několika malérech a peripetiích. Podrobnější děj je v článku \"On a jeho sestra\".\n\"Er und seine Schwester\" je německá verze českého zvukového filmu \"On a jeho sestra\", oba se natáčely současně. Z řad německých herců se v tomto snímku objevili: Alexander Roda – Roda, André Pilot a další. Film režírovali stejně jako českou verzi Karel Lamač a Martin Frič, stejný byl i výrobní štáb. Burian zde hrál stejnou hlavní roli.\n\nVlasta Burian (role: pošťák (listonoš) Jaroslav (Jarda) Brabec)\n\n\n\n\n"}
{"id": "51153", "url": "https://cs.wikipedia.org/wiki?curid=51153", "title": "Sana", "text": "Sana\n\nPojem Sana může znamenat:\n"}
{"id": "51157", "url": "https://cs.wikipedia.org/wiki?curid=51157", "title": "Delta Dunaje", "text": "Delta Dunaje\n\nDelta Dunaje ( , ) je nejzachovalejší říční delta v Evropě. Delta se rozkládá na ploše přibližně 3 450 km², kde se Dunaj vlévá do Černého moře. Delta Dunaje leží na území Rumunska (historický region Dobrudža) a z menší části Ukrajiny (zhruba sedmina území).\n\nV oblasti delty žije přibližně 15 000 lidí, nejvýznamnější sídla jsou Tulcea a Izmajil. Většina se živí tradičním způsobem, převládá rybářství. V okolí ukrajinského sídla Vilkove (ukrajinsky \"Вилкове\") a rumunské Tulcey žije komunita tzv. Lipovanů, náboženské menšiny, vyznavačů starého ritu pravoslavné církve.\n\nNedaleko města Tulcea se Dunaj dělí do tří ramen, která se do Černého moře vlévají pod jmény Kilijské (\"Chilia\"), Sulinské (Sulina) a Svatojiřské (\"Sfântul Gheorghe\"). Mimo tří hlavních ramen se Dunaj dělí na velké množství vedlejších říčních ramen a kanálů. Delta je dynamický ekosystém – říční nánosy ji každoročně rozšíří o zhruba 40 metrů. Severní rameno Chilia tvoří ukrajinsko-rumunskou státní hranici. Chilia má délku 104 km a do Černého moře přivádí kolem 60 % dunajské vody. Rameno Sulina má délku 71 km a odvádí 18 % vody. Jižním ramenem Sfântul Gheorghe o délce 112 km protéká 22 % objemu dunajské vody. Přibližně 35 km od černomořského pobřeží se nachází Zmijí ostrov, o který vede spor Rumunsko s Ukrajinou. Ostrov nyní spravuje Ukrajina, která jej získala po rozpadu Sovětského svazu.\n\nRoku 2004 začala Ukrajina práci na kanálu Bystroje, který spočívá v prohloubení ramene Bystroje a měl by propojit Černé moře s ukrajinskou částí dunajské delty. Kanál je kritizován mnoha ekology a neziskovými organizacemi kvůli potenciálnímu ohrožení jedinečné flory i fauny. Plán je také kritizován Evropskou unií.\n\nOblast delty je pokryta rákosím, mokřady a lužními lesy. Části delty jsou na jaře a na podzim zaplavovány. V mokřadech, stojatých a tekoucích vodách dunajské delty žije přes 1 200 druhů rostlin, 300 druhů ptáků a 45 druhů ryb. Delta je významným hnízdištěm tažného ptactva. Mezi zdejší ptactvo patří např. kormorán velký eurasijský, kormorán malý, pelikán bílý, pelikán kadeřavý, kvakoš noční starosvětský, volavka vlasatá, volavka bílá, volavka stříbřitá, volavka červená.\n\nPodstatná část delty je chráněna, přičemž jednotlivá chráněná území se částečně překrývají. Existuje zde rumunský národní park Delta Dunării (5 800 km²). Území o rozloze 3 124 km² (včetně brakických jezer Razelm, Sinoe a dalších) je od roku 1991 zapsáno na seznamu světového dědictví UNESCO. Zároveň je zde vyhlášena 7 322 km² veliká biosférická rezervace, která zasahuje i na území Ukrajiny.\n\n"}
{"id": "51158", "url": "https://cs.wikipedia.org/wiki?curid=51158", "title": "Živá voda", "text": "Živá voda\n\nŽivá voda je v pohádkách kouzelná voda, která má moc křísit mrtvé. Např. v české pohádce Zlatovláska sebrané Karlem Jaromírem Erben se kromě živé vody objevuje i voda mrtvá, kterou je hrdina pokropen před svým oživením aby se jeho rány zahojily.\n\n\nAarneho–Thompsonův katalog řadí pohádky o živé vodě postupně do kategorií:\n\nPohádkám o živé vodě jsou blízké také příběhy o léčivé vodě (H1321.2) a vodě mládí (H1321.3).\n\nJako živá a mrtvá voda se taktéž označuje voda upravená elektrolýzou používaná v alternativní medicíně.\n\n"}
{"id": "51169", "url": "https://cs.wikipedia.org/wiki?curid=51169", "title": "Clive Staples Lewis", "text": "Clive Staples Lewis\n\nClive Staples Lewis (29. listopadu 1898, Belfast – 22. listopadu 1963, Oxford), známý jako C. S. Lewis nebo pod přezdívkou Jack, byl irský spisovatel, jeden z nejúspěšnějších autorů moderní britské historie. Je známý díky svému dílu z oblastí středověké literatury, křesťanské apologetiky, literární kritiky a beletrie. Jeho v současnosti nejznámějším dílem je série knih \"Letopisy Narnie\".\n\nByl blízkým přítelem J. R. R. Tolkiena, autora Hobita a \"Pána prstenů\". Oba autoři byli vůdčími postavami mezi profesory anglického jazyka na univerzitě v Oxfordu a neformální oxfordské literární skupiny zvané Inklings. Podle svých memoárů \"Zaskočen radostí\" byl Lewis po svém narození pokřtěn v irské anglikánské církvi, ale v době svého dospívání od víry odpadl. Pod vlivem Tolkiena a dalších přátel se ve věku kolem 30 let znovu obrátil ke křesťanství a stal se laikem anglikánské církve. Obrácení významně ovlivnilo jeho dílo a jeho rozhlasový pořad o křesťanství vysílaný za války vyvolal vlnu nadšení. V pozdějším období života se oženil s americkou spisovatelkou Joy Greshamovou, která o čtyři roky později ve věku 45 let zemřela na rakovinu kosti.\n\nLewisova díla byla přeložena do více než 30 jazyků včetně češtiny a každý rok se jich prodalo více než milion výtisků. Knih ze série \"Letopisy Narnie\" se dosud prodalo více než 100 milionů výtisků. Některá Lewisova díla byla zpracována jako divadelní nebo filmové adaptace, z nichž nejvýznamnější je filmové zpracování \"Lva, čarodějnice a skříně\" z produkce The Walt Disney Company, které bylo uvedeno v roce 2005.\n\nZ jeho křesťanských děl dosáhly velkého úspěchu a celosvětové popularity např. \"Rady zkušeného ďábla\", které byly přeloženy do desítek jazyků (včetně češtiny) a v současnosti se pracuje na jejich převedení na filmové plátno, či kniha \"K jádru křesťanství\". Je považován za jednoho z nejvýznamnějších křesťanských laických apologetů 20. století.\n\nClive Staples Lewis se narodil 29. listopadu 1898 v Belfastu v Irsku (dnes hlavní město Severního Irska) jako syn advokáta Alberta Jamese Lewise (1863-1929), jehož otec přišel do Irska z Walesu, a Flory Augusty Lewisové (1862-1908), dcery irského anglikánského pastora. Měl staršího bratra Warrena Hamiltona Lewise (1895-1973). Když mu byly čtyři roky, začal si krátce poté, co jeho psa jménem Jacksie srazil vůz, říkat Jacksie. Zpočátku nereagoval na žádné jiné jméno, ale později přijal jméno Jacks, ze kterého se potom stal Jack - jméno, pod kterým ho znali jeho přátelé a rodina po celý zbytek jeho života. Když mu bylo šest let, jeho rodina se přestěhovala do „Little Lee“, domu, který jeho otec postavil pro svou ženu ve čtvrti Strandtown na východě Belfastu.\n\nZpočátku byl vyučován soukromými učiteli a roku 1908, téhož roku, kdy zemřela jeho matka, potom nastoupil do školy Wynyard School ve Watfordu v Hertfordshire. Jeho bratr tam začal chodit už o tři roky dříve. Nedlouho poté byla škola zrušena kvůli nízkému počtu žáků. Ředitel Robert „Oldie“ Capron byl poté umístěn do ústavu pro duševně choré. V knize \"Zaskočen radostí\" Lewis později tuto školu nazval „Belsen“ (koncentrační tábor v Německu). Životopisec Alan Jacobs se domnívá, že atmosféra na Wynyard School představovala pro Lewise velké trauma a způsobila u něj rozvoj „mírně sadomasochistických představ“. Po zavření Wynyardu studoval Lewis na Campbell College ve východní části Belfastu, 1 míli od domova, ale ze školy brzy odešel kvůli dýchacím potížím. V důsledku své nemoci odjel do lázeňského města Malvern ve Worcestershire, kde chodil do přípravné školy (soukromá střední škola, která má žáka připravit ke studiu na vysoké škole) Cherbourg House (v Lewisově autobiografii označované jako „Charters“).\n\nV září 1913 nastoupil na Malvern College, kde zůstal do následujícího června. V této době ve svých 15 letech opustil křesťanskou víru z dětství, stal se ateistou a zabýval se mytologií a okultismem. Později označil „Wyvernu“ (wyverna je mytologický okřídlený drak, takto nazval školu ve své autobiografii) za tak jednostranně zaměřenou na růst společenského postavení, že považoval homosexuální vztahy mezi staršími i mladšími studenty za „jedinou oázu (přestože zelenající se pouze plevelem a zavlažovanou páchnoucí vodou) uprostřed horké pouště soutěživých ambicí. … Zvrácenost byla jedinou věcí, skrz kterou mohlo přijít něco spontánního a nevypočítaného“. Po odchodu z Malvernu studoval soukromě u Williama T. Kirkpatricka, bývalého učitele svého otce a bývalého ředitele Lurgan College.\n\nJako chlapec byl Lewis fascinován antropomorfními zvířaty. Zamiloval si příběhy Beatrix Potterové a často sám psal a ilustroval příběhy o zvířatech. Společně se svým bratrem vytvořil svět zvaný Boxen, obývaný a ovládaný zvířaty. Lewis velmi rád četl, a protože dům jeho otce byl plný knih, měl pocit, že najít knihu, kterou ještě nečetl, je stejně snadné jako najít stéblo trávy.\n\nJako dospívající byl fascinován severskými písněmi a legendami, které nacházel v islandských ságách. Tyto legendy zesílily touhu, kterou měl v sobě a kterou později nazval „radostí“. Měl také stále raději přírodu. Její krása mu připomínala severské příběhy a severské příběhy mu připomínaly krásu přírody. Jeho dílo z tohoto období se již nezabývá Boxenem, ale využívá jiné umělecké formy (epickou báseň a operu) ve snaze zachytit novou zálibu v severské mytologii a přírodě. Studium u Kirkpatricka mu vštípilo lásku k řecké literatuře a mytologii a vytříbilo schopnost debaty a logického uvažování.\n\nV roce 1916 získal stipendium na oxfordské University College a následujícího roku narukoval do britské armády a stal se důstojníkem třetího praporu somersetské lehké pěchoty. Na frontu ve francouzském údolí řeky Somme dorazil v den svých 19. narozenin a zažil zde zákopovou válku.\n\n15. dubna 1918 byl Lewis raněn v bitvě u Arrasu a během zotavování trpěl depresemi, částečně kvůli stesku po domově v Irsku. Po zotavení byl v říjnu převelen do Andoveru v Anglii. V prosinci roku 1918 byl propuštěn a brzy se vrátil ke svým studiím. Lewis získal nejlepší hodnocení ze zkoušky Honour Moderations (řecké a latinské literatury) v roce 1920, nejlepší hodnocení ze zkoušky z Greats (filozofie a dějin starověku) v roce 1922 a nejlepší hodnocení ze zkoušky z anglického jazyka v roce 1923.\n\nBěhem výcviku v armádě bydlel Lewis na pokoji s dalším praporčíkem „Paddym“ Moorem a stali se dobrými přáteli. Uzavřeli spolu dohodu, že pokud jeden z nich ve válce padne, ten druhý se postará o obě rodiny. Paddy byl zabit roku 1918 a Lewis dodržel svůj slib. Paddy již dříve představil Lewise své matce Jane Mooreové a ta se s Lewisem brzy spřátelila. Lewisovi bylo v té době 18 let a Jane 45. Přátelství s paní Mooreovou bylo pro Lewise zvlášť důležité v době, kdy se v nemocnici uzdravoval ze svých zranění, protože jeho otec, který trpěl téměř patologickou nechutí byť jen na chvíli odejít od své práce v Belfastu, nebyl schopen ho navštívit.\n\nLewis žil u paní Mooreové do konce čtyřicátých let, kdy byla hospitalizována. Běžně o ní mluvil jako o své matce a také ji tak oslovoval v dopisech. Lewis, jehož matka zemřela, když byl malý, a jehož otec byl vzdálený a přísný, si k paní Mooreové vytvořil hluboký vztah. „Vše, co o ní mohu nebo mám říct, je to, že mé dřívější nepřátelství k emocím bylo zcela a různorodě pomstěno,“ napsal o ní ve své autobiografii. Také řekl svému příteli Georgi Sayerovi: „Byla štědrá a mě také naučila být štědrý.“\n\nV prosinci 1917 napsal v dopise svému příteli z dětství Arthuru Greevesovi, že on a Jane jsou lidmi, kteří pro něj na světě nejvíc znamenají.\n\nV roce 1930 se Lewis, paní Mooreová, její dcera Maureen a Warnie přestěhovali do „The Kilns“, domu ve čtvrti Headington Quarry na kraji Oxfordu (dnes součást předměstí Risinghurstu). Všichni se finančně podíleli na koupi domu, který po smrti Warrena v roce 1973 zdědila Maureen.\n\nPaní Mooreová ve stáří trpěla demencí, a tak byla nakonec umístěna do sanatoria, kde roku 1951 zemřela. Lewis ji zde až do její smrti každý den navštěvoval.\n\nKdyž Lewis poprvé přijel do Anglie, zažil určitý kulturní šok. „Žádný Angličan nikdy nebude schopen pochopit mé první dojmy z Anglie,“ napsal v knize \"Zaskočen radostí\". „Ta zvláštní nářečí, která mě obklopovala, mi připomínala hlasy démonů. Ale tím nejhorším byla krajina v Anglii. Už jsem se s tím smířil, ale tenkrát jsem si vytvořil odpor k Anglii, jehož odstraňování trvalo velmi dlouho.“\n\nLewis se od útlého mládí zabýval severskou a řeckou mytologií, později se k nim přidala ještě irská mytologie a literatura. Projevil také zájem o irský jazyk, ale vyvinul jen malé úsilí, aby se ho naučil. Zaujal ho W. B. Yeats, částečně proto, že ve své poezii využíval kulturní dědictví irských Keltů. V dopise svému příteli Lewis napsal: „Objevil jsem zde autora přesně podle svého srdce, ve kterém jistě najdeš zalíbení, W. B. Yeatse. Píše divadelní hry a básně v tom vzácném duchu a kráse naší dávné irské mytologie.“ V roce 1921 měl Lewis dokonce dvojí možnost se s Yeatsem setkat, neboť básník se přestěhoval do Oxfordu.\n\nPřekvapen tím, že jeho angličtí vrstevníci byli vůči Yeatsovi a keltskému obrozeneckému hnutí lhostejní, Lewis napsal: „Často překvapeně zjišťuji, že Yeats je zcela ignorován mezi lidmi, s kterými jsem se setkal. Možná přitahuje jen Iry – v tom případě děkuji bohům za to, že jsem Ir.“ V raném období své kariéry zvažoval zaslání svých děl předním dublinským vydavatelům. Napsal: „Pokud někdy pošlu své práce nějakému vydavateli, myslím, že bych měl zkusit to dublinské vydavatelství Maunsel a tak se s konečnou platností zařadit k irské škole.“ Poté, co konvertoval ke křesťanství, tíhly jeho zájmy ke křesťanské spiritualitě a pryč od keltsky pohanského mysticismu.\n\nLewis tu a tam projevoval lehce ironický šovinismus vůči Angličanům. Setkání s jedním z irských přátel popsal takto: „Jako všichni Irové, kteří se potkají v Anglii, jsme skončili u kritiky neuctivosti a zabedněnosti anglosaské rasy. Kromě toho, příteli, jsou Irové bezpochyby jedinými skutečnými lidmi… Nechtěl bych žít ani zemřít uprostřed jiného národa.“\n\nKvůli své kariéře v Oxfordu však Lewis skutečně žil a zemřel uprostřed jiného národa a často litoval toho, že musel odejít z Irska. Po celý život vyhledával společnost svých irských krajanů žijících v Anglii a pravidelně jezdil do Severního Irska, kde byl i na svatební cestě. Toto nazýval „svým irským životem“.\n\nPřestože vyrůstal v rodině, která chodila do kostela a patřila k irské anglikánské církvi, stal se Lewis v 15 letech ateistou a tím zůstal do svých 33 let.\n\nJeho odcizení od křesťanství začalo v době, kdy na svou víru začal pohlížet jako na práci a povinnost. V té době se také začal zajímat o okultismus a jeho studium se rozšířilo tímto směrem. Lewis citoval Lucretia jako toho, kdo disponoval těmi nejlepšími argumenty ve prospěch ateismu: „Kdyby byl Bůh stvořil svět, nebyl by tak křehký a plný chyb, jak ho vidíme.“\n\nPřestože se v té době sám označoval za ateistu, později v knize \"Zaskočen radostí\" napsal, že byl „velmi rozzlobený na Boha za to, že neexistuje.“\n\nJeho záliba ve fantasy literatuře a mytologii, zvláště ve spojení s dílem George MacDonalda byla částečně tím, co ho odvedlo od ateismu. Ve skutečnosti mělo postavení MacDonalda jako autora křesťanské fantasy literatury na Lewise velký vliv. To je dobře vidět zejména v 9. kapitole knihy \"Velký rozvod nebe a pekla\", kde se napůl autobiografický hlavní hrdina v nebi setkává s MacDonaldem:\n\n\"..., a tak jsem mu třesoucím hlasem líčil, co pro mě znamenaly jeho knihy, co všechno mi daly. Pokusil jsem se mu říci, že to mrazivé odpoledne na nádraží v Letterhead, kde jsem si poprvé zakoupil výtisk jeho \"Fantastů\" (to mi tenkrát bylo šestnáct let), pro mě bylo tím, čím byl pro Danteho první pohled na Beatrice. Teď začíná nový život, cítil jsem. Ten nový život však zůstal dlouho jen v mých představách. Teprve pomalu a zdráhavě jsem si začal připouštět, že křesťanská víra je od této představy neoddělitelná. A ještě dlouho jsem zastíral, že to, co mě v MacDonaldových knihách oslovilo, je svatost.\" (Návrat domů, 2006, str. 54)\n\nOvlivněn hádkami se svým oxfordským kolegou a přítelem J. R. R. Tolkienem a knihou \"Nesmrtelný člověk\" od obráceného katolického autora G. K. Chestertona začal znovu objevovat křesťanství. Vzdoroval urputně až do svého obrácení, o kterém napsal: „Stal jsem se křesťanem kopaje a křiče.“ Svůj poslední boj popisuje v knize \"Zaskočen radostí\".\n\nPoté, co se v roce 1929 stal teistou, stal se Lewis roku 1931 křesťanem. Po dlouhé diskuzi a pozdní vycházce s dobrými přáteli Tolkienem a Hugem Dysonem zaznamenává, že se určitým způsobem zavázal ke křesťanské víře, když šel se svým bratrem do zoologické zahrady. Stal se členem anglikánské církve, což poněkud zklamalo Tolkiena, který doufal, že se Lewis stane katolíkem.\n\nJako oddaný anglikánský věřící zastával Lewis pravověrnou teologii své církve, přestože se ve svých apologetických spisech snažil nehlásit k žádné denominaci. Někteří jsou přesvědčeni, že ve svých pozdějších dílech zastával myšlenky jako posmrtné očištění od lehkých hříchů v očistci (\"Velký rozvod nebe a pekla\") a smrtelný hřích (\"Rady zkušeného ďábla\"), které jsou všeobecně považovány za součást katolické věrouky. Bez ohledu na to se Lewis až do konce života považoval za pravověrného anglikána. Prohlásil, že chodil do kostela pouze k přijímání a odradily ho chvalozpěvy a kázání nevalné kvality. Později ale považoval za poctu, že se mohl účastnit bohoslužby s věřícími, kteří přicházeli do kostela v ošumělém oblečení a pracovních botách a zpívali všechny verše chvalozpěvů.\n\nV pozdějších letech svého života si Lewis dopisoval a poté se i setkal s Joy Greshamovou, americkou spisovatelkou židovského původu, která se také od ateismu obrátila ke křesťanství. Rozvedla se se svým manželem a do Anglie přicestovala se svými dvěma syny Davidem a Douglasem. Lewis ji nejprve považoval za příjemnou intelektuální společnici a osobní přítelkyni a zjevně z tohoto důvodu souhlasil, že s ní uzavře občanský sňatek, aby mohla i nadále žít ve Velké Británii. Lewisův bratr Warnie napsal: „Pro Jacka byla zpočátku bezpochyby přitažlivá intelektuálně. Joy byla první ženou, s kterou se setkal… která měla mozek, který se hodil k tomu jeho pružností, šíří zájmů, analytickým myšlením a především také vtipem a smyslem pro humor.“ Později si ale stěžovala na bolest v boku a lékaři jí diagnostikovali nevyléčitelný nádor kosti. Jejich vztah se rozvinul natolik, že chtěli uzavřít církevní sňatek, ale protože Joy byla rozvedená, nešlo to v té době v anglikánské církvi jednoduše. Nakonec ale jejich přítel reverend Peter Bide sloužil v roce 1956 obřad u jejího nemocničního lůžka.\n\nNemoc Greshamové nakrátko polevila a s Lewisem žili jako rodina (ještě společně s Warrenem Lewisem) do roku 1960, kdy se nemoc zase zhoršila a Greshamová zemřela. Dříve téhož roku strávili krátkou dovolenou v Řecku u Egejského moře. Lewis miloval procházky, ale ne cestování, a toto byla jeho jediná cesta přes La Manche po roce 1918. Kniha \"Svědectví o zármutku\" popisuje jeho zkušenost s manželčinou smrtí tak osobně a s takovou otevřeností, že knihu vydal pod pseudonymem N. W. Clerk, aby si ji s ním čtenáři nespojovali. Knihu však Lewisovi doporučilo tolik přátel k vyřešení jeho zármutku, že se rozhodl své autorství zveřejnit.\n\nLewis po smrti své ženy i nadále vychovával její dva syny. Douglas Gresham je aktivním křesťanem a zůstává zapojen do událostí okolo Lewisovy pozůstalosti, zatímco David Gresham se vrátil k židovské víře svých předků z matčiny strany. Bratři jsou nyní od sebe odcizeni.\n\nPočátkem června 1961 začaly Lewise sužovat zdravotní problémy a byl mu diagnostikován zánět ledvin, který vyústil v otravu krve. Kvůli své nemoci zameškal podzimní semestr v Cambridgi, jeho zdravotní stav se však v roce 1962 začal postupně zlepšovat a v dubnu se vrátil na univerzitu. Lewisův zdravotní stav se nadále zlepšoval a podle slov svého přítele George Sayera byl Lewis na jaře roku 1963 zcela zdráv. 15. července 1963 však onemocněl a byl převezen do nemocnice. Dalšího dne v 5 hodin ráno utrpěl infarkt a upadl do bezvědomí. O den později ve 2 hodiny odpoledne se nečekaně probral. Po propuštění z nemocnice se Lewis vrátil do Kilns, jeho zdravotní stav mu však nedovolil pracovat. Z tohoto důvodu v srpnu rezignoval na svou pozici v Cambridgi. Lewisův stav se nadále zhoršoval a v polovině listopadu mu lékaři diagnostikovali konečnou fázi selhání ledvin. 22. listopadu 1963 v 17:30 Lewis zkolaboval ve své ložnici a o pět minut později zemřel, přesně týden před svými nedožitými 65. narozeninami. Je pohřben na hřbitově Holy Trinity Church v Headingtonu v Oxfordu.\nZprávy o jeho smrti v médiích byly téměř úplně zastíněny informacemi o vraždě amerického prezidenta J. F. Kennedyho, ke které došlo téhož dne, stejně jako k úmrtí Aldouse Huxleyho, autora knihy \"Konec civilizace\". Tato shoda okolností inspirovala Petera Kreefta k napsání knihy \"Mezi nebem a peklem: Rozhovor někde po smrti: John F. Kennedy, C. S. Lewis, Aldous Huxley\".\n\nPamátka C. S. Lewise je připomínána každý rok 22. listopadu v církevním kalendáři anglikánské církve.\n\nLewis vyučoval na Magdalen College v Oxfordu téměř třicet let, od roku 1925 do roku 1954, a později se stal prvním profesorem středověké a renesanční literatury na univerzitě v Cambridgi a členem Magdalene College tamtéž. Z této pozice zastával názor, že nic takového jako anglická renesance nikdy nebylo. Velká část jeho vědecké práce se soustředila na pozdní středověk, zejména potom na použití alegorie v tomto období. Jeho kniha \"The Allegory of Love\" (\"Alegorie lásky\", anglicky vyšlo v roce 1936) pomohla oživit vážné studium pozdně středověkých příběhů, jako je například francouzská báseň \"Roman de la Rosa\". Lewis napsal několik předmluv ke starým literárním dílům, například k Layamonově \"Brutovi\". Jeho kniha \"A Preface to Paradise Lost\" (\"Předmluva ke Ztracenému ráji\") je dodnes jednou z nejhodnotnějších kritik tohoto díla. Jeho poslední akademické dílo \"The Discarded Image: An Introduction to Medieval and Renaissance Literature\" (\"Vyřazený obraz: Úvod do středověké a renesanční literatury\", anglicky vyšlo v roce 1964) je shrnutím středověkého světonázoru „vyřazeného obrazu“ kosmu z názvu díla.\nLewis byl plodným autorem a okruh jeho přátel z řad spisovatelů se stal neformální diskuzní společností známou jako Inklings (Tušitelé nebo Inkousťata). Patřili sem J. R. R. Tolkien, Charles Williams, Owen Barfield a Lewisův bratr Warnie. V Oxfordu byl kromě jiných učitelem básníka Johna Betjemana, kritika Kennetha Tynana, mystika Bedeho Griffithse a sufistického vědce Martina Lingse. Je zajímavé, že věřící a konzervativní Betjeman Lewise nesnášel, zatímco Tynan stojící proti zavedenému řádu ho po celý život obdivoval.\n\nO Tolkienovi píše Lewis v knize \"Zaskočen radostí\".\n\nKromě svých vědeckých prací napsal Lewis také množství populárních románů, včetně vědeckofantastické \"Kosmické trilogie\" a fantasy knih o Narnii, z nichž většina se implicitně zabývá křesťanskými tématy, jako je hřích, pád člověka a vykoupení.\n\nPrvním Lewisovým románem napsaným po návratu ke křesťanství je \"Poutníkův návrat\", dílo tematicky podobné \"Poutníkově cestě\" Johna Bunyana, které zachycuje autorovu osobní zkušenost s křesťanstvím. Kniha byla v době vydání ostře kritizována.\n\nLewisovy romány z \"Kosmické trilogie\" pojednávají o tom, co Lewis považoval za tehdejší odlidšťující trendy v moderní vědeckofantastické literatuře. První knihu \"Návštěvníci z mlčící planety\" Lewis očividně napsal podle rozhovoru o těchto trendech se svým přítelem J. R. R. Tolkienem. Domluvili se, že Lewis napíše příběh o cestování kosmem a Tolkien o cestování časem. Tolkienův příběh \"The Lost Road\" (\"Ztracená cesta\") spojující mytologii Středozemě a moderní svět autor nedokončil. Lewisova hlavní postava Ransom je částečně založena na Tolkienovi, na což sám Tolkien naráží ve svých \"The Letters of J. R. R. Tolkien\" (\"Dopisy J. R. R. Tolkiena\"). Druhý román \"Perelandra\" líčí novou zahradu v Edenu, nového Adama a Evu a nového „hada“, který je pokouší. Na příběh je možno nahlížet jako na hypotézu, co by se stalo, kdyby „naše Eva“ lépe odolávala hadovu pokušení. Poslední román trilogie \"Ta obludná síla\" obsahuje také množství odkazů na Tolkienův fiktivní svět Středozemi. Mnoho myšlenek, které jsou prezentovány v těchto knihách, a zejména v \"Té obludné síle\", jsou dramatizovanými argumenty mnohem formálněji uvedenými v Lewisově knize \"Zničení člověka\".\n\nPoslední kniha je založena na sérii přednášek, kterou měl Lewis na univerzitě v Durhamu v roce 1943, sestavené v opozici vůči tomu, co považoval za hnutí v moderní literatuře, které odlidšťuje člověka. Lewis bydlel v Durhamu, kde ho uchvátila katedrála. \"Ta obludná síla\" je vlastně situována do okolí Durhamské univerzity.\n\nLewis začal psát další vědeckofantastický román \"Temná věž\", ale nikdy ho nedokončil. Není jasné, zda měl patřit do stejné série jako předchozí tři dokončené knihy. Rukopis byl nakonec vydán roku 1977, avšak potom vyvstaly spory o jeho autentičnost.\n\n\"Letopisy Narnie\" jsou cyklem sedmi fantasy románů pro děti, který je považován za klasiku dětské literatury. Byl napsán v letech 1949-1954 a ilustrován Pauline Baynesovou. Série je Lewisovým nejpopulárnějším dílem, kterého se prodalo více než 100 milionů kopií v 41 jazycích. Bylo vytvořeno několik úplných nebo částečných adaptací pro rozhlas, televizi, divadelní jeviště a kinosály. Knihy byly vydávány v různém pořadí a o doporučeném pořadí pro čtení celé série se často diskutuje mezi fanoušky. Douglas Gresham však tvrdí, že Lewis doporučoval, aby se knihy četly podle „narnijské chronologie“, nikoli v pořadí, ve kterém byly vydány.\n\nKnihy obsahují množství narážek na křesťanské myšlenky, které jsou snadno dostupné pro mladší čtenáře. Knihy však nejsou nijak hutné a je možné číst je jen pro jejich dobrodružnost, barevnost a bohatství myšlenek. Díky tomu si je mohou oblíbit děti i dospělí, křesťané i nekřesťané. Kromě křesťanských myšlenek využívá Lewis také postavy z řecké a římské mytologie i britských a irských lidových pohádek. Lewis údajně zasadil své zobrazení Narnie do hornaté krajiny na jihovýchodě Severního Irska a části Rostrevoru s výhledem na Carlingfordské jezero. Lewis uvedl, že se při psaní této série inspiroval křesťanskými pohádkami George MacDonalda.\n\nLewis napsal množství děl, která se zabývají nebem a peklem. Jedna z nich, \"Velký rozvod nebe a pekla\" (dříve vydaná jako \"Velký rozvod\"), je krátkou novelou, ve které se několik obyvatel pekla účastní autobusového zájezdu do nebe, kde se setkávají s lidmi ze země. Tématem je, že mohou zůstat (a v takovém případě místo, odkud přišli, nazvat namísto pekla očistcem), ale většině z nich se tam nelíbí. Název knihy odkazuje na \"Snoubení nebe a pekla\" od Williama Blakea, koncept, který Lewis považuje za „katastrofální omyl“. Dílo vědomě odráží dvě jiná známá díla s podobnou tematikou, \"Božskou komedii\" Danta Alighieriho a Bunyanovu \"Poutníkovu cestu\".\n\nDalší krátké dílo \"Rady zkušeného ďábla\" sestává z dopisů, v nichž zkušený démon Zmarchrob radí svému synovci Tasemníkovi, jak nejlépe pokoušet určitého člověka a postarat se tak o jeho zatracení. Lewisovým posledním románem je \"Dokud nemáme tvář\". Lewis sám knihu považoval za své nejlepší a nejvyspělejší prozaické dílo, u čtenářů ale nikdy nedosáhla velkého úspěchu. Jedná se o převyprávění příběhu o Erótovi a Psýché z neobvyklého pohledu sestry Psýché. Zaobírá se do hloubky náboženskými myšlenkami, ale zasazení je zcela pohanské a spojení s určitými křesťanskými doktrínami je ponecháno pouze implicitně.\n\nNež Lewis konvertoval ke křesťanství, vydal dvě knihy. Sbírku básní \"Spirits in Bondage\" (\"Duchové v otroctví\") a samostatnou výpravnou báseň \"Dymer\". Obě vydal pod pseudonymem Clive Hamilton.\n\nKromě kariéry profesora anglického jazyka a prozaika je Lewis mnohými považován za jednoho z nejvlivnějších křesťanských apologetů své doby. Kniha \"K jádru křesťanství\" byla v roce 2000 zvolena vydavatelstvím Christianity Today (Křesťanství dnes) nejlepší knihou 20. století. Kvůli svému skeptickému pohledu na víru a následnému obrácení byl označen za „apoštola skeptiků“.\n\nLewis byl velmi zaujat představou přinést rozumný argument ve prospěch pravdivosti křesťanství. Knihy \"K jádru křesťanství\", \"Problém bolesti\" a \"Zázraky\" se všechny do určité míry pokouší vyvrátit oblíbené argumenty proti křesťanství, například „Jak mohl dobrý Bůh dovolit, aby na světě existovala bolest?“. Stal se známým také díky přednáškové činnosti a účinkování v rozhlasových pořadech. Některá z jeho děl (včetně velké části knihy \"K jádru křesťanství\") vznikla původně jako předlohy pro rozhlasové promluvy nebo přednášky.\n\nDebata s filosofkou Elizabeth Anscombovou v roce 1948, kterou Lewis a jeho přátelé vnímali jako těžkou porážku a značné ponížení, značně podryla jeho sebedůvěru coby křesťanského apologeta a vedla k tomu, že ve svém dalším díle soustředil své úsilí na náboženskou beletrii a knihy pro děti. Na této věci je ovšem značně paradoxní, že samotná Anscombová neměla pocit, že by byl Lewis v debatě nějak výrazně poražen a považovala ji jen za diskusi, která hlouběji probrala dané téma a umožnila Lewisovi dodatečně opravit některé slabší části jeho díla.\n\nLewis napsal také autobiografii nazvanou \"Zaskočen radostí\", která klade zvláštní důraz na jeho obrácení. (Byla napsána předtím, než poznal svou ženu Joy Greshamovou; název knihy pochází z prvního řádku básně Williama Wordswortha). Jeho eseje a veřejné promluvy o křesťanské víře, z nichž mnohé byly společně vydány v knihách \"Bůh na lavici obžalovaných\" a \"The Weight of Glory and Other Addresses\" (\"Váha slávy a jiné proslovy\"), jsou populární dodnes.\n\nJeho nejznámější dílo \"Letopisy Narnie\" obsahuje silné křesťanské poselství a je často označováno za alegorii. Lewis, odborník na problematiku alegorie, však tvrdil, že knihy nejsou alegorické, a raději označoval jejich křesťanskou stránku za hypotetickou.\n\nV často citované pasáži z knihy \"K jádru křesťanství\" se Lewis postavil stále populárnějšímu názoru, že jakkoli byl Ježíš velkým morálním učitelem, nebyl to Bůh. Tvrdil, že Ježíš vyslovil několik tvrzení o svém božství, která tuto možnost logicky vylučují.\n\nS tímto tvrzením přišel v době, kdy teologové jako Albert Schweitzer a Rudolf Bultmann označovali Ježíšovy zázraky a vzkříšení za mýtus. Představa, že Ježíš nebyl Bůh, ale moudrý člověk, v akademických kruzích zakořenila. Přijetím předpokladu, že Ježíš vyslovil tvrzení o svém božství, Lewis popíral pohled zpopularizovaný H. G. Wellsem v knize \"Dějiny světa\", že Ježíš nikdy nic takového netvrdil.\n\nTento argument, který Lewis nevymyslel, ale rozvinul a zpopularizoval, se často označuje jako „Lewisovo trilema“. Křesťanský apologeta Josh McDowell ho použil ve své knize \"Více než tesař\".\n\nPřestože se tento koncept v křesťanské apologetické literatuře často opakuje, liberální teologové ho z velké části ignorují. Z jejich řad byla Lewisova křesťanská apologetika často kritizována, a to zejména tento argument. Filozof John Beversluis označil v knize \"C. S. Lewis and the Search for Rational Religion\" (\"C. S. Lewis a hledání rozumného náboženství\", anglicky vyšlo v roce 1985) Lewisovy argumenty za „bezohledně trvající na textu Bible a teologicky nespolehlivé“. John Hick v roce 1993 poznamenal, že znalci Nového zákona již v současnosti nezastávají názor, že Ježíš tvrdil, že je Bůh. Anglikánský biskup N. T. Wright prohlásil, že argument trilematu nefunguje jako historie a že nebezpečně selhává, když se historičtí kritikové postaví proti jeho způsobu čtení evangelií.\n\nPodobnou strukturu použil Lewis i v knize \"Lev, čarodějnice a skříň\", kde profesor Kirke radí mladým hrdinům, že výpovědi jejich sestry o kouzelném světě musí logicky považovat buď za lež, bláznovství, nebo pravdu.\n\nJednou z hlavních myšlenek Lewisovy apologetiky je to, že existují etická pravidla společná všem lidem. V prvních pěti kapitolách knihy \"K jádru křesťanství\" se Lewis zabývá myšlenkou, že lidé v sobě mají určité normy chování a očekávají, že se podle nich budou ostatní chovat. Tyto normy se nazývají univerzální morálka nebo přirozený zákon. Lewis tvrdil, že lidé na celém světě vědí, co tento zákon tvrdí a kdy ho porušili. Pokračuje tvrzením, že za takovouto univerzální sadou pravidel musí někdo nebo něco být.\n\nLewis zobrazuje univerzální morálku také ve svém prozaickém díle. V \"Letopisech Narnie\" ji popisuje, jako „dávnou magii“, kterou každý zná.\n\nVe druhé kapitole knihy \"K jádru křesťanství\" Lewis uznává, že „pro některé lidi je těžké pochopit, co je tímto zákonem lidské přirozenosti“. Nejprve reaguje na myšlenku, že „morální zákon je prostě náš davový instinkt“ a potom na myšlenku, že „morální zákon je prostě společenská konvence“. V reakci na druhou myšlenku Lewis poznamenává, že lidé si sice často stěžují na to, že jedna sada morálních pravidel je lepší než jiná, ale že právě to svědčí o existenci „skutečné morálky“, s kterou ostatní morální pravidla porovnávají. Na závěr poznamenává, že některé rozdíly v morálce jsou zveličené lidmi, kteří si pletou rozdíly v názorech o morálce s rozdíly v názorech o faktech.\n\nLewis dodnes získává pozornost širokého okruhu čtenářů. Čtenáři jeho fikce často nevědí, co Lewis považoval za křesťanská témata ve svém díle. Jeho díla z oblasti křesťanské apologetiky čtou a citují stoupenci nejrůznějších denominací včetně římských katolíků a mormonů.\n\nLewisem se zabývá několik biografických děl, z nichž některá napsali jeho blízcí přátelé, například Roger Lancelyn Green a George Sayer. V roce 1985 vysílaly britské televizní stanice krátký film (s Jossem Acklandem a Claire Bloomovou v hlavních rolích) \"Shadowlands\" Williama Nicholsona, který dramaticky líčí Lewisův život a jeho vztah s Joy Greshamovou. V roce 1989 byl tento scénář zinscenován jako divadelní hra (s Nigelem Hawthornem v hlavní roli), v roce 1993 byl potom natočen celovečerní film \"Shadowlands\", ve kterém hráli Anthony Hopkins a Debra Wingerová. V roce 2005 byl natočen hodinový televizní film s Antonem Rodgersem v hlavní roli \"C. S. Lewis: Beyond Narnia\" (\"Za Narnií\"), který přinesl stručný přehled Lewisova života. Lewis nepřímo ovlivnil i dílo svého přítele J. R. R. Tolkiena. Uvádí se, že postava enta Stromovouse z Pána prstenů je jakousi přátelskou karikaturou Lewise.\n\nLewisem bylo inspirováno mnoho knih, například \"Přísné milosrdenství\" Lewisova současníka a přítele Sheldona Vanaukena. Zvlášť velký vliv měly \"Letopisy Narnie\". Moderní dětská literatura, včetně \"Řady nešťastných příhod\" Daniela Handlera, Colferovy série \"Artemis Fowl\", \"Jeho temných esencí\" Philipa Pullmana nebo série \"Harry Potter\" J. K. Rowlingové, se více či méně inspirovala řadou Lewisových knih. Lewisův kritik Pullman považoval Lewise za negativní vliv a obvinil ho, že ve svých knihách využívá náboženskou propagandu, mužský šovinismus, rasismus a emocionální sadismus. Autoři fantasy literatury pro dospělé jako například Tim Powers také potvrdili, že je Lewis ovlivnil.\n\nVětšinu posmrtně vydaného díla editoval správce jeho literární pozůstalosti Walter Hooper. Nezávislá odbornice na Lewise Kathryn Lindskoogová však tvrdila, že Hooperovo vzdělání je nespolehlivé a že Hooper učinil nepravdivá prohlášení a přisoudil Lewisovi nepravá díla.\n\nPodle výzkumu Lindskoogové se začal Hooper po Lewisově smrti v roce 1963 stavět do role jeho přítele a sekretáře. Ačkoliv byl s Lewisem v kontaktu pouze mezi začátkem června a koncem srpna 1963, některé úvody k Lewisovým dílům, které vydal, vzbuzovaly dojem, že znal Lewise po mnoho let a měl s ním velmi úzký vztah. Hooper však to, že jeho vztah s Lewisem trval jen krátce, otevřeně přiznává ve svém úvodu k Lewisově knize \"The Weight of Glory\" (\"Váha slávy\"). Výzkum a argumenty Kathryn Lindskoogové jsou vyloženy v její knize \"Sleuthing C. S. Lewis: More Light in the Shadowlands\" (\"Slídění po C. S. Lewisovi: Více světla v Zemi stínů\").\n\nBronzová socha Lewisovy postavy Digoryho z knihy \"Čarodějův synovec\" stojí v Holywood Arches před knihovnou Holywood Road Library v Belfastu.\n\nLewis byl silně proti filmovým zpracováním svých knih. Obával se toho, že postavy antropomorfních zvířat „se stanou komedií nebo noční můrou, pokud jsou převedeny z vyprávění do viditelné podoby.“ Toto bylo řečeno v kontextu padesátých let 20. století, kdy nebyly technicky možné filmové triky potřebné k vytvoření souvislého a kompaktního filmového zpracování Narnie.\n\nPíseň \"The Earth Will Shake\" zpívaná skupinou Thrice je inspirována jednou z Lewisových básní a skupina Sixpence None the Richer je pojmenovaná podle oddílu z knihy \"K jádru křesťanství\". Kniha \"Velký rozvod nebe a pekla\" zase inspirovala nejméně tři hudební díla. Skladbu pro smyčcové kvarteto s názvem \"Velký rozvod\" z pera Matta Slocuma ze skupiny Sixpence None the Richer, píseň \"The High Countries\" z alba \"Back Home\" od skupiny Caedmon's Call a rockové album \"Ghosts and Spirits\" Phila Woodwarda. Novozélandská křesťanská písničkářka Brooke Fraserová zařadila na své album \"Albertine\" píseň s názvem \"C. S. Lewis Song\", která obsahuje pasáže z jeho děl. Křesťanská alternativní rocková skupina Poor Old Lu má svůj název podle věty z knihy \"Lev, čarodějnice a skříň\". Další alternativní rocková kapela Future of Forestry se nazývá podle stejnojmenné Lewisovy básně. Skupina 2nd Chapter of Acts nahrála album s názvem \"The Roar of Love\" inspirované první z řady knih o Narnii. Britská kapela The Waterboys citovala z knihy \"Poslední bitva\", závěrečného dílu série o Narnii, ve své písni \"Church Not Made with Hands\" z roku 1984. Později na své album \"Room to Roam\" z roku 1990 Waterboys zařadili píseň \"Further Up, Further In\" pojmenovanou podle poslední kapitoly \"Poslední bitvy\".\n\nFilmové zpracování \"Lva, čarodějnice a skříně\" z roku 2005 je založeno na první části série o Narnii. Tržby po celém světě dosáhly 744 milionů dolarů. Filmové adaptace se natáčí také podle tří dalších Lewisových knih. \"Princ Kaspian\" by měl být uveden 16. května 2008, \"Plavba jitřního poutníka\" 7. května 2010 a \"Rady zkušeného ďábla\" by měly být uvedeny někdy v průběhu roku 2008.\n\nNa světě existuje několik společností, které se zabývají C. S. Lewisem, včetně jedné založené roku 1982 v Oxfordu za účelem diskusí o pracích zabývajících se životem a dílem C. S. Lewise a dalších členů Inklings a hodnocení všeho, co s Lewisem souvisí. Jeho jméno se používá v mnoha křesťanských organizacích, často zaměřených na zachování konzervativních křesťanských hodnot ve vzdělání a studiu literatury.\n\n\n\n"}
{"id": "51170", "url": "https://cs.wikipedia.org/wiki?curid=51170", "title": "Ilidža", "text": "Ilidža\n\nIlidža (v srbské cyrilici Илиџа) je lázeňské město nedaleko Sarajeva (administrativně pod něj spadá jako općina Ilidža). Je předměstím hlavního města. Nachází se v blízkosti soutoku řek Željeznica a Bosna. Obyvatelstvo je především bosňácké národnosti.\n\nNázev Ilidža pochází z tureckého slova \"iladž\", které doslova označuje zdravé místo nebo místo které zajišťuje dobré zdraví, kde se lidé léčí a kde se nacházejí léčivé látky.\n\nV lokalitě dnešní Ilidži existovalo římské osídlení. Doloženy jsou záznamy o sídle s názvem \"Aquae S.\" Podle archeologického průzkumu se zde nacházely vily a lázně (v blízkosti Ilidži se nachází zřídlo řeky Bosny). Dochovány byly rovněž i mozaiky z téhož období, nalezena keramika, mince apod.\n\nBěhem období turecké nadvlády nad Bosnou zde byl zbudován kamenný most přes řeku Bosnu. Nacházel se zde také hamam, turecké lázně.\nIlidža byla až do roku 1878, kdy po Berlínském kongresu připadla Bosna a Hercegovina Rakousko-Uhersku, jen obyčejnou vesnicí. Nedlouho po té se tehdejší nová správa rozhodla místní příhodné podmínky využít pro výstavbu lázeňského komplexu. Během 80. let 19. století byl tento komplex vybudován (na jeho realizaci se podílel i český architekt Karel Pařík, který zde vybudoval restauraci – dnes kino). Do konce roku 1895 zde byly vybudovány hotely Igman, Hungaria, Austria a Bosna. Vznikl zde lázeňský park s alejemi, umělými jezery a sportovišti. V této době zde byla zasázená také Velká alej, kterou tvoří 726 platanů a nemalý počet kaštanů. Alej spojila výletiště pramene Bosny s lázeňským areálem. Od roku 1885 měla Ilidža také i tramvajové spojení se Sarajevem.\n\nBěhem existence socialistické Jugoslávie měla Ilidža sloužit především lidu, a tak zde byly některé objekty v areálu modernizovány a zpřístupněny široké veřejnosti. Okolní venkov v rovinaté krajině údolí řek Bosny a Željeznice byl industralizován a díky tomu se stala obec velmi rychle jedním z výrobních center na území republiky. Nacházelo se zde několik továren, které vyráběly např. jízdní kola, nábytek, ledničky apod. V nedaleké vesnici Blažuj byl později zbudován závod společnosti Coca Cola. Ilidža získala nové centrum v blízkosti tramvajové konečné, byly zde postaveny panelové domy a v souvislosti s rozvojem Sarajeva se jako jeho předměstí dynamicky rozšířila i co do počtu obyvatel. V okolí původní Ilidži vznikly celé čtvrti rodinných domů.\n\nBěhem války v Bosně a Hercegovině obsadily Ilidži Vojska Republiky srbské a představovala jednu z pozic při Obléhání Sarajeva. Po skončení konfliktu byla na základě Daytonské dohody předána Federaci Bosny a Hercegoviny. Mnohé z domů osídlili uprchlíci z války. Na začátku 21. století se stala Ilidža populární mezi blízkovýchodními investory. Stavební rozvoj Ilidže, který doprovází často i výstavba nelegální, má do budoucna doprovázet i výstavba nové tramvajové trati.\n\nNa území općiny Ilidža se nachází několik lomů, kde se těží dolomit. Rovněž je zde stáčena minerální voda, jejíž ložiska se nacházejí pod nedalekými vrcholky hor, stejně jako zdroje pitné vody, která je distribuována obyvatelům nedalekého Sarajeva.\n"}
{"id": "51171", "url": "https://cs.wikipedia.org/wiki?curid=51171", "title": "Odpadní voda", "text": "Odpadní voda\n\nOdpadní voda, je voda, jejíž kvalita byla zhoršena lidskou činností. V hydroenergetice má tento termín jiný význam – označuje vodu, která již předala svou energii turbíně nebo vodnímu kolu.\n\nZnečištění vody může být tvořeno rozpuštěnými nebo nerozpuštěnými látkami, za znečištění se ale považuje i například tepelné nebo radioaktivní znečištění. V naprosté většině případů musí být odpadní voda před vypuštěním do vodotečí čištěna. Odpadní voda se silným rozložitelným organickým znečištěním bývá voda polysaprobní, podle saprobního indexu se dá míra znečištění odpadních vod odhadovat. K přesnému stanovení znečišťujících látek slouží chemické rozbory.\n\nCharakter znečišťujících látek silně ovlivňuje další nakládání s odpadní vodou. Látky mohou být rozpuštěné, nebo nerozpuštěné.\nRozpuštěné organické látky mohou být biologicky rozložitelné – například monosacharidy, nebo biologicky nerozložitelné – například azobarviva. V odpadních vodách se vyskytují i rozpuštěné anorganické látky – například anorganické soli.\n\nNerozpuštěné organické látky mohou být biologicky rozložitelné – například škrob nebo bakterie, nebo biologicky nerozložitelné – například většina plastů. Také se dají dělit na usaditelné a neusaditelné. Anorganické nerozpuštěné látky jsou usaditelné – například písek, nebo neusaditelné – obvykle různé koloidní částice, například hydratované oxidy železa.\nKomunální odpadní voda vzniká každodenní lidskou činností – pochází z domácností, škol, úřadů, od živnostníků a podobně. Splašky mají přibližně stejné složení. Kromě splašků obsahuje v případě jednotné kanalizace i oplachové vody (vodu z mytí ulic) a dešťovou vodu ze srážek. Zpracovává se na městských čistírnách odpadních vod (ČOV). Množství znečištění přiváděného na městskou ČOV se vyjadřuje jako počet ekvivalentních obyvatel. \n\nPři separaci splaškové vody se odděluje:\nUpravená (jednodušeji než v ČOV) šedá voda (tzv. bílá) a dešťová voda mohou být využity v rámci budovy jako voda užitková.\n\nPrůmyslová odpadní voda vzniká v průmyslových podnicích. Míra a charakter znečištění vody záleží na druhu průmyslu, ale i použité technologii výroby. Průmysl produkuje odpadní vody jednak z technologických vod (což je voda přímo použitá ve výrobě) a jednak z chladicích vod (což je voda používaná na chlazení zařízení, ta bývá znečištěná „pouze“ tepelně). Průmyslová odpadní voda se čistí buď přímo v podniku (tam někdy stačí vodu předčistit a pak vypustit do kanalizace, nebo přímo v městské ČOV.\n\n"}
{"id": "51177", "url": "https://cs.wikipedia.org/wiki?curid=51177", "title": "Carnegie Medal", "text": "Carnegie Medal\n\nCarnegie Medal in Literature (Carnegieho medaile za literaturu) je britské ocenění za knihu pro děti a mládež, založené roku 1936 na počest skotského filantropa Andrewa Carnegieho.\n\nCena je vyhlašována vždy v červenci za předcházející rok. Vítěz dostává zlatou medaili a knihy v hodnotě £500, které posléze daruje nějaké škole nebo veřejné knihovně.\n\nCarnegieho medaile za literaturu je cena, která je udělována každoročně od roku 1936 na památku velkého skotského filantropa Andrewa Carnegie žijícího v letech 1835 až 1919. Carnegie byl průmyslník, jenž zbohatnul v USA díky oceli. Jeho zážitky s knihovnami v dětském věku ho vedly k myšlence, že \"pokud někdy zbohatne, měly by mé peníze být použity na vytvoření bezplatných knihoven.\" Andrew Carnegie založil více než 2 800 knihoven v anglicky mluvících oblastech světa. V době jeho smrti, tvořily Carnegie knihovny více než polovinu knihoven ve Velké Británii.\n\nV roce 1935, u příležitosti stého výročí narození Andrewa Carnegie, se uskupení The Library Association rozhodlo, že vznik britské knižní ceny na jeho počest bude vhodnou vzpomínkou. Došlo ke zřízení výboru na uskutečnění tohoto kroku.\nW.C.Berwick, jenž byl hlavním knihovníkem v knihovně Croydon, propagoval myšlenku vzniku ocenění pro dětské knihy už od roku 1931. S vědomím toho, že se v USA udělovala cena pro dětskou literaturu od roku 1922, bylo doporučení výboru pro každoroční udělování zlaté medaile za dětskou knihu přijato 2. dubna 1936.\nV raném období ocenění Carnegie Medal byl výbor ceny pod kontrolou a správou Library Association. V roce 1968 se Library Association rozhodla udělat experiment na 1 rok v tom, že výběr vítězů provede Youth Libraries Group. Z tohoto experimentu vznikl moderní formát této ceny.\nChartered Institute of Library and Information Professionals (CILIP) tvoří CKG Working Party, která ocenění spravuje ve spolupráci s Youth Libraries Group, jenž je odpovědná za výběr poroty a předsedy poroty. Nominace knih na tzv.long list se účastní všichni členové CILIPu.\n\nJedinečnost Carnegie Award je v tom, že se jedná o jedinou cenu za dětskou literaturu ve Velké Británii o které rozhodují knihovníci.\n\nMožnost nominace pro rok 2011 se otevřela 1. září 2010 a uzavřela 22. října 2010. Podmínkou účasti knih v ocenění pro rok 2011 bylo to, že musely být vydány ve Velké Británii mezi 1. zářím 2009 a 31 dubnem 2010. Knihy vydané mimo Velkou Británii musely být vydané ve Velké Británii do tří měsíců od původního vydání. Porotci četli a posuzovali každý titul. Užší výběr pro cenu ohlásily 1. dubna 2011. Oceněné knihy byly vyhlášeny na slavnostním ceremoniálu 23. června 2011.\n\nKnihy mohou nominovat členové Chartered Institute of Library and Information Professional (CILIP), buď osobně nebo přes místní autoritu nebo přes regionální pobočku či přes Special Interest Group. Nominace mohou být podány elektronicky pomocí online formuláře. Tištěný formulář pro nominaci vychází v zářijovém čísle časopisu CILIP's Library and Information Gazette.\n\nAž 2 tituly mohou být nominovány s přiloženým podpůrným prohlášením obsahujícím 30 až 50 slov. Podpůrné prohlášení by mělo být shrnutím toho, co činí nominovanou knihu vynikající z pohledu čtenáře a zdůraznit silné stránky knihy podle kritérií Carnegie. Nemělo by se jednat o jednoduché převyprávění obsahu knihy.\n\nChartered Institute of Library and Information Professional (CILIP) má okolo 24 000 členů, pracujících v byznysu, průmyslu, školství, místní a státní správě, zdravotnictví, dobrovolnickém sektoru a v národních a veřejných knihovnách. Youth Libraries Group (YLG), což je jedna ze specializovaných skupin CILIPu se zaměřením na literaturu pro mládež, čítá přes 3000 členů. Sbor poroty tvoří 12 knihovníků z dětských knihoven, kteří jsou členy YLG. Vítěz obdrží zlatou medaili a a 500 liber na nákup knih, jež může darovat vybrané knihovně.\n\nKniha musí být napsána v angličtině. Kniha musí být původně vydána s určením pro děti a mládež.V případě elektronických knih a povídek, které byly vydány v časopise nebo jinak, by mělo být považováno za datum vydaní datum, kdy je dílo zveřejněno jako celek. Ceny se mohou účastnit všechny druhy knih pro děti a mládež. Vítězný autor se může se svojí další knihou znovu účastnit ocenění.\nV ocenění Carnegie Medal by měla zvítězit kniha s vynikající literární kvalitou.Celé dílo by mělo poskytnout nejen povrchní potěšení z dobrého četby, ale také hlubší podvědomou spokojenost během čtení a opravdový zážitek, který v člověku zůstane i po přečtení knihy.\n\nMá kniha dobře vystavěný děj? Má autor vládu nad dějem, dělá konečná a dobrá rozhodnutí? Dějí se události, ne nutně logicky, ale přijatelně v rámci hranic stanovených dějem (zápletkou)? Je konečné vyústění zápletky důvěryhodné ve vztahu ke zbývajícím částem knihy?\n\nVystupují v knize věrohodné a přesvědčivé postavy? Dochází k vývinu postav v průběhu knihy? Ovlivňují se postavy navzájem přesvědčivě? Je chování postav a řeč v souladu s jejich zázemím a prostředím, ve kterém žijí? Jsou postavy dostatečně efektivně odhaleny prostřednictvím vyprávění, dialogu, akce, vnitřního dialogu a prostřednictvím myšlenek a reakce ostatních postav?\n\nPoužívá autor vhodný styl pro toto téma? Podařilo se autorovi vytvořit náladu a jak se hodí k danému tématu? Dochází k efektní spolupráci mezi dialogem a vyprávěním? Používá autor úspěšně literární techniky a postupy?Používá autor efektivně jazyk v tvorbě atmosféry, postav, akce atd? Pokud jsou použity rým nebo rytmus je jejich použití dokonalé a nápadité? V případě předložení faktických informací, jsou tyto informace předloženy přesně a jasně?\n\nDo roku 2005 se letopočty vztahovaly k datu vydání knihy (cena byla udělena vždy následující rok), od roku 2007 jde o letopočet udělení ceny.\n\n"}
{"id": "51186", "url": "https://cs.wikipedia.org/wiki?curid=51186", "title": "Hydroponie", "text": "Hydroponie\n\nHydroponie je pěstování rostlin bez půdy v živném roztoku.\n\nNejvhodnějším substrátem je v tomto případě keramzit - expandovaný jíl. Hydroponicky je možné pěstovat téměř všechny pokojové rostliny, zeleninu -meloun, ovoce - okurky, rajčata a pod. nebo květiny (karafiáty, gerbery a pod.) pro produkci řezaných květů. Užitkové rostliny ve sklenících se také pěstují hydroponicky buď v minerální plsti nebo v roztoku na \"tenké vrstvě\". V těchto systémech voda cirkuluje, mimo záhony se zpět vrácený roztok filtruje, doplní se živiny, upraví pH a teplota. Podle systému a účelu pěstování se přidávají hnojiva. Pro uzavřený systém pěstování pokojových rostlin v keramzitu lze použít kvalitní tekutá hnojiva bez balastních látek a při každé zálivce zalévat slabým roztokem 0,02%. Pro tento způsob existují ještě dlouhopůsobící iontovýměnná hnojiva na bázi Lewatitu, která vyměňují živné ionty za soli obsažené v zálivkové vodě. V případě použití takového hnojiva není vhodná zálivka dešťovou vodou. Tuto lze rostlinám dodávat jednou za 3–4 měsíce.\n\nVelká většina rostlin, která je pěstována hydroponicky, může růst v hydroponii i v půdě. Mezi výhody patří rychlejší růst rostlin, menší náchylnost k chorobám. Vděčnou hydroponickou rostlinou je např. voděnka (\"Tradescantia zebrina\"). Tato metoda pěstování je vhodná pro alergiky.\n\nZnáme tři typy hydroponických systémů.\n\n\nTento typ pěstování je vynálezem Egypťanů. Zakladateli moderní hydroponie jsou němečtí botanikové Julius von Sachs a Wilhelm Knop, kteří se pěstováním rostlin bez půdy zabývali v 60. až 70. letech 19. století. Jejich výsledky se rychle ujaly a byly dále rozvíjeny. Problém byl především s ukotvením rostlin. Původně se rostliny provlékaly otvorem v korkové zátce, uzavírající nádobu s živným roztokem. Dále se využívaly i běžné květináče, vyplňované drcenou střešní krytinou, drcenou pemzou, drobnými oblázky a podobným materiálem. Jako ideální se ovšem ukázal právě keramzit.\n\nKvětinám, pěstovaným bez zemního substrátu, škodí studený vzduch a průvan, proto je nutné větrat jen opatrně. Potřebují světlo, ale je nevhodné vystavit je slunečním paprskům přímo. Pro zálivku a rosení nemají v oblibě chlorovanou, tvrdou a studenou vodu (optimální teplota je 20 °C).\n\n\nAgregát expandovaného jílu\n\nPro systém hydroponie, ve kterém je kontrolován přísun živin, jsou konkrétně vhodné expandované jílové pelety (keramzit), které prošly ohřevem. Jsou pH neutrální a neobsahují žádné živiny.  Jíl se formuje do kulatých pelet a je ohříván v otáčejících se pecích o teplotě 1,200 °C. To způsobuje u pelet narůstání podobně jako u popcornu a také jejich pórovitost.  Jsou lehké a časem nezůstávají celistvé. Tvar pelet záleží na procesu výroby a může být u většího množství jednotný, či různorodý. Výrobci považují expandované jílové pelety za ekologicky udržitelné a mohou být opakovaně použity. Typicky jsou čištěny bílým octem, chlórovým bělidlem, nebo také peroxidem vodíku a následně jsou celé opláchnuty vodou. \n\nLapides crescendi\n\nLapides crescendi (Growstones) jsou vytvářeny z odpadního skla a mají retenční prostor na více vody i vzduchu, než je u perlitu a rašeliny. Tento typ agregátu udržuje více vody než předvařené rýžové lusky. Growstones se skládají z 0,5 až 5 % uhličitanu vápenatého. Množství je typicky kolem 25,8 až 258 g uhličitanu vápenatého na 5,1 kg balení Growstones . Zbytek je sodnovápenaté sklo. \n\nKokosové textilní vlákno\n\nJedná se o zbývající materiál po odstranění vláken z vnější schránky kokosového ořechu. Kokosové vlákno je 100 % přírodní rostlinný substrát. Obvykle je kokosové vlákno cílem houby Zelenatky (trichoderma), která chrání kořeny rostliny a stimuluje jejich růst. Kokosové vlákno je velmi obtížné při zalévání přetéci, prostředí je bohaté na obměnu kationů, které vede k velmi dobré směně minerálů a uskladňování minerálů postupně uvolňovaných rostlině. Kokosové vlákno je dostupné v několika variantách, obecně nejrozšířenější je kokosová rašelina, která by neměla obsahovat minerály. \n\nRýžové lusky\n\nRýžové lusky (PBH) jsou vedlejším produktem v zemědělství, který prochází ohřevem a nemá jiné využití. Jako substrát se postupně rozkládá, čímž umožňuje odvodnění. Studie prokázaly, že využití rýžových lusků nemá vliv na funkci fytohormonů. \n\nPerlit\n\nPerlit je sopečný kámen, který prošel razantním ohřevem. Je lehký a je formován do narůstajících skleněných oblázků. Je využíván volně, nebo je ve vodě včleněn do plastového obalu. Využívá se také k míchání půdních směsí ke snížení hustoty půdy. Perlit má podobné využití jako vermikulit, obecně zadržuje méně vody a více vzduchu, je schopný plout.\n\nVermikulit\n\nPodobně jako perlit, se jedná o minerál, který prošel razantním ohřevem a formováním do lehkých oblázků. Vermikulit zadržuje více vody než perlit. Vermikulit má tendenci absorbovat vodu a minerály v systému pasivní hydroponie. Když je v okolí kořenů příliš mnoho vody a menší přístup vzduchu je možné postupně snižovat míru zadržování vody substrátem přidáním navyšujícího množství perlitu.  \n\nPemza\n\nPodobně jako perlit je pemza velmi lehká, získává se ze sopečného kamene a využívá se při hydroponii. \n\nPísek\n\nPísek je levná a dostupná varianta substrátu, nicméně je těžký, neudržuje dobře vodu a měl by být mezi používáním pročišťován případně sterilizován. \n\nŠtěrk\n\nJedná se o podobnou formu substrátu, jako se využívá v akváriích. Substrát by měl být nejprve očištěn. Typicky se při hydroponii využívá tradiční vrstva filtračního štěrku s elektricky poháněnou pumpou na růst rostlin. Štěrk je levnou záležitostí a je poměrně lehké jej udržovat čistý, dochází k dobrému průtoku vody, ale štěrk je také velmi těžký. Když není systém s rostlinami dostatečně často zavlažován, mohou kořeny rostliny v substrátu vyschnout. \n\nCelulózní vlákna\n\nJedná se o velmi efektivní organický substrát pro hydroponii, získávaný ze dřeva. Výhodami tohoto substrátu je například po dlouhou dobu úspěšné zachování struktury. Tento typ vláken byl používán ve velmi raných počátcích metod hydroponie. Nicméně novější výzkum, naznačuje, že tento typ vláken může mít škodlivé účinky na fytohormony rostliny ovlivňující její růst. \n\nOvčí vlna\n\nOvčí vlna je pro hydroponii slibný obnovitelný materiál. Ve studii porovnávající ovčí vlnu s rašelinou a kokosovými vlákny perlitem a kousky minerální vaty na růst rostliny salátové okurky měla ovčí vlna větší kapacitu pro vzduch a to až 70%, která se postupně snižovala na využití srovnatelné s 43% a kapacitou přijmu vody rostoucí od 23% na 44%. Použití ovčí vlny se ukázalo být v porovnávání s ostatními substráty za nejvíce výnosné. Využití kyseliny mléčné a Bacilus subtilis podpořilo výnosnost ve všech typech substrátů. \n\nMinerální vata\n\nMinerální vata je obecně nejrozšířenější substrát na hydroponii. Je slibná, jak do obnovujících systémů, tak do cirkulárních systémů hydroponie. Je vytvářena z roztavených hornin, čediče či „strusky“ stočená do jednotlivých drobných vláken tvořících médium s vlastností kapilárního efektu. Minerální vata je typicky využívána na rostliny v raném stádiu při zasazení semen. Minerální vata může být ponechána při růstu rostliny po zbytek vývoje.  Výhodou u minerální vaty je efektivita pří úspěšném využití komerční hydroponie. Většina typu minerální vaty spadá pod bezpečný materiál, nekarcinogenní a spadající pod typ Q u CLP regulací Evropské Unie, při klasifikací balení. \n\nPěnový polystyren\n\nVýplňové polystyrenové granule jsou levnou a dostupnou variantou, jsou velmi lehké a s dobrým odvodněním. Využívají se většinou v uzavřených trubkových systémech. Používají se pouze nerozložitelné výplňové polyesterové granule u kterých nehrozí absorbování styrenu do rostlin. Nesmí se používat pěnový polystyren obsahující bromované zpomalovače hoření ( takzvaný nehořlavý polystyren ), které se mohou uvolňovat do vody a tím ohrožovat lidské zdraví. \n\nHydroponie se dělí například na anorganickou a organickou.\n\n"}
{"id": "51189", "url": "https://cs.wikipedia.org/wiki?curid=51189", "title": "Předslitina", "text": "Předslitina\n\nPředslitiny jsou slitiny dvou a více kovů. Obsahují vedle základního nosného kovu jako např. železo (Fe), hliník (Al), měď (Cu), nikl (Ni) ap. ještě další legující prvky, které se těžko do cílových slitin legují. Důvodem obtížné legovatelnosti je např. příliš vysoká tavicí teplota, nízký bod vypařování nebo nedostatečná rozpustnost v cílové slitině.\n\nVe zpracování železných slitin jsou to nejčastěji Ferochrom (FeCr), Feromangan (FeMn), Ferosilicium (FeSi), Ferosilcium-hořčík (FeSiMg), Ferotitan (FeTi), Ferofosfor (FeP), Nikl-hořčík (NiMg), Ferowolfram (FeW), Feromolybden (FeMo) ap.\n\nV metalurgii neželezných kovů jsou předslitiny také hojně používány.\n"}
{"id": "51202", "url": "https://cs.wikipedia.org/wiki?curid=51202", "title": "Pavel Ploc", "text": "Pavel Ploc\n\nPavel Ploc (* 15. června 1964, Jilemnice) je český politik, v letech 2006 až 2017 poslanec PSP ČR za ČSSD, a bývalý československý skokan na lyžích.\n\nJeho otec Pavel byl dvojnásobným olympionikem a osmým na mistrovství světa biatlonistů. Malý Pavel Ploc zkoušel různé zimní sporty, ale jeho hlavním vzorem byl olympijský vítěz Jiří Raška. Skákat začal v šesti letech. Na první skokanské pokusy nejdříve dohlížela jeho matka, poté ji nahradil otec s trenérem sdruženářů Jiskry Harrachov Antonínem Linemajerem. V libereckém mládežnickém týmu se o něj staral Rudolf Höhnl a Karel Kodejška, na vojně jej trénoval další úspěšný skokan české historie, Dalibor Motejlek.\n\nDo prestižního Světového poháru prvně nahlédl koncem sezony 1982/1983. Premiéru si odbyl při své budoucí parádní disciplíně – letech na lyžích. V Bad Mitterndorfu obsadil dvakrát 12. místo. Nakonec se představil na domácí půdě ve Štrbském Plesu, kde skončil již jako nejlepší z československých skokanů na osmé příčce.\n\nPrvního velkého úspěchu dosáhl na MS v letech na lyžích v Harrachově v roce 1983. Ani světový rekord 181 metrů mu však nestačil na celkové vítězství. Přemožitele našel v Klausi Ostwaldovi, jenž předvedl dva vyrovnanější lety; porazil však legendárního Mattiho Nykänena. Na harrachovském velkém můstku rovněž vyhrál první závod SP. V průběhu sezony ještě vybojoval druhé a třetí umístění ve Vikersundu.\n\nNásledující sezonu znaly skoky jen dva lepší sportovce: Jense Weissfloga a Mattiho Nykänena. Pavel Ploc si bronz v konečném pořadí SP vybojoval díky dvěma vítězstvím (Lillehammer, Planica), třem druhým místům a třem bronzům. Startoval také na Zimních olympijských hrách 1984 v Sarajevu, kde se na středním můstku umístil na 14. místě a na velkém můstku vybojoval bronzovou medaili. Po prvním kole tohoto závodu byl devátý, ale 109 metrů v druhém kole jej vyneslo o šest příček výše. Lepší byl opět jen Weissflog s Nykänenem.\n\nV roce 1985 měl na harrachovském můstku nebezpečně vypadající pád, ovšem bez vážnějšího zranění. Již za týden odjel na závod a skončil druhý. Rozhozená psychika se však ozvala před mistrovstvím světa v letech na lyžích v Planici. Nejisté výkony způsobily, že se původně nedostal do národní nominace, nakonec ale získal bronz.\n\nNásledující dvě sezóny byly méně vydařené. V sezóně 1986/1987 dosáhl maximálně na 9. místo v závodě v kanadském Thunder Bay. Vrátil se však v pravý čas. Sezóna 1987/1988 byla jeho nejúspěšnější. Dvakrát zvítězil v Lake Placid, jednou v Oberstdorfu a Gstaadu. V letech na lyžích obsadil čtvrté místo. V seriálu SP skončil celkově druhý za Matti Nykänenem. Vrcholem však byla olympiáda v Calgary. Po prvním kole závodů na středním můstku opět útočil z nemedailových pozic, ze sedmého místa se ale dokázal prodrat za Nykänena na druhou příčku a získal tak stříbro (třetí tehdy skončil Jiří Malec a pátý Jiří Parma). Na velkém můstku se Ploc umístil na pátém místě, v závodě družstev pomohl českému týmu ke čtvrté příčce.\n\nPo olympiádě ještě dokázal dvakrát zvítězit v závodech Světového poháru a s kolegy v národním družstvu vyskákal bronz na mistrovství světa, ale jeho kariéra spěla k závěru. Na Zimní olympijské hry v Albertville se nenominoval a jako většina starších skokanů měl potíže s přechodem na V-styl. Následně ukončil kariéru, naposledy z můstku skočil 8. dubna 1992.\n\nTřikrát se stal vítězem ankety Král bílé stopy. Umístil se na třetím místě v anketě o nejlepšího českého lyžaře 20. století.\n\nV roce 1992 darovalo město Harrachov Plocovi lukrativní parcelu jako uznání za skvělou reprezentaci města. V roce 1996 si zde otevřel pension, který pokřtil jeho bývalý sportovní sok Jens Weissflog. Pension řídí Plocova žena Radka, s níž se oženil v roce 1988.\n\nZpočátku se věnoval i trenérské činnosti. Byl asistentem trenéra Luďka Matury na ZOH 1994 v Lillehammeru a hlavním trenérem na ZOH 1998 v Naganu. Jeho svěřenci si nevedli špatně (Michal Doležal skončil osmý), ale v tisku byl kritizován a nakonec post trenéra opustil. Do roku 2002 trénoval juniorskou reprezentaci.\n\nV komunálních volbách roku 1998, komunálních volbách roku 2002 a komunálních volbách roku 2006 byl zvolen do zastupitelstva města Harrachov, v roce 1998 za subjekt Demokratická regionální strana, v následných volbách za ČSSD. Profesně se uvádí k roku 1998 a 2002 jako lyžařský trenér, roku 2006 coby poslanec. V komunálních volbách v roce 2014 vedl v Harrachově kandidátku ČSSD, ale neuspěl. Strana se do městského zastupitelstva vůbec nedostala.\n\nVe volbách v roce 2002 neúspěšně kandidoval do poslanecké sněmovny za ČSSD. Do sněmovny byl za ČSSD zvolen ve volbách v roce 2006 (volební obvod Liberecký kraj). Působil jako člen výboru pro vědu, vzdělání, kulturu, mládež a tělovýchovu a petičního výboru. Poslanecký mandát obhájil ve volbách v roce 2010. Byl nadále členem výboru pro vědu, vzdělání, kulturu, mládež a tělovýchovu. Ve volbách do Poslanecké sněmovny PČR v roce 2013 kandidoval v Libereckém kraji jako lídr ČSSD a byl zvolen.\n\nZároveň byl v krajských volbách roku 2008 zvolen do Zastupitelstva Libereckého kraje za ČSSD. V krajských volbách roku 2012 již sem nekandidoval. Ve volbách do Senátu PČR v roce 2016 kandidoval za ČSSD v obvodu č. 34 – Liberec. Se ziskem 5,77 % hlasů skončil na 5. místě a do druhého kola nepostoupil.\n\nVe volbách do Poslanecké sněmovny PČR v roce 2017 obhajoval svůj poslanecký mandát za ČSSD v Libereckém kraji, ale neuspěl.\n\nV červnu 2012 byli Pavel Ploc a nezařazený Jaroslav Škárka jedinými dvěma poslanci, kteří hlasovali proti vydání Davida Ratha k trestnímu stíhání.\n\nPavel Ploc v době své aktivní sportovní kariéry vážil 59 kg a měřil 177 cm. Při letech na lyžích dosahoval při odrazu rychlosti 115 km/h a létal až 12 metrů nad zemí.\n\nPodle zveřejněných dokumentů z archivu vojenské kontrarozvědky figuruje Pavel Ploc v registračních protokolech této bezpečnostní složky bývalého československého komunistického režimu jako důvěrník, vědomou spolupráci ale popřel.\n\nSe svou ženou Radkou má dcery Radku a Terezu a syna Martina, který se též od svých čtyř let věnoval skokům na lyžích. Je dvojnásobným mistrem republiky a vítězem zimní olympiády dětí a mládeže.\n\n\n"}
{"id": "51205", "url": "https://cs.wikipedia.org/wiki?curid=51205", "title": "Brahmá", "text": "Brahmá\n\nBrahmá (v písmu dévanágarí: ब्रह्मा \"Brahmá\") je hinduistický déva (bůh), kterému v konceptu Trimúrti (ústřední božské trojice, kam patří též Šiva a Višnu) náleží úloha stvořitele vesmíru. Neměl by být zaměňován s brahman (i brahma), což je abstraktní prvek božství – zcela nepopsatelný základ všeho. Podle některých názorů postupem času došlo ke konkretizaci tohoto zcela abstraktního principu a tak vznikl zcela konkrétní bůh Brahmá.\n\nBrahmá je demiurg a rodí se z květu lotosu vyrůstajícího z pupku spícího Višnua. Když je vesmír stvořen, probouzí se Višnu a bere jej do své péče. Toto se opakuje v kosmických cyklech. Doba trvání určitého světa od jeho stvoření do jeho zániku je jeden Brahmův den (kalpa). Stejně dlouhá je jeho noc, tj. období klidu, kdy Brahmá po předchozím tvoření odpočívá. Brahmův den se rovná tisíci rokům bohů, přičemž rok bohů trvá 360 lidských let. Brahmův den se dělí na tisíc velkých věků (\"mahájuga\"), z nichž každý má 4 320 000 lidských roků.\nKalpa se skládá z tisíce cyklů, mahájug, z nichž každý obsahuje čtyři věky, jugy, jejichž trvání odpovídá sestupné řadě 4,3,2,1:\n\nTrvání světů je omezené časem. Proto světy vznikají a zanikají. Také Brahmův svět (brahmalóka) má tato omezení, i když jeho existence (den) je vymezena pojmem tisíce jug. Když tedy čtyři velké jugy (mahájuga) tisíckrát existovaly, uplynul jeden den Brahmy a když se to samé opakuje, uplynula jedna noc Brahmy. Abychom si nějakým způsobem objasnili trvání těchto časových období, nalezneme v \"Surjasiddhantópanišad\" následující vysvětlení:\n\nNa začátku evoluce – mahákalpa – první den a noc Brahmy (8 640 000 000 let)– přichází kosmické vyjasnění a stvoření světa. Toto je věčný evoluční proces v makrokosmu. V tomto věčném koloběhu není nic ztraceno navždy. Proto je možné, že velcí zřeci upanišad považují nejvyššího transcendentálního purušu za nejvýše dosažitelný cíl života, protože je mimo kosmický den a noc. I když svět a tělo jsou zničeny, brahmá není zničeno nikdy. Svě­ty přicházejí a odcházeji, ale brahmá, zdroj všeho, zůstává neměnné. Purány uvádějí, že nyní probíhá 51. rok Brahmy. Sídlem Brahmy je \"Brahmalóka\" (\"lóka\" – svět, přeneseně planeta, dimenze), jeden z tzv. nebeských světů – \"hiranjagarbha\".\n\nBrahmá bývá nejčastěji zobrazován se čtyřmi hlavami, čtyřmi obličeji a čtyřma rukama. Každá z hlav recituje jednu z Véd. V žádné ze svých rukou (většinou, viz dále) nedrží zbraň, což je jinak pro hinduistické bohy typické. V první ruce drží žezlo, které tvarem připomíná lžíci, což poukazuje na to, že je bohem oběti a touto lžící lije obětované máslo (\"ghí\") do ohně. V další ruce drží nádobu na vodu, která odkazuje na prvotní živel. V třetí ruce drží růženec, kterým určuje čas vesmíru (někdy bývá růženec nahrazen lukem). V poslední ruce nejčastěji drží Védy a někdy také lotosový květ.\nJindy je zobrazován jako červený vousatý muž se čtyřmi tvářemi. Má osm rukou, v nichž drží čtyři védy, žezlo, džbán s vodou z Gangy, obětní lžíci, někdy také šňůru perel, luk a lotosový květ. Jeho jízdním zvířetem je labuť.\nBrahmá neměl původně čtyři tváře, nýbrž pět. Matsjapurána vysvětluje jejich původ takto: „Když Brahmá stvořil své syny, nebyl ještě se svou tvorbou spokojen. Přemýšlel jak to zařídit, aby si své tvůrčí dílo ulehčil. I počal pronášet posvátnou slabiku, až z poloviny jeho těla vystoupila bohyně Gájatrí, která je známa pod různými jmény jako Šatarúpá (stotvará), Sávitrí, Sarasvatí, Bráhmaní atd. Brahmá ji omylem považoval za svou dceru. To mu však nebránilo, aby k ní při pohledu na její neobyčejnou krásu nevzplanul láskou. Jeho synové, kteří považovali Sávitrí za svou sestru, byli otcovým postojem pohoršeni. Ale on jí byl tak uchvácen, že o nic nedbal. Sávitrí Brahmu uctivě pozdravila a jala se ho obcházet. Brahmá na ni upřel pohled a nemohl jej od ní odtrhnout. Protože se před syny styděl otáčet hlavu, aby Sávitrí sledoval v chůzi, stvořil si čtyři tváře, které směřovaly do čtyř světových stran, aby ji mohl bez ustání pozorovat. Když Sávitrí viděla Brahmův stav, vydala se s bratry do nebe. A tu si Brahmá nasadil na čtyři hlavy pátou, s dlouhými spletenými vlasy. Tak nabyl Brahmá pěti hlav.“\nŠiva se však postaral o to, aby je všechny neměl dlouho. Jednou se Brahmá dopustil se svou dcerou incestu, a tu mu Šiva pátou hlavu srazil. Podle jiné verze ji odštípl nehtem za to, že se Brahmá nad něj povyšoval, a jindy zase, že vyslovil drzé přání, aby se Šiva narodil jako jeho syn.\n\nBrahmá se u šivaistů netěší velké úctě. Ani višnuisté mu nepřikládají příliš velkou důležitost a přímých uctívačů Brahmy je mizivě málo. V celé Indii je mu zasvěceno sotva půl tuctu chrámů. V puránách jsou na několika místech zmínky proč je tomu tak:\n\n\"Ve višnuistické Brahmavaivartapuráně vypráví Kršna Rádze: „Když se jednou Brahmá vracel domů, spatřila jej nymfa Móhiní, jež trhala v lese květy, a vzplanula k němu plamenem vášně. Vrhla naň snivý pohled, usmála se a přikryla si tvář cípem roucha. Byla věčně mladá; měla plná bedra, hýždě i prsa a její tvář byla krásná jako podzimní úplněk. Byla oblečena do nádherného jemného sárí. Zdálo se, že pouhým pohledem snadno podmaní všechny tři světy. Když Móhiní, kráčející ladně jako slon po zahradní pěšině, spatřila Brahmu, který se vrací domů, byla jím tak okouzlena, že omdlela. Avšak srdce Brahmy, který zkrotil všechny vášně a spočíval v sobě samém, se při pohledu na ni vůbec nevzrušilo. Minul ji, ponořen do rozjímání o Harim (Višnu). Vášnivá Móhiní byla téměř bez sebe. Ať spala či bděla, stále myslela na Brahmu se čtyřmi tvářemi, nejedla, nespala, zapomněla na všechny milence, chodila bez cíle sem a tam a zmítala se jako rýže, vařící se v hrnci nad ohněm. Tu jí poradila přítelkyně, nejslavnější nebeská nevěstka Rambha, aby si naklonila boha lásky Kámu a požádala ho, aby jí pomohl ukojit její vášeň. Dlouho Móhiní vzývala Kámu, až se jí zjevil a zavedl ji do Brahmova nebe, kde ladným tancem a hudbou okouzlila Brahmu a svedla ho. Avšak Brahmá brzy vystřízlivěl, vzpomněl si na Hariho, Móhiní odměnil a poslal pryč.\n\"Marně se ho Móhiní snažila pohnout k milování, chytla ho za ruce a za oděv. Brahmá se ji pokoušel přivést k rozumu: ,Ve třech světech se nesluší, aby žena byla nestoudná. Ó matko, jsem tvůj starý syn, který se zbavil vášní. Nech mne a najdi si k tomu účelu veselého mladíka.'\n\"Avšak Móhiní ho neposlouchala a posadila se po jeho boku. Tu přišel zástup světců, kteří se tomu divili. Brahmá jim řekl: ,Nymfa je vyčerpána zpěvem a tancem. Proto si jako má dcera sedla vedle svého otce.' Světci však znali pravdu a dali se do smíchu. Móhiní byla z toho vzteky bez sebe: ,Zesměšnil jsi mě, když jsem u tebe hledala útočiště. Proto poznáš účinek mé kletby. Každý, kdo od tebe přijme amulet, mantru či hymnus, bude na každém kroku narážet na překážky a bude zesměšňován. Proto budeš vyloučen z uctívání, jehož se každoročně dostává všem bohům.'\n\"Když se Brahmá, poděšený touto kletbou, uchýlil k Višnuovi, vytkl mu Višnu:\n\",Ač jsi znalý védu, dopustil ses zločinu, jehož by se nedopustil ani vrah. Ženy jsou prsty přírody a představují drahokamy světa. Brahmův svět je pole radovánek. Proč jsi zkrotil své vášně? Vzplane-li žena náhodou vášní k muži, přijde-li za ním a touží po jeho společnosti, nemá muž, byť bez vášně, odepřít její výzvu. Odmrští-li ji, bude na tomto světě různě postižen a na onom světě přijde do pekla… Muže neposkvrní styk se ženou, která dobrovolně vyhledala jeho společnost, ať se jedná o nevěstku, či o ženu z domácnosti.' Potom mu uložil, aby za pokání strávil deset dní ve sféře hříšníků. Vzápětí se dal u Višnua ohlásit jiný Brahmá s desíti tvářemi, jehož vesmír byl desetkrát větší než svět stvořený Brahmou se čtyřmi tvářemi. Když vstoupil, vykázal mu Višnu sedadlo vyšší než Brahmovi se čtyřmi tvářemi. Potom přišel stonásobný Brahmá, jemuž se dostalo přednějšího místa než desetinásobnému. Nakonec přišel Višnua velebit tisícinásobný Brahmá a byl posazen nejvýše.\n\"Tak poznal Brahmá, který se pokládal za rovna Višnuovi, že je v božské hierarchii tuze malým pánem a pýcha ho opustila.“\n\nTento mýtus je jasným dokladem protiasketických tendencí višnuismu, které byly v kršnovském kultu ještě vystupňovány.) Podle některých názorů je to způsobeno tím, že jako bůh stvořitel světa je příliš odtažitý od prostých lidí. Většina se přiklání k Šivovi a Višnuovi, které jejich příznivci považují za nejvyšší bohy. Jeho dcerou a zároveň manželkou je bohyně Sarasvatí, která je patronkou učenosti, literatury a umění. Jedním z jeho synů je Manu, který byl prvním člověkem.\n\n"}
{"id": "51206", "url": "https://cs.wikipedia.org/wiki?curid=51206", "title": "Gothic rock", "text": "Gothic rock\n\nGothic rock nebo gotický rock je hudební styl, který vznikl na přelomu 70. a 80. let. Vyvinul se z anglického punk rocku a post punku a paralelně se šířil ve Velké Británii, USA a dalších západních zemích. Je charakteristický temnou melancholickou atmosférou nebo inspirací gotickými romány.\n\nPůvodně byl tento žánr označován jako tzv. positive-punk. Texty se vyznačují ponurou melancholií, četné jsou hororové či romantické prvky, filosofie existencialismu a další. Hudebně jsou typické kytary, baskytary, bubny, klávesy a syntezátory, nezřídka se používají automaty. Stejně jako texty i zvuk se projevuje typickou až monotónní melancholií.\n\nHistorické kořeny gothic rocku leží v šedesátých letech v psychedelickém rocku a význačných stylech let sedmdesátých – post-punku, glam rocku a punk rocku.\n\nPočátky jsou spojeny s post-punkovými skupinami jako Siouxsie and the Banshees, Joy Division, The Cure či Specimen. Za průlomovou je považována skupina Bauhaus se singlem Bela Lugosi's dead, který je považován za jakousi hymnu gothic rocku.\n\nPrvní vlna gothic rocku je datována do let cca 1979–1985, kdy se rozvinul současně ve více zemích, například Velké Británii, USA nebo Německu. První postpunkové skupiny s prvky gothic rocku ve Velké Británii byly především Joy Division v čele s Ianem Curtisem (alba Closer, Substance a další), Siouxsie and the Banshees s kontroverzní zpěvačkou Siouxsie Sioux (alba Juju, The scream, Kaleidoscop a další), Killing Joke, Public Image Limited (v čele s frontmanem Sex Pistols, Johnem Lydonem) nebo legendární skupina Bauhaus v čele s Petrem Murphym, která znamenala přelom mezi postpunkem a gothic rockem. V raných 80. letech pak vznikla řada významných gothic rockových skupin, např. The Sisters of Mercy, UK Decay, Danse Society, Theatre of Hate, The damned, March Violets, Play Dead, Sex gang children a další skupiny s prvky gothic rocku, například The Southern Death Cult později přejmenovaný na The Cult. Význačný byl v této době londýnský hudební klub Batcave, kde hrály skupiny především postpunkové a gothic rockové, útočiště fanoušků oldchool gothic rocku (raný gothic rock je proto často nazýván právě batcave) a také je do těchto míst kladen vznik gotické subkultury. Pro USA byla typická death rocková scéna reprezentovaná především skupinami Christian Death (pod vedením Williama Rozze), 45grave a další. Gothic rock se rozvíjel i v dalších evropských zemích (skupiny X-mal Deutschland nebo Girls Under Glass a další), ale i v Austrálii (druhá skupina Nicka Cavea, The Birthday Party).\n\nDruhá vlna nastala v letech cca 1985–1995 a znamenala další rozkvět gothic rockové hudby i její popularizaci a také částečnou komercializaci. Mezi nejvýznamnější skupiny působící v těchto letech patřily bezesporu stále Eldritchovy The Sisters of Mercy, dále Fields of the Nephilim (vznik 1984), Christian Death (zpočátku s Rozzem Williamsem a Valorem Kandem, později jen s Valorem, navíc se spoluprací zpěvaček jako Gitane Demnone, Eva O'Maitri), The Mission UK, Red Lorry Yellow Lorry a mnohé další. Mezi bezesporu nejvýznamnější díla tohoto období patří například album First And Last Always (The Sisters Of Mercy), které dokonce útočilo na první příčky britských hitparád.\n\nV této době také gothic rock začíná ovlivňovat ostatní žánry a naopak. Dochází především k mísení s industriální hudby. Směs gothic rocku, popu a elektronické hudby, se kterou přišla skupina Depeche Mode, ovlivnila mnoho gotických hudebníků.\n\nTřetí vlna trvající od roku 1995 je reprezentovaná mnohými skupinami, například London After Midnight, Inkubus sukkubus, Ikon, Rossetta Stone, Two witches, Voodoo church nebo Love Like Blood a také některé skupiny kombinující prvky gothic rocku a elektronické hudby, například The Crüxshadows. Koncem 90 .let se termínem „gothic“ začal médii nesprávně používat také pro industriální hudbu (Marilyn Manson) nebo některé hard rockové nebo metalové umělce s podobnou image (Evanescence, Nightwish, Within Temptation, HIM). K tomu docházelo částečně kvůli zmatení médií podobnou image gotických a metalových skupin (černé oblečení, stříbro, inspirace vampýrskou image) a částečně kalkulem vydavateli i kapel v dobách, kdy gotika byla \"in\" a zvyšovala prodeje desek.\n\nI dnes se objevují mnohé skupiny, snažící se znovu oživit původní gothic a příbuzný death rock ve stylu Williama Rozze a dalších interpretů staré scény. Mezi tyto skupiny patří Cinema Strange, Antiworld a další. Také je každoročně pořádán festival Drop Dead, věnovaný právě gothic a death rocku, horror punku a podobným stylům.\n\nPravděpodobně nejznámější českou kapelou je XIII. století, která se proslavila také například v Polsku. Dále se na české scéně objevují například gotikou ovlivnění melancholy rockeři Greedy Invalid nebo brněnští Alvaréz Peréz . Mezi gothic rock se řadí i starší tvorba skupiny Priessnitz.\n\nSeznam významných gothic rockových skupin na anglické wikipedii\n\n"}
{"id": "51207", "url": "https://cs.wikipedia.org/wiki?curid=51207", "title": "Nordjylland", "text": "Nordjylland\n\nRegion Nordjylland (\"Severní Jutsko\") je jedním z pěti regionů, vzniklých na základě správní reformy Dánska z 1. ledna 2007.\n\nNa území regionu se nacházejí následující obce:\n"}
{"id": "51208", "url": "https://cs.wikipedia.org/wiki?curid=51208", "title": "Midtjylland", "text": "Midtjylland\n\nRegion Midtjylland (\"Střední Jutsko\") je jedním z pěti regionů, vzniklých na základě správní reformy Dánska z 1. ledna 2007. Nachází se ve střední části Jutského poloostrova a je složen z bývalých okresů Ringkjøbing Amt a Århus Amt (s výjimkou západní části komuny Mariager, která byla připojena k regionu Nordjylland), Viborg Amt a severní poloviny Vejle Amt.\n\nNa území regionu se nacházejí následující obce:\n"}
{"id": "51210", "url": "https://cs.wikipedia.org/wiki?curid=51210", "title": "Syddanmark", "text": "Syddanmark\n\nSyddanmark (\"Jižní Dánsko\") je jedním z pěti regionů, vzniklých na základě správní reformy Dánska z 1. ledna 2007.\n\nNa území regionu se nacházejí následující obce:\n"}
{"id": "51217", "url": "https://cs.wikipedia.org/wiki?curid=51217", "title": "Hovedstaden", "text": "Hovedstaden\n\nRegion Hovedstaden (\"Hlavní oblast\") je jedním z pěti regionů, vzniklých na základě správní reformy Dánska. Začal fungovat 1. ledna 2007.\n\nPod správu tohoto regionu patří i vzdálený ostrov Bornholm.\n\nNa území regionu se nacházejí následující obce:\n"}
{"id": "51218", "url": "https://cs.wikipedia.org/wiki?curid=51218", "title": "Sjælland (region)", "text": "Sjælland (region)\n\nRegion Sjælland je jedním z pěti regionů, vzniklých na základě správní reformy Dánska z 1. ledna 2007.\n\nNa území regionu se nacházejí následující obce:\n"}
{"id": "51219", "url": "https://cs.wikipedia.org/wiki?curid=51219", "title": "Sfântu Gheorghe", "text": "Sfântu Gheorghe\n\nSfântu Gheorghe (maďarsky Sepsiszentgyörgy, německy Sankt Georgen) je město v Rumunsku, hlavní město župy Covasna.\n\nSfântu Gheorghe je jedno z nejstarších měst v Sedmihradsku, jako osada je poprvé doloženo v roce 1332. Název města je odvozen ze jména patrona města, Svatého Jiří. Město bylo administrativním a ekonomickým centrem uherské župy Háromszék, která se nyní nachází na území rumunských žup Covasna a Brașov. V druhé polovině 19. století se ve městě rozvinul textilní a tabákový průmysl, vznikly továrny.\n"}
{"id": "51220", "url": "https://cs.wikipedia.org/wiki?curid=51220", "title": "Projekt 949", "text": "Projekt 949\n\nProjekt 949 je třída jaderných ponorek Sovětského námořnictva. Jedná se o nosiče nadzvukových křižujících protilodních střel Granit vyvinuté primárně pro napadání svazů nepřátelských letadlových lodí. Ve dvou skupinách bylo postaveno celkem 13 ponorek této třídy. Z toho dva kusy patří k verzi Projekt 949 Granit (v kódu NATO Oscar I) a 11 k verzi Projekt 949A Antěj (v kódu NATO Oscar II). Šest dalších nebylo dokončeno. Další ponorky tohoto typu Rusko v současnosti nevyvíjí. Sedm ponorek je stále v aktivní službě.\n\nNa vývoji třídy pracovala konstrukční kancelář Rubin. Dvě ponorky Projektu 649 byly postaveny v letech 1979–1983 loděnicí v Severodvinsku. K Severní sovětské flotile byly přiřazeny jako K-525 \"Archangelsk\" a K-206 \"Murmansk\". Obě ponorky byly vyřazeny roku 2001.\n\nTřináct ponorek verze Projekt 949A bylo po roce 1982 postaveno rovněž v Severodvinsku. Stavba ponorek K-135, K-160 a K-325 nebyla dokončena. Stejný osud postihl tři jednotky projektu 949U.\n\nJednotky této třídy:\n\nPonorky mají dvoutrupou konstrukci rozdělenou do deseti vodotěsných oddělení. Torpédovou výzbroj tvoří čtyři 533mm torpédomety a dva 650mm torpédomety. Mimo torpéd mohou vypouštět například protilodní střely RPK-7 Veter (v kódu NATO SS-N-16 Stallion) s dosahem 50 km. Hlavní údernou výzbroj tvoří 24 nazdvukových protilodních střel P-700 Granit s doletem 550 km. Střely mohou být vypuštěny z ponořené ponorky. Pohonný systém tvoří dva reaktory a dvě turbíny. Nejvyšší rychlost je 18 uzlů na hladině a 30 uzlů pod hladinou.\n\nRuské námořnictvo plánuje rozsáhlou modernizaci svých ponorek na nový standard projekt 949AM. Původní střely Granit nahradí 72 protilodních a protizemních střel typů 3M55 Oniks (v kódu NATO: SS-N-26 Strobile) a 3M54 Kalibr (v kódu NATO: SS-N-27 Sizzler). Modernizovány mají být rovněž střelecké, navigační a komunikační systémy, sonary, radary i systémy elektronického boje. Instalován má být vylepšený bojový řídící systém Omnibus-M.\n\n\n"}
{"id": "51222", "url": "https://cs.wikipedia.org/wiki?curid=51222", "title": "Jan Vladislav", "text": "Jan Vladislav\n\nJan Vladislav, vlastním jménem Ladislav Bambásek, (15. ledna 1923, Hlohovec, nyní Slovensko – 3. března 2009, Praha) byl český básník a překladatel.\n\nNarodil se v Hlohovci na Slovensku v české rodině poštovního úředníka, bývalého legionáře. Roku 1939 odešel s rodinou do Čech a o tři roky později složil maturitu na gymnáziu v Poličce. Jako maturant pomáhal v místní knihovně a nacházel zálibu v cizojazyčných svazcích. První knihou v originále, kterou přečetl celou, bylo Goethovo \"Utrpení mladého Werthera\". Pak pokračoval s překlady Petrarkových sonetů, to vše ve věku 17 let.\n\nPo válce studoval komparatistiku na Karlově univerzitě v Praze, byl žákem Václava Černého; dva semestry také v Grenoblu srovnávací dějiny literatury.\n\nV roce 1968 se podílel na vzniku Kruhu nezávislých spisovatelů a  roku 1969 mohl konečně ukončit studia na FF UK doktorátem z filosofie.\nZa normalizace byl znovu zbaven možnosti publikovat. Založil samizdatovou edici Kvart, kde vyšlo přes 120 titulů, mezi nimi i několika svazků jeho vlastních básní, esejí a kritik. V prosinci 1976 byl jedním z prvních signatářů Charty 77.\nInscenaci jeho pohádkové hry Popella uvedlo v roce 1975 VČLD DRAK z Hradce králové, v únoru 1977 ji hrálo v Praze, v Divadle S+H. Vzápětí byla inscenace textu „Chartisty“ zakázána východočeským KNV.\nV září 1976 se jako „guru“ a první čestný člen podílel na „rozjezdu“ ineditního spolku Societas Incognitorum Eruditorum (první učená společnost toho jména existovala v Olomouci 1746–1752). Od května 1976 do prosince 1988 SIE (12–18 přátel, převážně absolventů FFUK a MFFUK) vydávala v 10 exemplářích strojopisný kulturně-politický měsíčník Acta incognitorum. (Dnes v Libri Prohibiti J. Gruntoráda.) J. V. zde přednesl a „publikoval“ svůj esej Tři skici k jednomu obrazu.\n\nV roce 1981 byl šikanou režimu donucen k exilu do Francie, kde žil v Sèvres u Paříže a vedl na Vysoké škole sociálních věd seminář o neoficiální kultuře v zemích za železnou oponou. Po Listopadu začal z Paříže uveřejňovat pravidelně články v Literárních novinách.\nRoku 2003 ovdověl, vrátil se do Prahy a publikoval své starší původní práce i překlady. K vydání připravoval svůj \"Otevřený deník 1977–1981\" a \"Pařížský deník 1981–1989\", které poprvé vyšly v letech 2012 a 1991 resp.\n\nJan Vladislav překládal ze sedmi jazyků: angličtiny, francouzštiny, italštiny, němčiny, rumunštiny, ruštiny a ukrajinštiny a s výpomocí odborníků také z čínštiny a japonštiny.\n\nVydal dvě knížky vlastní poezie a výbor ze Shakespearových Sonetů, ale po únoru 1948 byl z politických důvodů z univerzity vyloučen a většina nákladu jeho třetí básnické knihy \"Hořící člověk\" skončila ve stoupě. Poté mohl v literatuře působit už jen pouze jako překladatel, případně autor knih pro mládež. Překládal a předmluvami nebo doslovy doprovázel zejména klasickou, moderní a lidovou poezii. Jeho původní poezie zůstávala v rukopisech.\n\n\n\"Hořící člověk\" i další sbírky ze souboru uvedené výše v době socialismu nesměly vyjít a byly vydávány strojopisově, v zahraničí nebo až po roce 1989. Souborně byly v České republice vydány poprvé v roce 1991 v nakladatelství KOS pod názvem \"Kniha poezie\".\n\nKniha \"Eseje\" (2019) shrnula bohatou sbírku Vladislavových do té doby tiskem nevydaných souborů esejů, které autor psal už od 50. let a sám je uspořádal. Spolu s Vilémem Prečanem napsal knihu \"Horký leden 1989 v Československu\", která obsahuje podrobnou dokumentaci k událostem, jež souvisely s 20. výročím smrti Jana Palacha.\n\nO autorovi samotném vyšla v roce 1998 kniha \"Umíněnost jako osud: Jan Vladislav pětasedmdesátiletý\", jež kromě ukázek z Vladislavova díla obsahuje také několik textů o autorovi a výběrovou bibliografii.\n\nJe nositelem Řádu Tomáše Garrigua Masaryka (1991), francouzského Řádu umění a literatury (1993), Ceny PEN Clubu za celoživotní dílo (1998) a Státní ceny za překladatelské dílo (2001) a ceny Ministra zahraničí Gratias agit (2008).\n\n\n"}
{"id": "51226", "url": "https://cs.wikipedia.org/wiki?curid=51226", "title": "Wilhelm Killmayer", "text": "Wilhelm Killmayer\n\nWilhelm Killmayer (21. srpna 1927 Mnichov – 20. srpna 2017) byl německý hudební skladatel a dirigent.\n\nWilhelm Killmayer se narodil 21. srpna 1927 v Mnichově. V letech 1945–1951 studoval hudbu na hudebním semináři Hermanna Wolfganga von Waltershausena a muzikologii na mnichovské univerzitě u Rudolfa von Fickera a Waltra Riezlera. Po roce 1951 byl soukromým žákem Carla Orffa. V roce 1953 pak navštěvoval jeho mistrovský kurz na Státní vysoké škole hudební (\"Staatliche Musikhochschule\"). Dvakrát byl stipendistou \"Německé akademie Villa Massimo\" v Římě (\"Deutsche Akademie Rom Villa Massimo\").\n\nOd roku 1955 působil jako učitel kontrapunktu a hudební teorie na Konzervatoři Richarda Strausse v Mnichově (\"Richard-Strauss-Konservatorium München\"). V roce 1961 se stal dirigentem baletu Bavorské státní opery. V letech 1973–1992 byl profesorem kompozice na Vysoké hudební škole.\n\nPo svém odchodu do důchodu v roce 1992 žil střídavě v Mnichově a Chiemsee.\n\n\n\n\n\n\n\n\n"}
{"id": "51228", "url": "https://cs.wikipedia.org/wiki?curid=51228", "title": "Akershus", "text": "Akershus\n\nFylke Akershus byl územněsprávní jednotka v jihovýchodní části Norska. Správním centrem území bylo hlavní město Oslo, které ovšem nebylo součástí území. Oslo a Askerhus měly společného správce – \"Fylkesmann i Oslo og Akershus\". 1. ledna 2020 vznikl kraj Viken sloučením dvou do té doby samostatných krajů Akershus, Buskerud a Østfold. K reorganizaci územního uspořádání došlo na základě rozhodnutí norského parlamentu (\"Stortinget\") ze dne 8. června 2017, jehož důsledkem byla redukce počtu územěsprávních jednotek z devatenácti na jedenáct. Před svým zrušením byl Akershus druhá největší norská oblast (\"fylke\") podle počtu obyvatel, prvním bylo sousední Oslo. Počet obyvatel dosáhl v roce 2015 čísla 584 899. Rozloha kraje byla 4 918 km². Akershus hraničil s \"fylky\" Hedmark, Oppland, Buskerud, Oslo, Østfold a se švédským krajem Värmland.\n\nNázev Akershus je podle jména pevnosti a vzniklo údajně ze staronorského \"akr+hús\" = \"pole+hrad\".\n\nAkershus se dělil na čtyři okresy: Vestområdet, Follo, Nedre Romerike, Øvre Romerike. Vestområdet, tvořený z obcí Askeru a Bærumu, byl od zbylé části oddělen nejsevernějším výběžkem Oslofjordu – Vestfjordenem – a městem Oslo. Zatímco Vestområdet leží na západě Akershusu, oblast Follo leží na jihu mezi Oslofjordem na západě a jezerem Øyeren na východě. V Akershusu jsou početná předměstí Osla a Akershus je tak jednou z nejhustěji osídlených oblastí v Norsku, procházejí přes něj hlavní železniční trati spojující Oslo se zbytkem Norska, stejně jako dálnice a silnice – s mnoha křižovatkami a stanicemi jako jsou Asker, Sandvika, Ski a Lillestrøm.\n\nNa severu Akershusu leží jezero Mjøsa,které je odvodňováno řekou Vormou, která se po 25 km vlévá u Årnes zprava do Glommy. Glomma přitéká od severovýchodu a směřuje k jezeru Øyeren, do kterého se vlévá v jeho severní části. Jižní část jezera patří už k Østfoldu. Za zmínku stojí ještě jezera Hurdalssjøen na severu a Setten na jihovýchodě.\n\nNa severovýchodě Akershusu, asi 48 km severně od Osla, leží pro Nory historicky významná obec Eidsvoll, v níž Norské Národní shromáždění odsouhlasilo roku 1814 přijetí ústavy. Poblíž je také mezinárodní letiště Gardermoen – ICAO: ENGM. V Askeru má nemovitý majetek norský korunní princ.\n\nNejvětší města na území bývalého kraje Akershusu jsou Lillestrøm, Skedmokorset, Jessheim, Asker a Sandvika.\n\n"}
{"id": "51235", "url": "https://cs.wikipedia.org/wiki?curid=51235", "title": "Duševní vlastnictví", "text": "Duševní vlastnictví\n\nDuševním vlastnictvím se rozumějí práva k nakládání s díly, vynálezy a jinými výsledky procesu lidské tvořivosti, zkoumání a myšlení. Těmi jsou myšleny různé výsledky více či méně originálních myšlenek, námětů, návodů a řešení. Díky své nehmotné podstatě lze za duševní vlastnictví považovat jen to, co je společností považováno za vhodné k ochraně právní úpravou, vesměs by tedy mělo jít o výsledky tvorby, výzkumu, či jiné činnosti, které jsou dostatečně jedinečné či originální.\n\nHodnota práv k duševnímu vlastnictví je většinou hůře určitelná než u fyzického majetku, závisí pak zejména na míře jejich následné využitelnosti a přínosu pro jedince či společnost a schopnosti podpořit další tvorbu (materiálního i nemateriálního charakteru).\n\nPráva k duševnímu vlastnictví lze směňovat, užívat, ale i ochraňovat podle dané právní úpravy. Právo týkající se duševního vlastnictví se v České republice sestává ze dvou celků:\n\nNa mezinárodní úrovni se duševním vlastnictvím zabývají organizace:\n\n\n"}
{"id": "51272", "url": "https://cs.wikipedia.org/wiki?curid=51272", "title": "Stožecké sedlo", "text": "Stožecké sedlo\n\nStožecké sedlo (častěji ač nesprávně \"Šébr\" podle německého názvu blízkého kopce, německy \"Schöbersattel\"), sedlo (605 m) v Jedlovském hřbetu mezi Pěnkavčím vrchem a Stožcem (podle něhož má své jméno), v Lužických horách.\n\nOd roku 1805 jím prochází stará císařská silnice spojující Šluknovský výběžek s vnitrozemím, která tehdy nahradila \"Pražskou cestu\". V letech 1981–1983 byla rozšířena (3 pruhy). Dnes má označení I/9 a spojuje Prahu s Rumburkem. Severně od sedla je obec Jiřetín, jižně obec Svor. V sedle je parkoviště. Díky velkému převýšení mezi osadou Lesné a sedlem (150 metrů na 3 kilometry) zde byly dříve pořádány automobilové závody do vrchu. Účastnicí byla i Eliška Junková.\n\nSedlo je pro náročné podmínky negativně proslulé mezi motoristy, zejména řidiči kamionů.\n\nSedlem prochází severomořsko-baltské rozvodí a podél něj byla vybudována v letech 1937 - 1939 řada betonových pevnůstek (řopíků).\n\nNecelé 2 km na JZ je železniční zastávka \"Nová Huť v Lužických horách\" a přímo na jihu samota Nová Huť. Od Nové Huti přes Stožecké sedlo vede na sever modře značená turistická trasa, od sedla na katastru Dolní Podluží. Sedlo je na předělu okresů Česká Lípa a Děčín, tedy i Libereckého a Ústeckého kraje.\n\n"}
{"id": "51273", "url": "https://cs.wikipedia.org/wiki?curid=51273", "title": "Stožec (Lužické hory)", "text": "Stožec (Lužické hory)\n\nStožec (německy \"Schöber\") je pravidelná kupa (665 m) z olivinického čediče, tvarem připomínající stoh sena. Nachází se na východním okraji pískovcového hřbetu táhnoucího se mezi nádražím Jedlová a Stožeckým sedlem, 3 km jižně od osady Lesné, v Lužických horách. Hřbetem i sedlem vede linie hlavního evropského rozvodí mezi Severním a Baltským mořem. K severu směřuje Lesenský potok, Lužnička či Mandava, k západu Kamenice a k jihu Svitávka.\n\nMasív Stožce je na pomezí okresů Děčín a Česká Lípa, vlastní vrchol je na katastru obce Svor v severní části českolipského okresu.\n\nSeverovýchodně od vrcholu je pískovcová lavice se stopami rakouského opevnění z roku 1778 (obrana proti vpádu Prusů). V okolních lesích jsou betonové řopíky čs. opevnění z roku 1937.\n\nNa vrchol Stožce značená turistická cesta nevede. Z údolí na jižní straně hřebene, kudy vedla stará Pražská cesta, je vytyčena zelená odbočka na nedalekou o 11 metrů vyšší Jelení skálu ( Konopáč - 676 m n. m.), od níž lze jít na Stožec neznačenou hřebenovou cestou. Zhruba 500 metrů východně vede silnice I/9 s parkovišti na Stožeckém sedle či u Nové Huti. U Nové Huti je železniční zastávka \"Nová Huť v Lužických horách\" na trati 080 Bakov nad Jizerou - Jedlová.\n\n"}
{"id": "51274", "url": "https://cs.wikipedia.org/wiki?curid=51274", "title": "Kněží hora (hradiště)", "text": "Kněží hora (hradiště)\n\nHradiště na Kněží hoře je raně středověké slovanské hradiště na vrcholu kopce Katovická hora, kterému se také říkalo Kněží hora, v okrese Strakonice, asi 6 km západně od města Strakonice. Areál hradiště je chráněn jako kulturní památka.\n\nJedná se o elipsovité hradiště o celkové rozloze asi osm hektarů. Samotnou akropoli obepíná po celém obvodu val. Ze severu je k ní připojeno vnitřní a vnější předhradí. Všechny tři části jsou opevněny mohutnými valy, vnější a vnitřní předhradí dokonce valem dvojitým. Jednalo se zřejmě o dřevohlinité opevnění s čelní na sucho kladenou kamennou plentou. \n\nMenší archeologický výzkum této lokality podnikl roku 1946 jihočeský archeolog Bedřich Dubský (1880–1957), který se popisu hradiště věnoval již v roce 1928 v publikaci \"Slovanský kmen na střední Otavě\".\n\nArcheologové datují hradiště do 9. století. Nalezeny byl základy pravoúhlého objektu a na vnějším předhradí zachovalá pec. V prostoru akropole byly identifikovány kamenné základy větší budovy, rozebrané v minulosti. Opevněná plocha má velikost 8 ha. Podle výzkumu z roku 2016 zde lidé žili již 9 000 let před naším letopočtem, vlastní hradiště zaniklo v 11. století.\n\nHradiště na Kněží hoře spolu s Hradcem u Řepice, Hradcem u Němětic a Hradištěm u Libětic střežilo strakonickou kotlinu.\n"}
{"id": "51276", "url": "https://cs.wikipedia.org/wiki?curid=51276", "title": "Tel Aviv", "text": "Tel Aviv\n\nTel Aviv-Jaffa (hebrejsky , arabsky , \"Tal Abīb\"), obvykle jen Tel Aviv (doslova \"Jarní pahorek\"), je druhé největší izraelské město s  obyvateli. Od vzniku Státu Izrael do roku 1949 fungoval jako jeho hlavní město a sídlo ústředních orgánů. Organizace spojených národů a většina jejích členských států neuznala Jeruzalém za hlavní město Izraele, a mají velvyslanectví v Tel Avivu.\n\nTel Aviv je zároveň správním centrem Telavivského distriktu a největším a nejlidnatějším městem metropolitní oblasti Guš Dan, ve které k roku 2007 žilo 3,15 milionu obyvatel. Město leží na pobřeží Středozemního moře na ploše 51,8 km².\n\nMěsto bylo založeno roku 1909 na předměstí tou dobou převážně arabského starobylého přístavního města Jaffa (hebrejsky , \"Jafo\"). Růst Tel Avivu však Jaffu v krátké době zastínil. Ke sjednocení obou měst došlo v roce 1950. Část Tel Avivu zvaná Bílé Město, kde je největší soubor modernistických budov na světě, byla roku 2003 zapsána na seznam Světového dědictví UNESCO.\n\nTel Aviv je ekonomickým a kulturním centrem Izraele. Nachází se v něm centrála Mosadu, izraelské tajné služby. Dále zde sídlí Telavivská burza cenných papírů a mnoho firem i výzkumných a vývojových center. Mezi atraktivity místa patří pláže, kavárny, obchodně-zábavní centra a památky, díky nimž je oblíbeným cílem turistů. Podle průzkumu společnosti Mercer z roku 2008 se jedná o nejdražší město Blízkého východu a 14. nejdražší město světa.\n\nNázev města byl z mnoha různých návrhů (např. Herzlija) vybrán roku 1910. Hebrejský název byl zvolen v duchu ideje obnovy starověké židovské domoviny. Tel Aviv je složenina hebrejských slov \"Tel\" (pahorek a typ blízkovýchodní archeologické lokality) a \"Aviv\" (hebrejsky „jaro,“ symbolizuje obnovení). Doslova tak znamená „Jarní pahorek.“ Jméno města je rovněž hebrejským titulem knihy Theodora Herzla Staronová země (\"Altneuland\"), kterou z němčiny přeložil polský sionistický vůdce Nachum Sokolov. Ten se nechal inspirovat veršem z Ezechielova proroctví: \n\nTeorie o původu jména \"Jaffa\" nebo \"Jafo\" se různí. Někteří se domnívají, že se jedná o odvozeninu ze slov \"jafa\" nebo \"jofi\", což v hebrejštině znamená „krásný“. Podle další tradice je název města odvozen od Noemova syna Jáfeta, který město údajně založil.\n\nJaffa je starobylé přístavní město, považované za jedno z nejstarších měst na světě. Zdejší přírodní přístav je využíván již od doby bronzové a je rovněž zmíněn ve staroegyptských dopisech z roku 1470 př. n. l., oslavujících jeho dobytí faraonem Thutmosem III. O Jaffě je možné nalézt několik zmínek v Bibli. Je zde zmíněna jako přístav, ze kterého Jonáš uprchl do Taríše, jako hranice území kmene Dan a jako přístav, do něhož bylo z libanonského Tyru dopravováno cedrové dřevo pro stavbu Šalamounova chrámu. Město zůstalo v židovských rukách i po rozdělení Izraelského království.\n\nJaffu roku 1100 po první křížové výpravě dobyl Godefroy z Bouillonu. V Jaffském hrabství měla výsadní postavení coby hlavní zásobovací cesta Jeruzalémského království. V roce 1192 byla nakrátko obsazena Saladinem, ale záhy ji král Richard Lví srdce dobyl zpět. V 16. století byla dobyta Osmanskou říší a administrativně poté spadala pod sandžak Gaza. V roce 1799 město dobyl Napoleon Bonaparte a jeho vojáci povraždili většinu obyvatel. Přeživší zanedlouho velmi zdecimovala morová epidemie.\n\nDo založení Tel Avivu a začátku britského mandátu měla Jaffa nejvyspělejší finanční, bankovní, rybářský a zemědělský průmysl v Palestině. Zdejší továrny se specializovaly na výrobu cigaret, cementu, dlažby, střešních tašek, železných odlitků, zpracování bavlny, dále na výrobu ručně dělaných koberců, kožených produktů, dřevěných beden pro jaffské pomeranče, textilu, tiskovin a knih.\n\nMezi roky 1800 až 1870 byla Jaffa chráněna opevněním, které bylo poté v důsledku expanze města strženo. 2,5 metru vysoká zeď u moře byla zbořena až ve 30. letech 20. století během renovace přístavu. V 60. letech 19. století se k malé sefardské komunitě žijící ve městě připojili Židé z Maroka a malá skupinka aškenázských Židů.\n\nDalší expanze byla možná díky druhé aliji a německým a polským Židům, kteří do Tel Avivu přišli. V roce 1906 se někteří Židé, zčásti obyvatelé Jaffy, rozhodli vybudovat nové zahradní předměstí. Sdružili se ve spolku \"Achuzat Bajit\" (doslova „Usedlost“), jehož cílem bylo vybudovat \"„židovské městské rezidenční centrum s kvalitním životním prostředím, navržené podle pravidel estetiky a moderní hygieny.“\" V roce 1908 zakoupili severovýchodně od Jaffy celkem 5 hektarů dun, které rozdělili na šedesát parcel. Jedním z členů byl pozdější první telavivský starosta Me'ir Dizengoff.\n\nPozemky byly rozděleny v loterii a stavební podnik \"Nachalat Binjamin\" zahájil výstavbu. Za rok byly hotovy ulice Herzlova, Achada Ha'Am, Judy Haleviho, Lilienblumova a Rotschildova; v provozu byl vodovodní systém a stálo prvních 66 domů. Na konci Herzlovy ulice byl vybrán pozemek pro výstavbu Hebrejské střední školy Herzlija, která byla původně roku 1906 založena v Jaffě. 21. května 1910 byl nově budovanému městu vybrán název Tel Aviv. Podle plánu se Tel Aviv stavěl v evropském stylu se širokými ulicemi a bulváry jako rezidenční zahradní předměstí Jaffy.\n\nV roce 1914 dosahovala rozloha Tel Avivu již více než 100 hektarů a zahrnovala několik nových čtvrtí. Růst však se zastavil roku 1917 poté, co osmanské úřady vyhnaly Židy z Jaffy.\n\nBěhem britského mandátu mezi Židy a Araby rostlo nepřátelství a nevraživost. 1. května 1921 došlo k povstání v Jaffě, při němž dav Arabů povraždil desítky Židů. V důsledku vlny násilí odešlo mnoho Židů do Tel Avivu, jehož populace tak během pěti let (1920–1925) vzrostla z 2000 na 34 000. V Tel Avivu vznikaly nové firmy, což mělo za následek pokles významu Jaffy jako obchodního centra. V roce 1925 Patrick Geddes navrhl městské radě plán rozvoje města, který byl poté přijat. Klíčovou myšlenkou byl rozvoj Zahradního města. Za hranice města byla tehdy považována na severu řeka Jarkon a na východě Ibn Gabirolova ulice. Od té doby byly tyto hranice již mnohonásobně překročeny.\n\nMěsto rostlo i roku 1926, ale v letech 1927 až 1930 nastal útlum v důsledku poklesu ekonomiky. Toto období je rovněž charakteristické rozvojem kulturního života, kdy bylo vybudováno divadlo Ohel a nastálo se zde usadilo divadlo Habima (1931). Status města získal Tel Aviv v roce 1934.\n\nBěhem páté aliji populace prudce rostla přílivem Židů z nacistického Německa. V Tel Avivu v roce 1937 žilo 150 000 obyvatel, zatímco v Jaffě 69 000 obyvatel. Během následujících dvou let se počet obyvatel zvýšil na 160 000, což byla plná třetina veškerého židovského obyvatelstva jišuvu. Část nových imigrantů zůstala po vylodění v Jaffě, což ji proměnilo v centrum městského života. Ve druhé polovině třicátých let byl vybudován nový na Jaffě nezávislý telavivský přístav, letiště v Lodu (dnešní Ben Gurionovo mezinárodní letiště) a letiště Sde Dov. Koncem 30. let 20. století byla také u ústí Jarkonu zprovozněna elektrárna Reading.\n\nVe 30. letech začala stavba telavivského Bílého Města, které je v současnosti na seznamu světových památek UNESCO. Nezanedbatelný vliv tu měli židovští architekti z Německa, kteří přišli během páté aliji. Ti dokázali místním podmínkám přizpůsobit jak architektonický styl Bauhausu, tak i dalších škol, a vytvořili tak zřejmě největší soubor budov mezinárodního stylu na světě.\n\nV roce 1947 přijalo OSN plán na rozdělení Palestiny. Podle něj měl Tel Aviv, v němž tou dobou žilo 230 000 obyvatel, připadnout židovskému státu. Naopak Jaffa, ve které v roce 1945 žilo 101 580 obyvatel, měla připadnout arabskému státu. Jaffské obyvatelstvo tvořilo 69 900 Arabů (53 900 muslimů a 16 000 křesťanů) a 30 280 Židů. Arabové však plán na rozdělení odmítli. V letech 1947 a 1948 se napětí na hranici mezi Tel Avivem a Jaffou dále zvyšovalo. Arabští snipeři ostřelovali Židy z minaretu místní mešity. Za to se Hagana a Irgun pomstili obléháním Jaffy. Arabové proto začali v dubnu 1948 město opouštět a v okamžiku dobytí města izraelskými silami 14. května již zde zbyla Arabů jen hrstka.\n\nV době vyhlášení izraelské nezávislosti 14. května 1948 žilo v Tel Avivu 200 000 lidí. Během války za nezávislost se stal Tel Aviv na dvacet měsíců hlavním městem nově vzniklého státu (od května 1948 do prosince 1949). Poté Izraelci prohlásili za své hlavní město Jeruzalém. Kvůli mezinárodnímu sporu o status Jeruzaléma však většina zahraničních ambasád zůstala v Tel Avivu. Počátkem 80. let byl schválen , podle něhož „Jeruzalém, celý a sjednocený, je hlavním městem Izraele.“ V reakci nato přesunulo třináct států svá velvyslanectví z Jeruzaléma do Tel Avivu. V dubnu 1949 byl Tel Aviv sjednocen s Jaffou do jednoho města Tel Aviv-Jaffa, do něhož bylo rovněž zahrnuto několik vylidněných sousedních vesnic (al-Šajch Muvanis, Jamasin a Sumail). Díky tomu se rozloha města rozrostla na 42 km². V roce 1949 byl také postaven památník 60 zakladatelům města. Během následujících 60 let se Tel Aviv vyvinul v sekulární, liberální a kosmopolitní město s čilým nočním životem.\n\nV 60. letech byly zdemolovány některé modernistické budovy ve stylu Bauhausu a byly nahrazeny prvními výškovými budovami v zemi, mezi něž patřila například Šalom Meir Tower, která byla až do roku 1999 nejvyšší izraelskou budovou. Svého maxima dosáhla telavivská populace počátkem 60. let, kdy zde žilo 390 000 obyvatel, což představovalo 16 % všech obyvatel Izraele. Následovalo období stálého poklesu způsobeného stárnutím populace, kvůli němuž žilo ve městě koncem 80. let jen 317 000 obyvatel. Vysoké ceny nemovitostí z města vytlačovaly rodiny a odpuzovaly mladé lidi.\n\nPočátkem 90. let nastal obrovský příliv imigrantů ze zemí bývalého Sovětského svazu, s nímž souvisí i změna orientace průmyslu na hi-tech odvětví. V souvislosti s výstavbou mnoha mrakodrapů a výškových budov se město dostalo do nové fáze vývoje. V roce 1993 byl Tel Aviv poprvé označen za světové velkoměsto.\n\n4. listopadu 1995 byl na Náměstí králů při mírové demonstraci na podporu izraelsko-palestinského mírového procesu zabit izraelský premiér Jicchak Rabin. Vrahem byl pravicový židovský radikál Jigal Amir, který atentát spáchal kvůli Rabinově podpoře Dohod z Osla. Náměstí, kde se atentát odehrál, bylo pak přejmenováno na Rabinovo náměstí.\n\nV polovině 90. let, tedy v době po první intifádě, byl Tel Aviv sužován palestinskými teroristy. První sebevražedný útok se stal 19. října 1994 na autobusové lince č. 5, když sebevražedný atentátník z hnutí Hamás zabil 22 civilistů. Nejtragičtější útok se stal 1. června 2001 během druhé intifády, když uvnitř nočního klubu Delfinárium vybuchla bomba, která zabila 21 lidí a více než 100 dalších zranila. Poslední útok se odehrál 17. dubna 2006 a bylo při něm zabito 11 lidí, z nichž většina byli zahraniční dělníci, a desítky lidí byly zraněny.\n\nV posledních letech roste podpora ekologických aktivit. Jedna z posledních akcí proběhla v březnu 2008, kdy bylo během Hodiny Země vypnuto veškeré veřejné osvětlení.\n\nTel Aviv se nachází na izraelské středomořské pobřežní planině, historické spojnici Evropy, Afriky a Asie. Rozkládá se severně od starodávného přístavního města Jaffa na místě bývalých písečných dun. Terén zde byl vyrovnán, je bez výraznějších vyvýšenin a půda je dosti neúrodná. Nejvýraznějším geografickým prvkem jsou kolmé útesy při pobřeží a při ústí řeky Jarkon. Kvůli neustálé expanzi již nejsou hranice mezi původními částmi města patrné. Město se nachází 60 km severozápadně od Jeruzaléma a 90 km jižně od přístavního města Haifa. Mezi sousední města patří na severu Herzlija, na severovýchodě Ramat ha-Šaron, na východě Ramat Gan a Giv'atajim, na jihovýchodě Cholon a na jihu Bat Jam. Jih města je chudší než sever, výjimkou je Neve Cedek a některé oblasti při jaffské pláži. Uprostřed města se nachází finanční a obchodní centrum táhnoucí se podél části Ramat Gan a Ajalonské dálnice. Nachází se zde rovněž Azrieli Center. V severní části města sídlí Telavivská univerzita a jsou zde nejluxusnější rezidenční čtvrti.\n\nTel Aviv má typické středozemní klima s horkými léty, příjemnými jary a podzimy a chladnými deštivými zimami (Köppenova klasifikace podnebí – Csa). Vlhkost vzduchu je díky blízkosti moře celoročně vysoká. Zimní teploty se obvykle pohybují mezi 10 a 15 °C a zřídkakdy klesnou pod 5 °C. Od roku 1950 zde nebylo zaznamenáno vydatné sněžení. V létě je průměrná teplota 26 °C a denní teploty často překračují 32 °C. Navzdory vysoké vlhkosti je během letního období úhrn srážek velmi nízký. Průměrný roční úhrn srážek je 530 mm a nejvíce prší v období od října do dubna. Průměrný počet slunečných dnů je 300. Nejvyšší zaznamenaná teplota je 43 °C, zatímco nejnižší je −1.9 °C.\n\nPro účely správní, statistické a demografické je Tel Aviv rozdělen na devět čtvrtí: Rova 1 (severozápad města), Rova 2 (severovýchod města), Rova 3 (severozápadní část centra), Rova 4 (severovýchodní část centra), Rova 5 (jihozápadní část centra), Rova 6 (jihovýchodní část centra), Rova 7 (Jaffa a okolí), Rova 8 (jih města), Rova 9 (jihovýchod a východ města). Jde vesměs o velké a zčásti umělé územní jednotky. Kromě toho je město zčásti rozděleno i na sedm samosprávných čtvrtí (do tohoto dělení není zahrnut celý Tel Aviv, zejména ne Jaffa). Jde o čtvrti: Rova Cafon Ma'arav, Rova Cafon Mizrach, Rova Bnej Dan, Rova Lev ha-Ir, Rova Darom, Rova Darom Mizrach a Rova Mizrach. I v tomto případě jde o umělé velké celky.\n\nV dělení města vystupují některé přirozené urbanistické a historické celky. Mezi nimi vyniká starodávné přístavní město Jaffa, které předcházelo vzniku Tel Avivu, byť je nyní jeho pouhou součástí. Tato oblast je demograficky tvořena tradičně větším procentem arabské populace, ale postupným stárnutí této skupiny obyvatelstva dochází k přirozené výměně za mladé kvalifikované lidi. Výrazným urbanistickým útvarem je vlastní centrální část Tel Avivu, vymezená mořským pobřežím, řekou Jarkon a \"Ajalonskou dálnicí\" (dálnice číslo 20). Jde o jednolitou, zcela urbanizovanou oblast. V jejím rámci se nacházejí zejména kompaktní oblasti budované v 30. a 40. letech ve funkcionalistickém slohu (Bílé Město), ale i starší čtvrti s drobnějším měřítkem zástavby jako Neve Cedek nebo Kerem ha-Tejmanim. Východní a severní okraje této centrální oblasti byly dobudovávány od 50. let 20. století. Výstavba tu sporadicky pokračuje i nadále (například soubor vysokopodlažních obytných budov Park Cameret).\nDalší výraznou částí Tel Avivu je zástavba severně od Jarkonu, kde od 50. let 20. století vznikaly jednotně koncipované obytné soubory, často sídlištního charakteru, zejména Ramat Aviv s několika podčástmi. Dál k severovýchodu pak pokračuje podobná zástavba ve výběžku katastrálního území Tel Avivu, které zde proniká hluboko k městům Ramat ha-Šaron a Bnej Brak. Stojí tu obytné čtvrti jako Ne'ot Afeka, Tel Baruch nebo Cahala. Oblast severně od Jarkonu (takzvaný Severní Tel Aviv) je převážně tvořena luxusní zástavbou a osídlena socioekonomicky nadprůměrnou populací. Sídlo tu má Telavivská univerzita. U mořského pobřeží je letiště Sde Dov. Výstavba tu rovněž v omezené míře pokračuje i v současnosti, zejména postupnou expanzí do prostoru bývalých písečných dun u pobřeží (například obytný soubor ha-Guš ha-Gadol nebo Migdalej Ne'eman). Postupně byl tak mělo výstavbě ustoupit i samotné letiště Sde Dov.\nNaopak socioekonomicky nižší profil mají čtvrtě jižně od centrální oblasti Tel Avivu. Například Florentin nebo Šapira. Je i o kulturní dělení. Zatímco v severní části města dominovali aškenázští Židé z Evropy, na jihu města měli tradičně vyšší podíl sefardští a orientální Židé.\n\nVýchodně od Ajalonské dálnice se rozkládají rovněž hustě osídlené čtvrti, často budované od 50. let 20. století, které plynule přecházejí do zastavěných území sousedních měst Ramat Gan a Giv'atajim. Jsou tu starší čtvrti jako Šchunat ha-Tikva nebo moderní sídlištní celky jako Nir Aviv nebo Neve Chen. Specifická je čtvrť Kfar Šalem, která se rozkládá na území vysídlené arabské vesnice Salama a má tak na rozdíl od většiny telavivských čtvrtí živelně rostlý půdorys a částečně dochovanou původní zástavbu. Kfar Šalem ale postupně na okrajích ustupuje nové plánovité rezidenční zástavbě. Vzhledem k růstu populace a cen pozemků probíhá proces stavební proměny i v dalších historických čtvrtích. Výškové komerční a bytové komplexy nevyrůstají jen na mořském pobřeží (kde například zcela nahradily původní čtvrť Menašija) ale i uvnitř původních čtvrtí jako Neve Cedek (mrakodrap Migdal Neve Cedek).\n\nV Tel Avivu se nerozvinuly ve větší míře specializované průmyslové čtvrti (respektive s rozvojem města byly většinou využity pro obytné a smíšené účely a průmysl se přestěhoval do satelitních měst aglomerace Tel Avivu). Jistý ucelenejší soubor komerční ploch se nachází podél Ajalonské dálnice (například západní část čtvrti Bicaron). Ryze průmyslovou zónou je pouze čtvrť Kirjat Atidim na severovýchodním okraji města. Specializovaný charakter mají čtvrtě Kirjat ha-Muze'onim (kulturní instituce) a ha-Kirja (vojenské a vládní komplexy). Ráz samostatné čtvrti má i kampus Telavivské univerzity o značné rozloze. Plochu několika desítek hektarů zabírá rovněž hřbitov Kirjat Ša'ul.\n\nRanou architekturu ve městě tvořily převážně přízemní domky východoevropského typu se střechou z pálených tašek. První čtvrtí mimo území Jaffy byl Neve Cedek, charakteristický patrovými domy z pískovce. Ve 20. letech 20. století se dostal do módy orientální styl kombinující evropskou architekturu s blízkovýchodními prvky, jako jsou oblouky, kupole a ornamentální dlaždice. Výstavba rostla podle Geddesova plánu „zahradního města“. Patrové a dvoupatrové domky protínají bulváry a okrašlují veřejné parky. Ve 20. a 30. letech se objevil architektonický styl Bauhausu, který s sebou přinesli němečtí Židé z páté aliji. Bílé Město, nacházející se na severu Tel Avivu, se skládá z více než 5000 moderních budov inspirovaných Bauhausem a Le Corbusierem. Výstavba těchto budov pokračovala v oblasti Rothschildova bulváru až do 50. let. V roce 2003 bylo celé Bílé Město zapsáno na seznam světového dědictví organizace UNESCO.\n\nV 60. letech tento architektonický styl zčásti ustoupil kancelářským věžovým budovám, nábřežním hotelům a obchodním mrakodrapům. Některé modernistické budovy byly zanedbávány a zchátraly, před uzákoněním ochrany historické architektury bylo mnoho starých budov zbořeno. Zejména v poslední době se však na modernizaci a restauraci budov ve stylu Bauhausu vynakládají značné finanční prostředky a úsilí. V posledních letech se město stalo centrem moderních výškových budov, a to především díky neustále se zvyšujícím cenám za pozemky. První telavivský mrakodrap Šalom Meir Tower byl postaven roku 1965 a až do roku 1999 byl nejvyšší budovou v Izraeli. Titul nejvyšší budova Izraele poté převzalo Azrieli Center, které se skládá ze tří budov (se čtvercovým, trojúhelníkovým a kruhovým půdorysem). Od roku 2001 je nejvyšší budovou v zemi Moše Aviv Tower, která se nachází v nedalekém městě Ramat Gan.\n\nV Tel Avivu, který má rozlohu 51,8 km², žilo k roku 2014 celkem 426 100 obyvatel (z toho 388 000 Židů) a hustota zalidnění je 8232,8 obyvatel/km². Podle Centrálního statistického úřadu (CBS) byl v roce 2006 přirozený přírůstek 0,9 %. Z etnického hlediska zde žilo 91,8 % Židů, 4,2 % Arabů a 4 % ostatních (křesťané, buddhisté). Město je velice multikulturní a mimo hebrejštiny zde lze zaslechnout angličtinu, francouzštinu, arabštinu, ruštinu, thajštinu či tagalog. Podle některých odhadů zde žije na 50 000 neregistrovaných zahraničních asijských dělníků. Ve srovnání s městy západního světa je zde kriminalita na nízké úrovni.\n\nPodle městské radnice jsou průměrné příjmy o 20 % nad celostátním průměrem a míra nezaměstnanosti je 6,9 %. Nad celostátním průměrem jsou rovněž ukazatele vzdělanosti: 64,4 % absolventů 12. ročníků je připuštěno k maturitním zkouškám (\"bagrut\"). Věkové skupiny jsou relativně početně vyrovnané: 22,2 % je mladší 20 let, 18,5 % je ve věku 20–29 let, 24 % ve věku 30–44 let, 16,2 % ve věku 45–59 let a 19,1 % je starší 60 let.\n\nSvého prvního maxima dosáhla populace města v 60. letech, kdy zde žilo 390 tisíc obyvatel. V 80. letech následoval pokles na 317 tisíc obyvatel, zapříčiněný vysokými cenami, jež odpuzovaly mladé páry. Od 90. let, kdy celý Izrael zažil masovou imigraci ze zemí bývalého Sovětského svazu, dochází ke stabilnímu nárůstu populace. Dnes je populace města mladá a rostoucí. V roce 2006 se do města přistěhovalo 22 tisíc lidí, zatímco 18 500 se odstěhovalo. Mnoho z nových rodin má navíc malé děti. Podle prognóz byl v roce 2025 mělo ve městě žít 450 tisíc obyvatel. Ve městě dochází k mládnutí obyvatelstva, což je patrné z hodnoty průměrného věku obyvatelstva, jež poklesla ze 35,8 let (1983) na 35 let (2008). Podíl občanů starších 65 let na celkovém počtu obyvatel klesl z 19 % (1983) na 14,6 % (2008).\n\nV Telavivském distriktu žije 93 % židů, 1 % muslimů a 1 % křesťanů. Zbývajících 5 % se nehlásí k žádnému náboženství.\n\nPřestože je Tel Aviv znám především jako sekulární město, lze zde nalézt přibližně sto synagog včetně historických budov, jako je Velká synagoga, která byla založena ve 30. letech 20. století. V roce 2006 byla ve městě otevřena „sekulární ješiva“ a centrum sekulárních Židovských studií. Kvůli tzv. „pochodům hrdosti“ neboli gay pride parade dochází k rozporům a napětí mezi sekulární a religiózní částí obyvatelstva. V roce 2006 dokonce došlo k vandalizaci místní synagogy.\n\nMezi nejznámější telavivské pamětihodnosti patří mešita Hassan Bek. Jaffa je domovem početné muslimské a křesťanské populace. V souvislosti s náboženskými potřebami diplomatů a zahraničních pracovníků došlo k výstavbě mnoha nových kostelů.\n\nNa národní zaměstnanosti se Tel Aviv podílí 15 % a na HDP 17 %. Strukturou ekonomiky se oproti ostatním městům v Palestině odlišoval již v době svého založení, kdy se nerozvíjel ani v oblasti zemědělství, které již v době jeho vzniku nebylo ziskové, ani v námořním obchodu, který byl soustředěn do Haify a Ašdodu. Namísto toho se město rozvíjelo v oblasti vědy a technického výzkumu. V roce 1974 zde společnost Intel otevřela své první zámořské výzkumné a vývojové centrum a v 90. letech 20. století se město stalo centrem hi-tech průmyslu.\n\nBěhem uplynulých desetiletí došlo k dramatickému vývoji ekonomiky. Magazín \"Newsweek\" označil Tel Aviv za „vzkvétající technologické centrum“ a magazín \"The Economist\" za „miniaturní Los Angeles“. Ve městě žije a pracuje mnoho počítačových vědců, jejichž počet razantně stoupl počátkem 90. let díky imigraci ze zemí bývalého Sovětského svazu. Magazín Newsweek rovněž Tel Aviv roku 1998 označil za jedno z deseti technologicky nejvlivnějších měst světa. Od tohoto roku došlo ještě k rychlejšímu rozvoji než předtím. Metropolitní oblast Tel Avivu (včetně satelitních měst Herzlija a Petach Tikva) je centrem hi-tech průmyslu a je občas zmiňována jako „Silicon vádí“. V Tel Avivu se nachází jediná izraelská burza – Telavivská burza cenných papírů (TASE). Sídlí zde mnoho mezinárodních investičních firem, výzkumných institutů a hi-tech společností. Nachází se zde chemický, textilní a potravinový průmysl. Turisty zajímá především noční život, kulturní události a architektura.\n\nPodle časopisu \"Forbes\" žije devět z patnácti izraelských dolarových miliardářů v Izraeli, z toho čtyři v Tel Avivu. Náklady na bydlení jsou zde nejvyšší z celého státu. Podle konzultační společnosti Mercer byl roku 2008 Tel Aviv nejdražší město Blízkého východu a 14. nejdražší město na světě. V žebříčku se umístil těstě za Singapurem a Paříží a před Sydney a Dublinem.\n\nJako středomořské kosmopolitní město je Tel Aviv magnetem mezinárodního cestovního ruchu a bývá označován jako „izraelská Barcelona.“ Ve městě se nachází 44 hotelů s 5800 pokoji, jsou zde mimo jiné zastoupeny hotelové řetězce Crowne Plaza, Sheraton, Dan, Isrotel nebo Hilton. Kvůli svému nočnímu životu je někdy Tel Aviv, podobně jako New York, označován jako \"„město, které nikdy nespí.“\" Noční život je, díky množství barů a nočních klubů, čilý zejména v oblasti plážových promenád. Je zde třetí největší koncentrace suši restaurací na světě (100 restaurací) a zdejší italské restaurace byly italským ministerstvem zemědělství označeny za nejlepší italské restaurace mimo Itálii.\n\nNejvětším parkem Tel Avivu je Jarkon. V centru města se dále nacházejí parky Gan Meir a Dubnow. 17 % rozlohy města tvoří porosty. Je zde též mnoho muzeí, architektonických a kulturních pozoruhodností. Izrael má nejvíce muzeí na počet obyvatel a tři největší z nich se nacházejí v Tel Avivu. Patří mezi ně muzeum Erec Jisra'el, známé pro své archeologické a historické exponáty z dějin země, a Telavivské muzeum umění. V areálu kampusu Telavivské univerzity se nachází muzeum židovské diaspory – Bejt ha-Tfucot. Ve městě je rovněž řada dalších menších muzeí.\n\nTel Aviv je mezi velkými městy regionu nejvstřícnější vůči lesbám, gayům, bisexuálům a transgender a je zde dobře zavedená LGBT komunita. Město hostí tzv. pochody hrdosti homosexuálů (), které každoročně přitáhnout tisíce lidí a počátkem roku 2008 hostilo první izraelský festival sexu.\n\nTel Aviv je hlavním izraelským centrem kultury. Sídlí zde osmnáct ze 35 hlavních izraelských hereckých scén včetně pěti z devíti největších izraelských divadel. Odehrává se zde 55 % všech divadelních představení v zemi, které navštěvuje 75 % všech diváků. Domovem Izraelské opery a divadla Kameri je Tel Aviv Performing Arts Center. Tato hudební scéna byla v letech 1962 až 1965 domovskou scénou Plácida Dominga. Největším divadlem je se třemi tisíci místy Auditorium Fredrica R. Manna (). Ve městě sídlí i izraelské národní divadlo – divadlo Habima. V roce 2007 bylo uzavřeno z důvodu kompletní rekonstrukce, provoz obnovilo v lednu 2012. Jednou z nově vybudovaných kulturních scén je kulturní centrum Enav. Mezi další scény ve městě patří Divadlo Gešer a Divadlo Bejt Lesin, menší divadla Cavta, Tmuna, Simta a Nocar hostují alternativní produkci.\nTel Aviv je také domovem mnoha tanečních center a společností. Sídlí zde moderní taneční soubor Batsheva Dance Company, Bat Dor a Izraelský balet. V Neve Cedek se nachází středisko moderního a klasického tance Centrum Suzanne Dellalové.\n\nKaždý den se ve městě konají operní a klasická hudební vystoupení. Na zdejších scénách vystupovalo mnoho světově známých dirigentů a sólistů. Jako populární místo pop rockových koncertů je někdy využíván největší park Jarkon.\n\nMěsto hostí různé filmové festivaly, mezi něž patří Festival animovaného filmu, komiksů a karikatur, Studentský filmový festival, Jazzový, filmový a video festival a mnoho jiných. Nachází se zde několik multikin.\n\nTel Aviv je spravován 31člennou městskou radou, volenou na čtyřleté funkční období v přímých volbách podle poměrného volebního systému. Komunálních voleb se mohou zúčastnit izraelští občané starší osmnácti let, kteří v Tel Avivu žijí déle než jeden rok. Magistrát je zodpovědný za sociální služby, komunitní programy, veřejnou infrastrukturu, územní plánování, cestovní ruch a další místní záležitosti. Telavivská radnice sídlí na Rabinově náměstí, od roku 1998 je starostou Ron Chuldaj. Nejdéle sloužícím starostou byl Šlomo Lahat, který v úřadu působil 19 let. Význam města umocňuje fakt, že Jeruzalém není jako hlavní město státu mezinárodně uznávaný, a tudíž se většina velvyslanectví nachází právě v Tel Avivu. Sídlí zde i izraelské ministerstvo obrany. Vrchním rabínem je Jisra'el Me'ir Lau.\n\nDemografické rozdělení města rovněž vytvořilo určité politické rozdělení mezi Stranou práce, která je silnější na severu, a Likudem a dalšími pravicovými a náboženskými stranami, obvykle silnějšími na jihu. Ve volbách v roce 2006 narušila rovnováhu nově vzniklá centristická strana Kadima, která získala 28 % hlasů před Stranou práce s 20 %.\n\nTel Aviv je domovem mnoha škol, fakult a univerzit. V roce 2006 zde chodilo do škol celkem 51 359 žáků, z toho 8977 do mateřských škol, 23 573 do základních škol a 18 809 do středních škol. 64 % studentů bylo připuštěno k maturitní zkoušce \"bagrut\", čímž se město umisťuje o 5 % nad celostátním průměrem. V roce 2008 bylo v prvních ročnících základních škol 4000 žáků, avšak k přihlédnutím k demografickému vývoji by mělo do roku 2012 dojít k nárůstu až na 6000 žáků. Vzhledem k tomuto vývoji bylo v září 2008 otevřeno dvacet nových mateřských škol a na severu města došlo k dodatečnému rozšíření tříd.\n\nV roce 1909 se gymnázium Herzlia přestěhovalo z Jaffy do Tel Avivu. Mezi další významné telavivské školy patří Ševa Mofet, v pořadí druhá hebrejská škola ve městě, Ironi Alef a Alliance. Hlavní telavivskou instituci vyššího vzdělání je Telavivská univerzita. Spolu s Bar-Ilanovou univerzitou v nedalekém Ramat Ganu má dohromady více než 50 000 studentů, v tom značné množství zahraničních. Telavivská univerzita byla založena roku 1953 a je v současnosti největší univerzitou v zemi. Má vynikající mezinárodní reputaci, zvláště v oborech jako je fyzika, informační technologie, chemie či lingvistika. Kampus univerzity se nachází ve čtvrti Ramat Aviv.\n\nTel Aviv je sídlem několika velkých zdravotnických ústavů s celostátním významem jako Nemocnice Ichilov nebo soukromé Nemocnice Asuta Tel Aviv.\n\nTel Aviv patří mezi hlavní dopravní centra státu. Hlavní dálnicí je Ajalonská dálnice (20), jež vede v severojižním směru podél východní hranice města a koryta řeky Nachal Ajalon a odděluje město od Ramat Ganu. Jižně od Ajalonu se lze dostat na dálnici 1 mířící k Ben Gurionovu mezinárodnímu letišti a do Jeruzaléma. Silniční doprava je dominantní i v centrálních částech města. Významné třídy Tel Avivu jsou ulice krále Davida, Allenbyho ulice, ulice krále Jiřího, ulice Ibn Gabirola, Dizengoffova ulice, Namirova, bulvár Sderot Rothschild, ulice Ben Jehuda a Jeruzalémský bulvár. Každý den městem projede na 500 000 aut, což s sebou nese dopravní zácpy. Sadanova zpráva z roku 2007 doporučuje zavedení mýtného v centru města po vzoru Londýna.\n\nNeúnosná dopravní situace v oblasti Tel Avivu a aglomerovaných měst je spojena i s relativně nízkým stupněm rozvoje městské hromadné dopravy, kterou reprezentují zejména autobusy. Změnu má přinést nově budovaný systém telavivské rychlodráhy, v centrálních partiích aglomerace vedený převážně v podzemí, o jehož výstavbě se neúspěšně uvažovalo už od 2. poloviny 20. století. Roste i význam železniční dopravy, která je soustředěna do dopravního koridoru podél Ajalonské dálnice (Ajalonská železniční trať) a která díky razantní výstavbě nových příměstských tratí rovněž zčásti řeší problematiku místní dopravy. Podle statistik využije železniční dopravu z přilehlých měst do Tel Avivu měsíčně na milion cestujících. Z Tel Avivu vycházejí železniční trať do Jeruzaléma, trať do Beerševy, do Rišon le-Cijon, do Aškelonu, trať do Ra'anany, pobřežní železniční trať, trať do Modi'inu a od roku 2011 i železniční trať Tel Aviv – Bnej Darom. Nově budována je Vysokorychlostní železniční trať Tel Aviv - Jeruzalém přes mezinárodní letiště. Přímo ve městě se nachází železniční stanice Telavivská univerzita, železniční stanice Tel Aviv Savidor merkaz, železniční stanice Tel Aviv ha-Šalom a železniční stanice Tel Aviv ha-Hagana. Další stanice jsou situovány v okolních aglomerovaných městech.\n\nI přes rozmach železniční dopravy a probíhající budování rychlodráhy si významnou funkci v lokálních i dálkových dopravních vztazích v rámci aglomerace Guš Dan udržuje doprava autobusová. Na jihu města se nachází mnohopodlažní budova telavivského centrálního autobusového nádraží, které bývalo označováno za druhé největší autobusové nádraží na světě. Otevřeno bylo roku 1993 po desítkách let průtahů. Nahradilo zcela nevyhovující staré telavivské centrální autobusové nádraží.\n\nV severozápadní části města, při ústí Jarkonu do Středozemního moře, se rozkládá telavivské letiště Sde Dov. Jelikož zabírá kvalitní pozemky při pobřeží v blízkosti luxusní čtvrtě Ramat Aviv, má být výhledově uzavřeno a provoz plně převeden na Ben Gurionovo mezinárodní letiště 15 km jihovýchodně od Tel Avivu u města Lod.\n\nPočátkem roku 2008 oznámila radnice pilotní projekt, v jehož rámci by měly být vybudovány nabíjecí stanice pro elektromobily. Nejdříve jich mělo být vybudováno pět, plánovalo se jich 150. Městská samospráva podporuje i cyklistiku, je zde 74 km cyklostezek a do roku 2009 měla jejich délka narůst na 100 km.\n\n\nTel Aviv má následující partnerská města:\n\n\n\n"}
{"id": "51280", "url": "https://cs.wikipedia.org/wiki?curid=51280", "title": "Pavel Kubina", "text": "Pavel Kubina\n\nPavel Kubina (* 15. dubna 1977, Čeladná) je bývalý český hokejový obránce. \n\nS hokejem začínal ve Frýdku-Místku, kde působil od 4. do 8. třídy. Pak přestoupil do Vítkovic. Byl draftován v 7. kole v roce 1996 týmem NHL Tampa Bay Lightning. Přes zámořské mládežnické výběry se probojoval roku 1997 do prvního týmu Tampa Bay Lightning. Kde byl do roku 2006, kromě výluky NHL, kdy se vrátil do týmu Vítkovic. V roce 2006 přestoupil do Toronta, posléze do Atlanty. V sezóně 2010–2011 se vrátil zpět do Tampy Bay. V národním dresu se objevil na ZOH 2006 v Turíně a pomohl vybojovat bronzovou medaili. Také je trojnásobným mistrem světa.\n\nAktivní kariéru ukončil v polovině prosince roku 2013.\n\n\n\nPremiéra v reprezentaci: 22. dubna 1999, Česká republika - Rusko (Plzeň)\n\n"}
{"id": "51288", "url": "https://cs.wikipedia.org/wiki?curid=51288", "title": "Messierův katalog", "text": "Messierův katalog\n\nMessierův katalog je astronomický katalog objektů hlubokého vesmíru (hvězdokup, mlhovin a galaxií) sestavený francouzským astronomem Charlesem Messierem. Katalog obsahuje 110 objektů, které se označují M1 až M110 a jsou pozorovatelné ze severní polokoule převážně malými dalekohledy.\n\nPůvodním účelem katalogu bylo upozornit na objekty na pohled zaměnitelné s kometami. Když Messier v roce 1758 hledal Halleyovu kometu, nalezl na obloze skvrnu podobnou kometě.\nMessier si nejprve myslel, že objevil další kometu, ale během několika dní zjistil, že se skvrna nepohybuje, a tak změřil její souřadnice. Touto skvrnou byla Krabí mlhovina (M1). Objev této mlhoviny Messiera přiměl k soustavnému hledání nových komet pomocí dalekohledu a přivedl ho k myšlence vytvoření seznamu objektů, které by mohly zmást i ostatní astronomy při hledání komet.\nHlavním Messierovým zájmem však zůstalo hledání komet, a tak v jeho katalogu chybí mnoho dalších jasných objektů. Na jejich doplnění se zaměřil Patrick Moore a sestavil tak Caldwellův katalog, který obsahuje i objekty viditelné z jižní polokoule.\n\nObjekty do Messierova katalogu byly přidávány postupně – první vydání katalogu z roku 1771 obsahovalo 45 objektů,\ndruhé vydání z roku 1780 zahrnovalo 68 objektů a v dodatku další dva nově nalezené objekty\na třetí vydání katalogu v roce 1781 již obsahovalo 103 objekty.\nPočtu 110 katalog dosáhl až ve 20. století, kdy byly upřesněny sporné objekty a bylo doplněno 7 objektů, které do něj chtěl přidat buď sám Messier, nebo jeho blízký spolupracovník Pierre Méchain.\n\nPrvním astronomickým katalogem byl katalog hvězd, který ve 2. století př. n. l. sepsal Hipparchos a ve kterém je zapsána i hvězdokupa Jesličky (M44) a Dvojitá hvězdokupa.\nNa Hipparchovo dílo pak navázal Klaudios Ptolemaios se svým Almagestem. V Almagestu jsou navíc zmíněny hvězdokupy M7 a Melotte 111.\n\nDalším katalogem byla \"Kniha stálic\" ( plným názvem ), kterou v 10. století napsal Abdurrahmán ibn Umar as-Súfí. V knize popsal několik výrazných objektů severní i jižní oblohy, ale z těchto nových objektů do Messierova katalogu přešla pouze Galaxie v Andromedě (M31). Kniha stálic však nebyla v Evropě známa, a tak byl za objevitele Galaxie v Andromedě považován Simon Marius. Dlouhou dobu bylo zapomenuto i dílo Giovanniho Battisty Hodierny, jehož katalog 40 objektů byl vytištěn v Palermu v roce 1654, ale objeven byl až v roce 1985.\nHodiernův katalog obsahoval přinejmenším 9 jeho vlastních objevů, z nichž 7 je součástí Messierova katalogu: Motýlí hvězdokupa (M6), mlhovina Laguna (M8), M36, M37, M38, M41 a M47.\n\nVýrazné postavení mezi astronomickými katalogy si vydobyl i Johannes Hevelius se svým hvězdným atlasem nazvaným \"Uranographia\" a seznamem 1 564 hvězd \"Prodromus Astronomiae\". Hevelius v něm zaznamenal několik asterismů a při hledání jednoho z nich Messier do svého katalogu zapsal dvojhvězdu M40. Do Messierova katalogu se dostalo i 8 z 20 objektů ze seznamu, který v roce 1746 sepsal Jean-Philippe Loys de Chéseaux. Posledním větším katalogem vesmírných objektů před prvním vydáním Messierova katalogu byl soupis objektů jižní oblohy, které v letech 1751 a 1752 pozoroval Nicolas-Louis de Lacaille na mysu Dobré naděje. Z tohoto soupisu se do Messierova katalogu dostala kulová hvězdokupa M55 a galaxie Jižní větrník (M83).\n\nPrvním objektem zapsaným v katalogu je Krabí mlhovina (M1), kterou Messier nalezl 28. srpna 1758 během hledání Halleyovy komety při jejím prvním předpovězeném návratu. Messier si nejprve myslel, že objevil další kometu, ale během několika dní zjistil, že se mlhovina nepohybuje, a tak změřil její souřadnice a vyznačil ji na mapě dráhy komety De la Nux (C/1758 K1). Objev této mlhoviny Messiera přiměl k soustavnému hledání nových komet pomocí dalekohledu a přivedl ho k myšlence vytvoření seznamu objektů, které by mohly zmást i ostatní astronomy při hledání komet.\n\n11. září 1760 Messier nalezl druhý nepohyblivý objekt, který později získal označení M2. Ještě i třetí objekt Messier nalezl spíše náhodou při hledání komet.\nTímto objektem byla hvězdokupa M3, kterou objevil 3. května 1764.\nTeprve M3 byla prvním vlastním Messierovým objevem, protože Krabí mlhovinu jako první objevil John Bevis v roce 1731 a hvězdokupu M2 Giovanni Domenico Maraldi 11. září 1746.\nZároveň hvězdokupa M3 označuje začátek období soustavného hledání mlhavých objektů, protože do konce roku 1764 Messier zapsal do katalogu i další objekty až po M40 a u 19 z nich je Messier považován za objevitele. Při tomto hledání používal i dostupné dřívější katalogy, z nichž některé jsou zmíněny výše, a dopisoval si s dalšími astronomy a vědci.\n\nV roce 1765 pak nalezl hvězdokupu M41, ale tu znal i Giovanni Battista Hodierna před rokem 1654 a možná i Aristotelés.\nNa začátku roku 1769 se Messier zřejmě rozhodl, že svůj katalog zveřejní a přidáním čtyř dobře známých objektů M42 až M45 (Mlhovina v Orionu, hvězdokupa Jesličky a Plejády) vzrostl počet jeho položek na 45. První vydání svého díla představil 16. ledna 1771 Francouzské akademii věd v Paříži.\n\nTři dny po představení prvního vydání katalogu objevil Messier další čtyři objekty: otevřené hvězdokupy M46, M47 a M48 a galaxii M49, která se tak stala prvním objeveným členem Kupy galaxií v Panně. V červnu téhož roku objevil kulovou hvězdokupu M62, ale její polohu nezměřil přesně, takže ji znovu objevil v roce 1779.\n\nV následujících letech Messier zřejmě pozorování mlhovin omezil a také objevy přibývaly pomaleji. 5. dubna 1772 přidal do svého seznamu otevřenou hvězdokupu M50. 10. srpna 1773 Messier pozoroval druhého průvodce Galaxie v Andromedě, ale do svého katalogu jej nepřidal. Přesto byla později tato satelitní galaxie do katalogu přidána jako poslední položka pod označením M110. V roce 1773 ještě objevil Vírovou galaxii (M51) a v roce 1774 otevřenou hvězdokupu M52. Dalšími přidanými objekty byly až v únoru 1777 kulová hvězdokupa M53 a v roce 1778 kulové hvězdokupy M54 a M55.\n\nBěhem následujících dvou let do katalogu přibylo 15 objektů. Přispěla k tomu kometa Bode (C/1779 A1), kterou Messier pozoroval. V lednu 1779 prolétala souhvězdím Lyry kolem kulové hvězdokupy M56 a planetární Prstencové mlhoviny (M57). Když pak v dubnu 1779 byla kometa viditelná blízko Kupy galaxií v Panně, pozorovali ji i Johann Gottfried Koehler a Barnabáš Oriani. 11. dubna Koehler objevil galaxie M59 a M60. 15. dubna je nalezl i Messier a navíc objevil i galaxii M58. Galaxii M61 pozorovali 5. května Oriani i Messier, ale Messier ji nejprve považoval za další kometu, a tak prvenství připadlo Orianimu. 7. června pak Messier konečně zaznamenal přesnou polohu M62 a přidal ji do katalogu.\nV té době začal s Messierem hledat komety i Pierre Méchain, který 14. června objevil svůj první objekt, galaxii Slunečnici (M63). Téhož dne ji Messier přidal do katalogu.\n\nDalším objektem v katalogu je galaxie Černé oko (M64), kterou Messier nalezl 1. března 1780, ale Edward Pigott ji objevil o rok dříve 23. března 1779 a nezávisle na něm i Johann Elert Bode 4. dubna 1779.\nPřesto Messierovi přálo štěstí a 1. března 1780 kromě M64 objevil další dvě galaxie M65 a M66. 6. dubna 1780 pak Messier přidal do katalogu otevřenou hvězdokupu M67, kterou ovšem někdy před rokem 1779 objevil Koehler.\nO tři dny později však Messier objevil kulovou hvězdokupu M68\na završil tak hledání objektů pro druhé vydání svého katalogu, které vyšlo v roce 1780 ve francouzské ročence \"Connoissance des Temps\" na rok 1783. Na konci srpna 1780 se Messier a Méchain zaměřili na důkladnou prohlídku oblohy, aby mohli do katalogu přidat další objekty. 31. srpna tak Messier objevil dvě kulové hvězdokupy M69 a M70.\na ještě je stihl přidal jako dodatek ke druhému vydání katalogu.\n\nDo konce roku 1780 už katalog narostl na 79 položek a v dubnu 1781 do něj Messier zapsal 100. objekt, galaxii M100. Těsně před vydáním ročenky \"Connoissance des Temps\" na rok 1784 byly do katalogu dopsány 3 objekty, které našel Méchain, ale Messier je nestihl ověřit: galaxie Větrník (M101), Vřetenová galaxie (M102) a otevřená hvězdokupa M103.\n\nDo ještě čerstvého výtisku této ročenky si Messier 11. května 1781 dopsal galaxii Sombrero (M104) a chybějící souřadnice objektů M101 až M103. Tím otevřel cestu k dalšímu rozšíření katalogu. Tento Messierův výtisk nalezl v roce 1921 Camille Flammarion a galaxii M104 oficiálně zařadil do Messierova katalogu.\n\nPo galaxii M104 v katalogu následují objekty, které objevil Méchain: galaxii M105 v souhvězdí Lva objevil 24. března 1781,\ngalaxii M106 v Honicích psech objevil v červenci 1781\na kulovou hvězdokupu M107 v dubnu 1782.\nDo Messierova katalogu je přidala Helen Sawyerová Hoggová v roce 1947 na základě dopisu, který Méchain napsal 6. května 1783 Bernoullimu z Berlína.\nM107 je poslední objevený objekt Messierova katalogu.\n\nMéchain ve svém dopise popsal i další dvě galaxie, které Messier zmínil u mlhoviny M97. Owen Gingerich je v roce 1953 přidal do katalogu pod označením M108 a M109. Jako poslední položka byla do katalogu přidána galaxie M110, kterou Messier objevil 10. srpna 1773, ale do katalogu ji zařadil až Kenneth Glyn Jones v roce 1966.\nZ konečného počtu 110 objektů jich Messier nezávisle spoluobjevil 64 nebo 65 (pokud galaxii M102 objevil Messier) a 44 z nich jsou jeho vlastní objevy. Méchain do katalogu přispěl 28 nebo 29 objekty a z toho je 24 nebo 25 jeho vlastních objevů.\nMessier opustil své rodné město Badonviller v roce 1751, tedy ve svých 21 letech, a přistěhoval se do Paříže, kde ho zaměstnal astronom Joseph-Nicolas Delisle. Delisle Messiera přesvědčil o důležitosti přesného měření polohy pozorovaných objektů při každém pozorování a Messierovi se tato zásada vyplatila při sestavování jeho katalogu. Delisle měl observatoř přímo v Hôtelu de Cluny, kde s ním Messier bydlel, a když v roce 1765 odešel do důchodu, Messier po něm observatoř převzal.\n\nMessier během svého života pozoroval mnoha různými dalekohledy. Původním dalekohledem Delislovy observatoře byl Newtonův dalekohled o průměru zrcadla 8 palců, ale kvůli starému typu zrcadla byl účinný asi jako refraktor o průměru 2,5 palce. Později Messier často pozoroval achromatickým refraktorem o průměru 3,5 palce (90 mm), který byl dlouhý 3,5 stopy a měl zvětšení 120x. Moderní refraktory o průměru 4 palců (100 mm) a zrcadlové Newtonovy dalekohledy s průměrem 6 palců (150 mm) původní Messierovy dalekohledy v mnohém předčí, a proto i amatérští astronomové mohou snadno pozorovat všechny objekty Messierova katalogu.\n\nMessier svůj katalog při pozorování často používal, jak o tom svědčí poznámky, které si do něj postupně připisoval. Několikrát také zmínil, že by svůj katalog chtěl dále rozšířit a jeho objekty seřadit podle rektascenze, aby se dal snadno používat. Přesto už jeho rozšíření nevěnoval pozornost, ani opravě chyb v něm obsažených, protože se nadále zaměřil na hledání komet. Messier byl seznámen s Herschelovým průzkumem oblohy a byl si vědom, že se mu svým vybavením nemůže vyrovnat. Pro účely hledání komet však chtěl sepsat pouze ty nejjasnější objekty, které mohl vidět svým malým dalekohledem. Přesto konečných 110 objektů představuje významnou část nejjasnějších objektů hlubokého vesmíru, které jsou viditelné ze severní polokoule.\nMessierův katalog ovlivnil Williama Herschela, ke kterému se Messierův katalog dostal 7. prosince 1781. Teprve díky Messierově katalogu Herschel v srpnu 1782 začal s pozorováním objektů hlubokého vesmíru. Prvním Herschelovým nalezeným objektem hlubokého vesmíru byla planetární mlhovina NGC 7009, kterou objevil 7. září 1782. V říjnu 1783 začal Herschel podrobně prohledávat celou oblohu, aby našel všechny objekty hlubokého vesmíru, které mohl vidět z Anglie. Do roku 1786 tak zapsal 1 000 objektů a do roku 1802 přes 2 500 objektů. Herschel v roce 1801 navštívil Paříž a setkal se i s Messierem.\n\nV díle Williama Herschela pokračoval jeho syn John Herschel, který do něj přidal také objekty pozorovatelné z jižní polokoule a výsledný soupis 5 079 nalezených objektů vydal v roce 1864 pod názvem General Catalogue of Nebulae and Clusters.\nJohn Dreyer následně tento katalog rozšířil na 7 840 objektů a v roce 1888 jej vydal pod názvem New General Catalogue (NGC).\nKatalog NGC a Dreyerovy dva dodatky nazvané Index Catalogue (IC) představují ucelený soupis všech tehdy známých objektů hlubokého vesmíru a obsahuje tak téměř všechny jasné, velké a Zemi blízké objekty. Z toho důvodu je označení objektů čísly NGC nebo IC mezi astronomy běžně používané.\n\nMezi amatérskými astronomy se v 70. letech 20. století začala šířit snaha o pozorování všech objektů Messierova katalogu během jediné noci. Takzvaný Messierův maraton tehdy vznikl nezávisle na sobě v severní Americe a Španělsku. Všech 110 objektů během jediné noci jako první pozoroval Gerry Rattley z Dugasu v Arizoně. Stalo se to v noci z 23. na 24. března 1985 a o pouhou hodinu později maraton dokončil i Rick Hull v oblasti Anza v Kalifornii.\n\nDíky nerovnoměrnému rozložení Messierových objektů na obloze je nejvhodnějším obdobím pro Messierův maraton období od poloviny do konce března. Jeho úspěšné splnění také závisí na zeměpisné šířce pozorovatele – vhodné jsou nízké severní zeměpisné šířky, nejlépe kolem 25° s. š. Aby pozorovatele nerušil svit Měsíce, je výhodné využít období novoluní. Astronomické spolky různých zemí každoročně pořádají zvláštní setkání, na kterých účastníci usilují o splnění Messierova maratonu.\n\nPřidáním galaxie M110 v roce 1966 se Messierův katalog rozrostl na 110 objektů: z toho je 40 galaxií, 29 kulových a 27 otevřených hvězdokup, 6 emisních a 4 planetární mlhoviny, 1 pozůstatek supernovy a 3 další nezařazené objekty (hvězdné mračno M24, dvojhvězda M40 a asterismus M73). Následující mapa ukazuje rozmístění Messierových objektů na obloze – pořadí objektů odpovídá jejich postupnému přidávání do katalogu. Na mapě je možné vysledovat tři hrubě ohraničené skupiny objektů: v pravé části převládají otevřené hvězdokupy, které jsou na večerní obloze vidět v zimě, uprostřed jsou to jarní galaxie soustředěné zejména kolem Kupy galaxií v Panně a vlevo se mísí kulové a otevřené hvězdokupy, které se nejlépe pozorují v létě.\n\nNejjasnější otevřenou hvězdokupou a zároveň nejjasnějším objektem katalogu jsou Plejády (M45) s magnitudou 1,6.\nPlejády jsou také ze všech objektů v katalogu nejblíže k Zemi, vzdálené jsou pouhých 440 světelných let.\nNejjasnější galaxií v katalogu je Galaxie v Andromedě (M31) s magnitudou 3,4.\nZ emisních mlhovin je v katalogu nejjasnější Mlhovina v Orionu (M42), která má magnitudu 4,0.\nNejjasnější kulovou hvězdokupou z Messierových objektů je M22 s magnitudou 5,1.\nV těsném závěsu za ní je M4, která má magnitudu 5,6 a od Země je vzdálená 7 200 světelných let, takže díky její velké blízkosti ji Messier jako vůbec první kulovou hvězdokupu rozložil na jednotlivé hvězdy.\nM4 je také spolu s NGC 6397 k Zemi nejbližší kulovou hvězdokupou.\nZe čtyř planetárních mlhovin v Messierově katalogu je nejjasnější Činka (M27) s magnitudou 7,4. Zároveň je vůbec první objevenou planetární mlhovinou.\nV Messierově katalogu jediným, ale velmi známým a výrazným, pozůstatkem supernovy je Krabí mlhovina (M1), která má magnitudu 8,4.\n\nPřesné pořadí všech Messierových objektů podle jejich jasnosti se těžko určuje, protože magnituda mnoha objektů není známa příliš přesně.\nZ toho důvodu se těžko určuje také nejslabší objekt Messierova katalogu, ale pravděpodobně jím je galaxie M91\na jen nepatrně jasnější je galaxie M98 a mlhovina Malá činka (M76).\n\nNejjižnějším objektem katalogu je otevřená hvězdokupa M7. Nejvzdálenějším objektem od Země se vzdáleností 85 milionů světelných let\nje galaxie M109.\nZ důvodu její malé plošné jasnosti je pro amatérské astronomy z hlediska pozorování nejtěžším Messierovým objektem galaxie M74.\n\nMotýlí hvězdokupa (M6) má na obloze ze všech objektů Messierova katalogu nejmenší úhlovou vzdálenost od středu Galaxie, který se promítá do souhvězdí Střelce.\nHvězdokupa Divoká kachna (M11) je jednou z nejbohatších otevřených hvězdokup a obsahuje asi 2 900 hvězd.\nHvězdokupa Jesličky (M44) je se svou vzdáleností od Země 577 světelných let druhým nejbližším objektem katalogu.\nOtevřená hvězdokupa M46 je zajímavá tím, že zdánlivě obsahuje planetární mlhovinu, která ovšem leží o něco blíže k Zemi.\nM67 je nejstarší otevřenou hvězdokupou Messierova katalogu. Nejvzdálenější otevřenou hvězdokupou katalogu je pravděpodobně M103.\n\nM3 je významná tím, že obsahuje nejvíce proměnných hvězd ze všech kulových hvězdokup v Mléčné dráze. M5 je nejjasnější kulovou hvězdokupou severní oblohy.\nTaké M13 patří mezi nejvýraznější a nejznámější kulové hvězdokupy na severní obloze.\nM15 je možná nejhustší kulová hvězdokupa v Mléčné dráze a první kulová hvězdokupa, ve které byla nalezena planetární mlhovina.\nKulové hvězdokupy M19 a M69 jsou v Messierově katalogu nejbližší kulové hvězdokupy od středu Galaxie, vzdálené od něj pouhých 4 900 světelných let.\nKulová hvězdokupa M54 patří mezi nejzářivější kulové hvězdokupy - v Mléčné dráze je jasnější pouze Omega Centauri. Na obloze ovšem není příliš jasná, protože leží velmi daleko, dokonce je součástí Trpasličí eliptické galaxie ve Střelci.\nM62 patří mezi výrazně nesouměrné kulové hvězdokupy, což je pravděpodobně způsobeno její blízkostí ke galaktickému jádru. M71 je málo zhuštěná kulová hvězdokupa, takže byla dlouhou dobu považována za hustou otevřenou hvězdokupu.\nNaopak M75 patří mezi nejvíce zhuštěné kulové hvězdokupy.\nTaké M80 patří mezi nejhustší kulové hvězdokupy a pravděpodobně díky tomu také obsahuje velký počet modrých opozdilců, kteří mohou vznikat při těsném přiblížení hvězd v hustém jádru hvězdokupy.\nOrlí mlhovina (M16) a mlhovina Omega (M17) jsou výrazné emisní mlhoviny, ve kterých probíhá tvorba nových hvězd.\nPrstencová mlhovina (M57) je jednou z nejznámějších planetárních mlhovin.\nM78 je nejjasnější reflexní mlhovinou na celé obloze.\n\n\nDo Messierova katalogu se dostalo i mnoho galaxií z blízkého okolí Mléčné dráhy. V katalogu jsou tak zapsáni oba dva zbývající výrazní členové Místní skupiny galaxií, tedy výše zmíněná Galaxie v Andromedě a Galaxie v Trojúhelníku (M33). M33, vzdálená od Země 3 miliony světelných let, je zároveň pro většinu lidí nejvzdálenějším objektem, který mohou pozorovat pouhýma očima.\nM81 a M82 jsou galaxie ležící 12 milionů světelných let od Země a díky této jejich blízkosti na obloze tvoří výraznou fyzicky vázanou dvojici. M82 je nepravidelná galaxie, kterou pravděpodobně narušila galaxie M81 a díky tomu je M82 ukázkovým představitelem galaxií s překotnou tvorbou nových hvězd.\nTaké galaxie Jižní větrník (M83) leží velmi blízko k Zemi a je díky tomu na obloze velmi výrazná. Od Země je vzdálená 15 milionů světelných let a je to nejjižnější galaxie Messierova katalogu.\nGalaxie Černé oko (M64), vzdálená od Země 17 milionů světelných let,\nje známá díky výrazné temné skvrně poblíž jejího jádra. Vírová galaxie (M51) je první galaxií, u které byla rozpoznána spirální struktura, a je jednou z nejznámějších galaxií na obloze.\nOd Země je vzdálená přibližně 23 milionů světelných let.\nM77 je výrazným představitelem Seyfertových galaxií, což je typ galaxií s aktivním galaktickým jádrem.\nLeží ve vzdálenosti asi 47 milionů světelných let od Země.\n\nKupa galaxií v Panně je od Země vzdálená přibližně 60 milionů světelných let, a tak Messierův katalog obsahuje také mnoho jejích nejvýraznějších členů. Galaxie M49 je nejjasnějším a zároveň prvním objeveným členem této kupy,\nale ústředním členem této kupy je obří eliptická galaxie M87.\nM60 je třetím nejjasnějším členem Kupy galaxií v Panně a je zvláštní tím, že se zdánlivě překrývá s galaxií NGC 4647.\nGalaxie M61 se svou sedmou pozorovanou supernovou převzala v roce 2014 vedení v počtu pozorovaných supernov v rámci Messierova katalogu. Celkově ji předčí pouze galaxie NGC 6946.\nM84 a M86 patří mezi nejjasnější galaxie Kupy galaxií v Panně a spolu s dalšími blízkými galaxiemi tvoří Markarianův řetěz. Zároveň se M86 v rámci Messierova katalogu pohybuje nejvyšší rychlostí směrem k Zemi.\nČlenem kupy je i M99, která se ze všech Messierových objektů vzdaluje od Země nejvyšší rychlostí 2 324 km/s.\n\nSoučástí katalogu je i několik položek, které nejsou skutečným objektem hlubokého vesmíru. První takovou položkou je Hvězdné mračno ve Střelci, které dostalo označení M24. Toto mračno je část spirálního ramene Mléčné dráhy v rozsahu vzdáleností 10 až 16 tisíc světelných let, na kterou je ze Země nahlíženo skrze průzor mezi temnými mlhovinami.\nNa její severovýchodní část se náhodně promítá otevřená hvězdokupa NGC 6603, která leží při pohledu ze Země před M24.\nNěkteré katalogy omylem přiřazovaly označení M24 této malé hvězdokupě.\n\nDalší zvláštností katalogu je dvojhvězda M40, kterou Messier objevil při procházení hvězdného katalogu Johanna Hevelia. Dokonce ani nejde o fyzicky vázanou dvojici, ale o náhodné seřazení dvou hvězd různě vzdálených od Země, tedy o optickou dvojhvězdu.\nPoslední takovou položkou je M73, která bývala považována za velmi řídkou otevřenou hvězdokupu, ale v roce 2002 bylo zjištěno, že jde opět o náhodné uskupení různě vzdálených hvězd, tedy asterismus.\nZnačná pozornost byla věnována objektům, které se dlouhou dobu nedařilo ztotožnit se skutečnými objekty. Prvním z těchto objektů je výše zmíněná dvojhvězda M40, u které až John Mallas v roce 1966 ověřil, že je shodná s dvojhvězdou Winnecke 4. Otevřená hvězdokupa M47 byla dlouho považována za chybějící objekt díky tomu, že Messier při zápisu její polohy uvedl špatné znaménko rozdílu rektascenze od referenční hvězdy. Tuto chybu odhalil T. F. Morris v roce 1959. Také otevřená hvězdokupa M48 měla chybně uvedenou rektascenzi a objasnění této chyby přinesli Oswald Thomas v roce 1934 a opět T. F. Morris v roce 1959. Mnohem obtížněji se hledala chyba u galaxie M91, protože Messier určil její polohu pomocí M89, ale jako výchozí bod omylem použil souřadnice galaxie M58. Dosazením souřadnic M89 se poloha M91 kryje s galaxií NGC 4548. Tuto chybu odhalil amatérský astronom William C. Williams z Texasu.\n\nPosledním chybějícím objektem je galaxie M102, kterou objevil Méchain a Messier ji do katalogu přidal těsně před jeho posledním vydáním bez ověření její polohy. Méchain později ve svém dopise Bernoullimu sice prohlásil, že M102 je pouze omylem znovu pozorovaná galaxie M101, ale Messierův popis i jím ručně připsané souřadnice tohoto objektu se shodují s galaxií NGC 5866.\n\n\nPřesto že Messier do svého katalogu zapisoval převážně slabé objekty, které by se daly splést s kometami, těsně před prvním vydáním svého katalogu jej rozšířil přidáním čtyř dobře známých objektů M42 až M45 (Mlhovina v Orionu, hvězdokupa Jesličky a Plejády). Polohy těchto čtyř objektů změřil 4. března 1769 a možným vysvětlením tohoto činu může být, že chtěl před vydáním svého katalogu navýšit počet jeho objektů, aby překonal 42 objektů v jiném katalogu, který v roce 1755 vydal Nicolas-Louis de Lacaille.\n\nNa pozemské obloze je mnoho dalších významných objektů, které by mohly být součástí Messierova katalogu, ovšem po dokončení třetího vydání katalogu se již Messier zajímal pouze o hledání komet. Takovými významnými objekty jsou například galaxie Sochař nebo planetární mlhoviny Kočičí oko a NGC 7009. Kvůli tomu, že Messier svá pozorování prováděl pouze v Paříži, nejsou v katalogu obsaženy ani žádné objekty s deklinací jižnější než -35°. Na doplnění těchto objektů se zaměřil Patrick Moore a sestavil tak Caldwellův katalog.\n\n\n"}
{"id": "51289", "url": "https://cs.wikipedia.org/wiki?curid=51289", "title": "Odsíření", "text": "Odsíření\n\nOdsířením se obecně označuje proces odstranění (zpravidla nežádoucí) příměsi síry z nějaké látky. Nejčastěji se používá ve smyslu odstranění síry z vypouštěných zplodin či odpadů. Odsiřuje se však i nafta proto, aby se ve spalinách naftových motorů minimalizoval obsah sloučenin síry.\n\nOdsíření se využívá v uhelných elektrárnách, kde je využívána mokrá vápencová vypírka v odsiřovací komoře pro zachytávání oxidu siřičitého.\n\nCaO + HO → Ca(OH)\n\nSO + Ca(OH) → CaSO + HO\n\nSO +Ca(OH) + 1/2 O → CaSO + HO\n\nSO + Ca(OH) → CaSO + HO\n\nOdsíření v metalurgii je proces zbavení taveniny nežádoucí příměsi síry.\n\nV průběhu tavicího procesu železa, zvláště během tavení v kuplovně, přechází část síry z koksu do taveniny – dochází k tzv. \"nasíření taveniny\". Tento zvýšený obsah síry je nepřijatelný pro výroby tvárné litiny, zejména za použití předslitin (FeSiMg) jako modifikačního prostředku. Zde nemá být obsah síry vyšší než 0,02 %. Použití těchto tavenin jako výchozí taveniny pro výrobu tvárné litiny je umožněno zařazením odsířovacího stupně mezi tavicí pec a modifikační pánev.\n\nTeoreticky je možné pro odsíření použít všechny materiály s vyšší afinitou k síře, než má železo. Mohly by to být např. hořčík, cer, vápník, sodík apod. Z ekonomických a technických důvodů se v praxi používají převážně sloučeny vápníku jako karbid vápníku (CaC) a oxid vápenatý (CaO – pálené vápno). Vápník reaguje se sulfidem železnatým (FeS), čímž se síra váže na vápník a vzniká sulfid vápenatý (CaS), který přechází do strusky. Tato struska je potom stažena. Z ekologického hlediska je tato struska problematická, neboť sulfid vápenatý je rozpustný ve vodě a mohl by znečistit vodní zdroje. Z tohoto důvodu musí být tato struska deponována na vodotěsných skládkách.\n\nPrůběh reakce mezi vápníkem (dodávaným ve formě CaO nebo CaC) a taveninou je závislý na velikosti styčné plochy mezi odsiřovadlem a taveninou. Proto musí být tyto materiály jemnozrnné. Aby nedocházelo k pasivaci povrchu těchto zrn, je přidáván kazivec (CaF), který ztekucuje vzniklou pasivační vrstvu strusky. Intensivním mícháním taveniny buďto profoukáváním inertním plynem (N) nebo mechanicky je podporován dobrý kontakt mezi taveninou a odsiřovadlem.\n\nVe slévárnách jsou používány buď diskontinuelní (střásací pánev, Rheinstahl Quirel apod.), nebo průtočné metody odsíření. Nejrozšířenější je tzv. \"metoda GASAL\", kde je dusík zaváděn do průtočné pánve pórovitým kamenem ve dně pánve. Doba setrvání taveniny v pánvi je 6 až 10 minut. Ztráta teploty při této operaci je mezi 80 a 100 °C. Tavenina musí být po odsíření zpravidla znova ohřáta na potřebnou modifikační teplotu.\n"}
{"id": "51295", "url": "https://cs.wikipedia.org/wiki?curid=51295", "title": "Nauhličování taveniny", "text": "Nauhličování taveniny\n\nPři výrobě šedých litin a tvárné litiny se stále více používají tzv. syntetické taveniny. Základem je přetavování ocelového šrotu v elektrických pecích. Obsah uhlíku v tavenině musí být korigován buďto přisazením surového železa nebo pomocí nauhličovacích prostředků jako grafitu, kalcinovaného petrolejového koksu apod. Na trhu jsou nabízeny nauhličovadla v různých kvalitativních a cenových kategoriích. Kvalita a cena je závislá na různých faktorech jako obsah popele (0,10 až 27%), obsah dusíku (0,1-9000 ppm), obsah síry (0,1-2%) a obsah uhlíku (75-99%).\n"}
{"id": "51296", "url": "https://cs.wikipedia.org/wiki?curid=51296", "title": "Kolmogorov", "text": "Kolmogorov\n\nRuské příjmení Kolmogorov () má více nositelů:\n\n"}
{"id": "51298", "url": "https://cs.wikipedia.org/wiki?curid=51298", "title": "Katovice", "text": "Katovice\n\nKatovice ( , slezsky \"Katowicy\", , v letech 1953–1956 \"Stalinogród\") jsou město v jižním Polsku, sídlo Slezského vojvodství, v současnosti největší město Horního Slezska s 276 499 trvalých obyvatel (2019) a centrum dvoumilionové konurbace zahrnující 30 měst na obou stranách historické slezsko-malopolské zemské hranice.\n\nKatovice jsou poměrně mladé město, které za svůj vznik a růst vděčí industrializaci a výstavbě železničního uzlu v polovině 19. století. Městská práva obdrželo v roce 1865 a po roce 1922, kdy se stalo hlavním střediskem polské části Slezska, zaznamenalo překotný rozvoj a získalo povahu velkoměsta, již si udržuje dodnes. Po roce 1989 výrazně poklesl význam těžby uhlí a těžkého průmyslu pro ekonomiku města ve prospěch služeb a průmyslu nových technologií.\n\nCentrum města se rozkládá na území někdejších osad Katovice a Kuźnica Bogucka, součástí města je ale i řada dříve samostatných měst, obcí a dělnických kolonií, mnohdy od sebe značně vzdálených. Z geomorfologického hlediska se Katovice rozkládají na Slezské vysočině, protéká jimi několik menších řek: Rawa, Kłodnica, Bolina, Mleczna. Až 46 % z celkové rozlohy města zaujímají lesy.\n\nPři sčítání lidu 2011 se 24,4 % obyvatel Katovic (78 838 osob) přihlásilo ke slezské národnosti. Město je důležitým střediskem aktivit spjatých s emancipací slezské, resp. šlonzacké, kultury a propagací slezského jazyka.\n\nOblast Horního Slezska v okolí Katovic byla osídlena Slovany zhruba od 6. století našeho letopočtu, když zde již v předchozích obdobích počínaje starší a mladší dobou kamennou zaznamenáváme první známky přítomnosti člověka. Vládla zde dynastie slezských Piastovců. Jan Lucemburský získal Slezsko roku 1335 pro České království. Roku 1742 byla většina Slezska včetně Katovic připojena k Prusku a v téže době začal jejich průmyslový rozvoj založený na okolních bohatých nalezištích černého uhlí. Současně se sem začali stěhovat němečtí řemeslníci a obchodníci, kteří postupně přečíslili původní slovanské obyvatelstvo. Roku 1847 byla do Katovic přivedena železnice a roku 1865 byly povýšeny na město. \n\nPo slezských povstáních mezi lety 1918–1921 se město obývané především Němci, Slezany, Židy a Poláky stalo součástí Druhé polské republiky. V plebiscitu se sice naprostá většina obyvatel Katovic vyjádřila pro setrvání v Německu, při započtení okolí však mírně převážily hlasy pro Polsko. Katovice se pak staly centrem autonomního Slezského vojvodství s vlastním Slezským parlamentem.\n\nIhned po napadení Polska 1. září 1939 byly Katovice obsazeny Německem a do roku 1941 bylo zdejší polské a židovské obyvatelstvo vysídleno. V lednu 1945 bylo město dobyto Rudou armádou, během bojových operací bylo velmi poničeno. Přesto se po válce podařilo zrekonstruovat historické centrum v původním stavu. Katovice byly po válce (formálně už od roku 1944) opět střediskem vojvodství, byť jeho rozsah i název se různými územněsprávními reformami měnil. V letech 1975–1998 šlo o menší \"Katovické vojvodství\", od roku 1999 opět \"Slezské vojvodství\" zhruba v někdejším rozsahu. \n\nBezprostředně po úmrtí sovětského vůdce J. V. Stalina v březnu 1953 byly Katovice přejmenovány na jeho počest na \"Stalinogród\", ale místní obyvatelé toto jméno nikdy nepřijali za své, a již roku 1956 byl vrácen původní název. Město v poválečné době zaznamenalo ohromný rozmach těžkého průmyslu a nárůst počtu obyvatel, z nichž značnou část tvořili Poláci odešlí z východních oblastí (kresů) zabraných Sovětským svazem. Industrializace však také přinesla devastaci životního prostředí, která je teprve počátkem 21. století postupně napravována.\n\nV centru Katovic se nachází mnoho secesních budov.\n\n\nGKS Katowice – mužský fotbalový tým (vítěz polského poháru v letech 1986, 1991, 1993; vítěz polského Superpoháru v letech 1991, 1995; 1. liga v sezónách 2003/2004 a 2004/2005)\n\nAZS AWF Katowice – ženský házenkářský tým Ekstraklasa ligy: 11. místo v sezóně 2003/2004; hrál 1. ligu v sezóně 2004/2005.\n\nKatovice jsou sídlem římskokatolické arcidiecéze katovické (od 1992, v letech 1925-92 diecéze) a současně Katovické církevní provincie. Nachází se zde katedrála Krista Krále. Mimo to jsou od roku 1946 sídlem diecéze katovické Evangelicko-augšpurské církve v Polské republice.\n\n\n\n\n"}
{"id": "51300", "url": "https://cs.wikipedia.org/wiki?curid=51300", "title": "Chloroplast", "text": "Chloroplast\n\nChloroplast je zelená buněčná organela patřící mezi plastidy. Je velmi bohatý na membrány a probíhá v něm fotosyntéza, tj. přeměna sluneční energie na chemickou energii a její ukládání do sacharidů a jiných organických látek.\n\nTo, že fotosyntéza probíhá právě ve chloroplastech, zjistil roku 1882 Theodor Wilhelm Engelmann. Pozoroval malé bakterie pohybující se za zdrojem kyslíku. Na povrchu řasy rodu \"Spirogyra\" se shlukovaly právě nad osvětlenými chloroplasty, neboť vedlejším produktem fotosyntézy je kyslík.\n\nChloroplast může být ve fotosyntetizující eukaryotní buňce jeden nebo i tisíce, mají rozmanité tvary i velikosti. Nejčastěji jsou ale ve tvaru elipsoidu o velikosti okolo 5 µm. Vnější obálku tvoří silně prostupná vnější membrána a téměř nepropustná vnitřní membrána, které odděluje poměrně úzký mezimembránový prostor. Uvnitř se nachází \"stroma\", které obsahuje kromě velkého množství enzymů i tzv. chloroplastovou DNA (cpDNA), RNA a ribozómy, což odpovídá endosymbiotické teorii.\n\nThylakoidy tvoří třetí soustavu membrán, která vypadá jako shluk mincovitých váčků (řecky \"thylakos\" = váček) poskládaných na sebe do sloupců, tzv. \"grana\", a pospojovaných můstky, tzv. \"stromálními thylakoidy\" (\"lamely\"). Dutina thylakoidních váčků se nazývá \"lumen\". Chloroplast běžně obsahuje 10 - 100 gran, která vznikají během vývoje jako vchlípeniny vnitřní obalové membrány (podobně jako mitochondriální kristy). Zajímavé je složení thylakoidní membrány: tvoří ji pouze 10 % fosfolipidů, většinu (80 %) tvoří nepolární mono- a digalaktosyldiacylglyceroly a zbytek (10 %) připadá na sulfolipidy, konkrétně sulfochinovosyldiacylglyceroly. Acylové řetězce (zbytky karboxylových kyselin) mají mnoho násobných vazeb a proto má membrána poměrně tekutou povahu (podobně jako oleje, které jsou na rozdíl od tuků tekuté právě kvůli výskytu násobných vazeb).\n\nPokud definujeme chloroplast jako souhrn všech eukaryotických organel, které fotosyntetizují, výčet skupin s chloroplasty je velmi široký. Mají ho téměř všechny rostliny (Plantae), konkrétně zelené rostliny (\"Viridiplantae\") vyjma některých parazitických druhů (záraza, \"Orobanche\", atp.), ruduchy (\"Rhodophyta\" - mají tzv. rhodoplasty) i glaukofyty (\"Glaucophyta\"). Dále je však mají na základě sekundární endosymbiózy i mnohé rozsivky (Diatomae), chaluhy (\"Phaeophyceae\"), skrytěnky (Cryptophyta), obrněnky (Dinoflagellata), chlorarachniofyty (Chlorarachniophyta) a některá krásnoočka (Euglenophyceae). U některých skupin (výtrusovci, Apicomplexa) byly chloroplasty nahrazeny jinými typy plastidů, u výtrusovců konkrétně apikoplasty.\n\nHlavní funkcí chloroplastů je fotosyntéza, proces, který má dvě fáze, které probíhají na odlišných místech chloroplastu:\n\n"}
{"id": "51312", "url": "https://cs.wikipedia.org/wiki?curid=51312", "title": "Jindřichovice pod Smrkem", "text": "Jindřichovice pod Smrkem\n\nJindřichovice pod Smrkem (německy ) jsou obec ležící na severu Čech, v Libereckém kraji, okrese Liberec. Obec leží zhruba 15 km od Frýdlantu a 35 km od Liberce. Žije tady  obyvatel. Obcí protéká Jindřichovický potok.\n\nObec má železniční spojení s Frýdlantem, s tím má i spojení silniční. Do obce jezdí autobusy z Liberce (ČSAD Liberec).\n\nJe zde základní škola, školka, pošta, knihovna (nejlepší v ČR roku 2003) a muzeum.\n\nObec je dnes známá zejména díky aktivitám svého bývalého starosty Ing. Petra Pávka. Během jeho úřadování byla v obci postavena dvojice větrných elektráren, kotelna na biomasu, byla vydána vyhláška zakazující do obce vstup úředníkům bez předchozího ohlášení a ve spolupráci s libereckou Technickou univerzitou bylo zřízeno Mezinárodní univerzitní a inovační centrum.\n\nOkolní kraj vlastnil od roku 1278 rod Biberštejnů. Někdy během jejich správy vznikla v panství také nevelká víska o přibližně 15 chalupách obývaných převážně dřevorubci. První písemná zmínka o obci pochází z roku 1381, kdy je obec zmiňována jménem \"Heynrichsdorf ym gebirge gelegen\". Ve druhé polovině 13. století byl v tehdejší obci postaven kostel sv. Jakuba Staršího v románském slohu.\n\nDne 21. března 1431 se ze spanilé jízdy od Baltu vracel oddíl husitských bojovníků pod vedením Jana Čapka ze Sán. Husité se o této osadě dozvěděli a rozhodli se zdejší obyvatele obrátit na svou víru. Ves zapálili a kostel pobořili, z tehdejších obyvatel přežili jen ti, kteří uprchli do okolních lesů. Tito uprchlíci založili novou osadu asi 1 km po proudu potoka. Ves zde založená se postupem času rozrůstala a dostala jméno \"Heinrichsdorf\" (Jindřichova ves). Roku 1600 měla 51 čísel popisných.\n\nK roku 1895 existovaly v obci klimatické lázně, letovisko nabízející léčbu klidem pro rekonvalescenty. Dějiny lázní se ovšem nezdařilo zmapovat a tak se pouze odhaduje, že zanikly pravděpodobně během, respektive po skončení druhé světově války.\n\nNejvětší rozmach zažila obec na začátku 20. století. Od 2. srpna 1902 mohli tamní obyvatelé využívat k dopravě železniční trať do českého vnitrozemí a hned roku 1903 se začalo s výstavbou přeshraniční trati do tehdejšího německého \"Friedebergu\" (dnes polský Mirsk). První vlak z tohoto místa dorazil do Jindřichovic 21. srpna 1904. V obci bylo v té době 349 domků, v nich žilo 2440 obyvatel (2525 v roce 1910). Obec byla v této době nazývána „Malá Vídeň“. Obyvatele obce a obcí okolních zaměstnávala především prosperující textilka E.Heintschel & spol.\n\nOd konce první světové války Jindřichovice ztrácely na důležitosti a vzrůstající nespokojenosti obyvatel využili henleinovci k posílení svých pozic.\n\nRoku 1938 hlasovalo 1049 zdejších obyvatel pro připojení k Německu, proti byli pouze 4. Po skončení druhé světové války bylo odsunuto 551 Němců a přišlo 210 Čechů. Poválečný vývoj znamenal pro obec období úpadku. Textilní továrna se přeměnila na betonárku a poté na skladiště vlny, v šedesátých letech srovnala československá armáda se zemí veškeré momentálně nepoužívané stavby.\n\nV roce 1960 se Jindřichovice rozšířily o Dětřichovec, 1. července 1980 byly připojeny k Novému Městu pod Smrkem, od kterého se odtrhly v roce 1990.\n\nPozemek si zde zakoupil český herec Jaroslav Dušek, jenž na něm instaloval maringotku a zbudoval rumpálovou studnu spolu s přízemním domem postaveným z hlíny na základě systému Superadobe. Domkem se nechal inspirovat i tehdejší jindřichovický starosta Petr Pávek a rozhodl se vybudovat si stejný objekt.\n\n\n\nDne 12. července 1999 získala obec od předsedy parlamentu znak a prapor a na počest této události se tam pravidelně konají \"Jindřichovické dny\". Na znaku obce se v horní části nacházejí smrkové větvičky symbolizující tu část názvu, která říká „pod Smrkem“, pod nimi je jelení paroh z erbu Biberštejnů. List praporu tvoří zelené karé nad žlutým čtvercovým polem a dva vodorovné pruhy: žlutý a zelený. V karé pak je žlutá smrková větvička, ve žlutém poli je červený, do kruhu stočený jelení paroh.\n\nOd května roku 2018 má v obci svoji základnu uskupení Svoboda učení, jež razí rovnost mezi dětmi a dobrovolnost vzdělávání, tedy tzv. unschooling.\n\n20. srpna 2003 byla v Jindřichovicích zprovozněna farma ze dvou větrných elektráren, osazených jednotkami Enercon E-40/6.44 o celkovém nominálním výkonu 2x 600 kW. Projekt s investičními náklady 62 miliónů korun (tj. 51 650 Kč/kW) byl z významné části (53 miliónů Kč) financován Státním fondem životního prostředí formou nevratné dotace (27,9 miliónů) a nízkoúročené půjčky (24,8 miliónů). O přidělení dotace rozhodl osobně ministr ŽP Libor Ambrozek. Náklady na vybudování farmy byly způsobeny potřebou vybudování základů, manipulačních ploch, přípojky do VN 22 kV a dopravy jeřábů.\n\nZa rok 2004 byla celková výroba 1 228,4 MWh, což představuje koeficient ročního využití 11,7 %. Novější data o výrobě VE nejsou na oficiálních stránkách zveřejňována.\n\nZa rok 2005 klesla výroba na 1 085 MWh (využití 10,3 %) a zisk meziročně klesl z 955 tis. na cca 360 tis. Kč.\n\nKritikové například porovnávají investičními náklady 62 miliónů korun (tj. 51 650 Kč/kW) s JE Temelín. Obec si od prodeje vyrobené energie slibovala vysoké příjmy do svého rozpočtu, ale dlouhodobě dosahované tržby nedosahují ani 20% tržeb, odpovídajících instalovanému výkonu.\n\n\n"}
{"id": "51316", "url": "https://cs.wikipedia.org/wiki?curid=51316", "title": "Breakdance", "text": "Breakdance\n\nBreakdance, také známý jako breaking nebo b-boying, je bezkontaktní, akrobatický druh tance street dance. Tanečník se nazývá b-boy, tanečnice b-girl.\n\nBreakdance je jednou z devíti základních částí kultury hip hopu (další jsou rap, DJing, graffiti, MCing, beatbox, móda a vzdělávání). Vyvinul se mezi afro-americkou mládeží v Jižním Bronxu v New Yorku a v Los Angeles na začátku 70. let. Breakdance je populární hlavně u mládeže.\n\nBreak dance se skládá z následujících tanečních prvků:\n\nKaždý tanečník nebo tanečnice má vlastní styl a vlastní taneční prvky. Vymýšlení nových prvků vyžaduje značnou dávku fantazie a kreativity, což je jakousi „výzvou“ pro každého tanečníka. Originalita je jedním ze základních rysů špičkového tanečníka.\n\nČasto je také s breakdance spojováno přehnané nebezpečí, ale zkušení tanečníci potvrzují, že ke zranění dochází výjimečně a většinou z nedbalosti. Například bojové sporty na tom jsou v tomto ohledu rizikovější.\n\nUprock byl vůbec první formou breakdance, který nesl znaky bojového umění. Z tohoto důvodu působil velmi agresivně; s postupem doby se ale při tomto tanci stále více využívaly hladké pohyby a vlnění, takže vznikl nový směr zvaný popping, který okamžitě získal velkou popularitu u mládeže a stal se diskotékovým hitem. Mezi další směry, které breakdance ovlivnily, se může zařadit třeba freestyle, který sdružuje prvky zahrnující pády a točení. Dalším novým směrem, kterým se skupina tanců breakdance rozšířila, je footwork.\n\nDnes jsou základními prvky breakdance jako širokého tanečního stylu toprock, uprock, footwork, power moves a freeze. V současné době někteří tanečníci přebírají breakdance prvky i z bojových umění či bojového tance Capoeira.\n\nV breakdance se pořádají soutěže (souboje, „battly“), od lokální úrovně po tzv. Battle of the Year (Souboj roku; BOTY). Soutěží buď jednotlivci nebo skupiny (crew) o více členech. Battle se dělí na většinou 3-4 kola (rounds), po které má každý b-boy svůj vstup. Každé kolo trvá maximálně několik osmiček (přibližně minuta - dvě), po které se tanečník snaží zaujmout svým stylem a předvést ty nejlepší a nejoriginálnější prvky z každé skupiny, spojené do uceleného celku. Breakdance doprovází neoddělitelná hip-hopová hudba a funky hudba, která je často vhodně mixovaná tak, že se během battle vystřídá několik motivů, na které mohou tanečníci reagovat a přizpůsobit podle nich taneční styl. Soutěžící se navzájem nedostávají do přímého kontaktu (po skončení performance jednoho následuje kreace dalšího a tanečník, který není na řadě, zůstává na kraji taneční plochy), avšak samotný taneční styl každého z nich občas vykazuje provokující gesta směrem k oponentovi.\n\nMezi battly s největší prestiží patří každoroční Redbull BC One nebo Battle of the Year International.\n\nMezi nejlepší země s nejlepšími tanečníky patří (Francie) , (USA) a (Korea)\n\n"}
{"id": "51318", "url": "https://cs.wikipedia.org/wiki?curid=51318", "title": "Juho Kusti Paasikivi", "text": "Juho Kusti Paasikivi\n\nJuho Kusti Paasikivi [IPA: juho kusti pɑ:sikiʋi] (27. listopadu 1870 – 14. prosince 1956, Helsinky) byl v letech 1946–1956 prezidentem Finska, předtím vykonával funkci předsedy vlády (v roce 1918 a poté znovu mezi lety 1944 a 1946). Paasikivi byl více než 50 let vlivnou osobností ekonomického a politického života Finska. Je tvůrcem finské zahraniční politiky po druhé světové válce, která bývá označována termínem finlandizace.\n\nPaasikivi se narodil roku 1870 ve finském městě Koski jako \"Johan Gustaf Hellsten\". Jeho otec August Hellsten byl kupec švédské národnosti. Ve 14 letech osiřel a byl vychováván tetou a v roce 1885 své jméno pofinštil na Paasikivi.\n\nRoku 1890 nastoupil na univerzitu v Helsinkách, kde studoval práva. Bakalářský titul získal roku 1892, na právníka promoval v roce 1897. Ve stejném roce se také oženil s Annou Matildou Forsmanovou, se kterou měl čtyři děti. Doktorandské studium úspěšně završil roku 1901 a následně dva roky působil jako asistent profesora. Odtud přešel do administrativních struktur Finského velkoknížectví a nastoupil politickou kariéru.\n\nPaasikivi byl už na univerzitě politicky aktivní. Patřil k národnímu hnutí a podporoval větší autonomii Finska na Rusku. Odmítal snahu Rusů prosadit ruštinu jako jediný úřední jazyk v celé Ruské říši. V letech 1907 až 1913 byl poslancem parlamentu za konzervativně-vlasteneckou Finskou stranu.\n\nV roce 1914 se kvůli pochybnostem o dalším směřování Finské strany stáhnul z celostátní politiky i administrativy a přijal místo ředitele banky KOP. Tuto pozici zastával až do roku 1934. V letech 1915–1918 byl členem městské rady Helsinek.\n\nPo ruské únorové revoluci v roce 1917 byl Paasikivi jmenován členem komise, která měla modernizovat právní systém Finského velkoknížectví a upravit jeho pozici v rámci Ruské říše. Zpočátku Paasikivi podporoval, aby se Finsko stalo autonomní součástí Ruska, ale po říjnové revoluci začal prosazovat vyhlášení nezávislosti, i když místo republiky preferoval konstituční monarchii.\n\nPo vyhlášení nezávislosti podporoval monarchii v čele s německým princem Fridrichem Karlem Hesenským – předpokládal totiž, že tato vazba na Německo zabezpečí Finsku podporu proti bolševikům. Během občanské války stál na straně finské bílé armády, která nakonec s podporou Němců zvítězila. Bezprostředně po skončení občanské války zastával od května do listopadu 1918 funkci premiéra a i nadále podporoval konstituční monarchii.\n\nPo porážce Německa v první světové válce se Finsko stalo republikou a Paasikivi opět rezignoval na politické funkce a vrátil se k práci v bance.\n\nPaasikivi jakožto konzervativní politik byl odpůrcem finských socialistů a komunistů, proto se v meziválečném období krátce přidal ke krajně pravicovému polofašistickému hnutí Lapua. Toto hnutí však, stejně jako řada dalších významných představitelů (např. Kaarlo Juho Ståhlberg), opustil poté, co se radikalizovalo. Hnutí Lapua bylo následně po neúspěšném pokusu o puč zakázáno.\n\nV roce 1934 byl zvolen předsedou Národní koaliční strany a podařilo se mu ji očistit od podezření z napojení strany na hnutí Lapua. V témže roce se podruhé oženil (první žena zemřela roku 1931) a přijal post velvyslance ve Stockholmu. Švédsko se v té době stalo jediným možným partnerem Finska – z východu jej ohrožoval Sovětský svaz, autoritářské režimy v pobaltských republikách ani hitlerovské Německo nepřipadaly jako spojenci v úvahu a Velká Británie ani Francie nejevily o Finsko zájem.\n\nPaasikivi ve Švédsku usiloval o zlepšení vzájemných vztahů, které byly od občanské války značně oslabené, a navázání spolupráce v obranné politice. Jeho snaha se zpočátku jevila jako úspěšná, nicméně po napadení Finska Sovětským svazem byla švédská podpora menší než se očekávalo – Švédsko Sovětskému svazu nevyhlásilo válku a ani nevyslalo své vojáky na obranu Finska.\n\nPřed zimní válkou byl velvyslancem v Moskvě. Po vypuknutí války souběžně s tím zastával funkci ministra bez portfeje a vedl jednání o uzavření příměří. Když se dozvěděl, že Finsko bez jeho vědomí jedná s Třetí říší, na všechny funkce rezignoval.\n\nBěhem pokračovací války byl Paasikivi v opozici k proněmecké politice Finska. Žil v ústraní a začal psát paměti. Od roku 1943 předpokládal německou porážku.\n\nPo podpisu příměří se Sovětským svazem byl Paasikivi jmenován předsedou vlády. Hlavním cílem jeho vlády bylo, aby Finsko nepředstavovalo hrozbu Sovětskému svazu a mělo s ním dobré vztahy. To znamenalo mimo jiné akceptovat ve vnitřní politice mnoho sovětských požadavků.\n\nPo odstoupení prezidenta Mannerheima v roce 1946 byl zvolen jeho nástupcem. V této funkci pokračoval ve své zahraniční politice, která se dnes označuje termínem finlandizace. Nejvyššími hodnotami této politiky byl mír a samostatnost Finska, v praxi se jednalo o podřízení se velmocenskému postavení Sovětského svazu. Finsko spolupracovalo se skandinávskými zeměmi, ale zároveň si vytvořilo silné ekonomické vazby na SSSR a důsledně zachovávalo neutralitu.\n\nPaasikivi byl opět zvolen prezidentem roku 1950. Jeho druhý mandát skončil v březnu 1956, v prosinci téhož roku ve věku 86 let zemřel.\n\n"}
{"id": "51325", "url": "https://cs.wikipedia.org/wiki?curid=51325", "title": "Pěnkavčí vrch (Lužické hory)", "text": "Pěnkavčí vrch (Lužické hory)\n\nPěnkavčí vrch ( ) je druhá nejvyšší hora Lužických hor, vrcholem probíhá hranice mezi okresy Děčín a Česká Lípa. Má výšku 792 m a je nejvyšším bodem okresu Děčín. V literatuře se často chybně uvádí jako nejvyšší bod okresu Děčín Jedlová, která však má výšku pouze 774 m.\nVrchol se nachází 3,5 km jihovýchodně od Jiřetína pod Jedlovou a 6 km jižně od Varnsdorfu. Zalesněný masív se táhne od Ptačince na severu po Stožecké sedlo na jihu a probíhá zde rozvodí mezi Severním a Baltským mořem. Východní část hory patří do katastru obce Horní Světlá.\n\nV geomorfologickém členění náleží do Lužického hřbetu (IVA-2A), jeho okrsku Jedlovský hřbet (IVA-2A-a).\n\nVrcholek znělcové hory je porostlý starým bukovým lesem téměř pralesovitého charakteru, na svazích převažuje smrk. Na vrcholu nestojí žádná stavba. Dílčí výhledy jsou jen z pasek a holin, dobrý výhled je ze skaliska Pětikostelní kámen, které leží cca 850 m jihozápadně od vrcholu. Na západním svahu jsou sběrné prameny pro vodovody v podhůří.\n\nPřímo na vrchol nevede žádná značená cesta. Po západním svahu je vedena modrá značená trasa pro pěší turisty ze Stožeckého sedla do Dolního Podluží.\n\n"}
{"id": "51328", "url": "https://cs.wikipedia.org/wiki?curid=51328", "title": "Generic Universal Role-Playing System", "text": "Generic Universal Role-Playing System\n\nGeneric Universal Role-Playing System (zkratka GURPS), tedy „Všeobecný univerzální systém her na hrdiny“ je univerzální a modulární systém RPG, použitelný pro hraní libovolného žánru, např. fantasy, sci-fi nebo historicky věrné simulace reality.\n\nSíla postavy je určena jejím počtem bodů. Do začátku dostává každá nová postava startovací body, a postupně získává za dobrodružství další. Body musí rozdělit mezi:\n\nHerní svět je určen podle „Úrovně technologie“, který určuje nejen technologické vymoženosti, ale také její sociální systém, zákony, pravidla náboženství a mnoho dalších rysů společnosti, včetně ekonomie. Ve hře má vliv na možnosti hráče mezi jednotlivými dobrodružstvími, na jeho zaměstnání a šanci si ho najít. Na rozdíl od většiny ostatních RPG systémů je tak řešena i činnost postavy mezi dobrodružstvím, jejíž délka se přepočítává podle reálného času mezi dobrodružstvími.\n\n"}
{"id": "51333", "url": "https://cs.wikipedia.org/wiki?curid=51333", "title": "Vítězslav", "text": "Vítězslav\n\nNovější české jméno slovanského původu, znamená „slavný sídlem, mocí“ (vítati znamenalo bydlit, sídlit). Staročeská podoba jest Vitoslav.\n\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je -0,7%.\n\n\n"}
{"id": "51336", "url": "https://cs.wikipedia.org/wiki?curid=51336", "title": "Staurakios", "text": "Staurakios\n\nStaurakios († 11. ledna 812) byl byzantský císař vládnoucí od července do října roku 811. Jeho otcem byl císař Nikeforos I., sestrou Prokopia, provdaná za \"kuropalata\" Michaela Rangaba.\n\nCísařem se Staurakios stal po prohrané bitvě s Bulhary, která jeho otce stála život a jemu samotnému vynesla těžké poranění na krku, jež mu prakticky znemožňovalo efektivně vládnout. Toho využila Prokopia, ambiciózní císařova sestra, aby se pokusila získat trůn pro svého muže Michaela. Staurakios sice učinil nesmělý pokus jmenovat následnicí svou ženu Theofano, ale 2. října 811 došlo ke státnímu převratu, který vynesl k moci Michaela s Prokopií. Umírající Staurakios byl poslán do kláštera, kde po několika měsících v tichosti zemřel.\n"}
{"id": "51340", "url": "https://cs.wikipedia.org/wiki?curid=51340", "title": "Fyzikální chemie", "text": "Fyzikální chemie\n\nFyzikální chemie je interdisciplinární obor chemie. Využívá poznatků a metod chemie, fyziky, elektrochemie a kvantové mechaniky pro zkoumání makroskopických vlastností látek na molekulární úrovni. Např. změny teploty nebo tlaku v systému dává do vztahu s interakcemi mezi atomy a molekulami.\n\n"}
{"id": "51341", "url": "https://cs.wikipedia.org/wiki?curid=51341", "title": "Stomatologie", "text": "Stomatologie\n\nStomatologie nebo zubní lékařství je odvětví lékařství, dentální věda (věda o umístění, organizaci, funkci zubů a jejich podpůrných tkání – alveolární kosti, závěsném aparátu, gingivě). Lékař stomatolog se označuje jako zubní lékař, či obecně jako zubař, nesprávně (či ve světě) někdy také jako dentista. Podle českého zákona o vysokých školách je takovému lékaři udělen titul doktor zubního lékařství (ve zkratce MDDr.), dříve dostávali titul doktor všeobecného lékařství (ve zkratce MUDr.). Ve většině zemí musí absolvovat studium na univerzitě (obvykle 4–8 let) a odbornou praxi s pacienty. V Česku je od roku 1992 obor zubní lékařství pětiletý. Zubní lékařství je jediným lékařským oborem majícím specializovanou náplň již od svého počátku. Tento fakt dovoluje koncipovat výuku se zaměřením na výkon odborné lékařské praxe již od prvních ročníků. Po absolvování studia je lékař plně způsobilý k samostatnému výkonu praxe (zákonem č. 95/2004 Sb. a vyhláškou č. 233/2008 Sb.).\n\nZubní lékaři mají v Česku stavovsky dané zastoupení v České stomatologické komoře, nejsou členy lékařské komory ani odborových klubů. Tato komora historicky navazuje na Spolek českých zubních lékařů, který byl založen už v roce 1897 na tehdejší česko-německé Karlo-Ferdinandově universitě v Praze. \n\nVětšina zubních lékařů dnes pracuje v nestátních zdravotnických zařízeních.\n\nProto-stomatologie je doložena před více než 10 tisíci let.\n\n\"Pregraduální o postgraduální vzdělávání zubních lékařů prodělávalo v minulosti různé dílčí změny. Text níže uvádí současný stav.\"\n\nOdborná způsobilost k výkonu povolání zubního lékaře se získává absolvováním nejméně pětiletého prezenčního studia v akreditovaném zdravotnickém magisterském studijním programu Zubní lékařství nebo Stomatologie (pokud byl zahájen nejpozději v akademickém roce 2003/2004). Zubní lékař pracuje v odbornosti 014 - Klinická stomatologie\n\n\"Rozšiřují odbornou způsobilost svých absolventů - Ortodoncie: odb. 015, Orální a maxilofaciální chirurgie: odb. 605. Jsou zakončeny atestační zkouškou.\"\n\n\n\"Každý zubní lékař má povinnost se celoživotně vzdělávat. Česká stomatologická komora organizuje systém celoživotního vzdělávání zubních lékařů. Zubní lékař má možnost získat u ČSK \"Osvědčení odbornosti\" absolvováním některého z předepsaných programů celoživotního vzdělávání. Vydáním osvědčení odbornosti ČSK stvrzuje, že se zubní lékař systematicky více vzdělává v některé části spektra zubního lékařství. Tyto programy jsou zakončené zkouškou u ČSK, ale nerozšiřují odbornou způsobilost. Programy celoživotního vzdělávání zubních lékařů jsou:\"\n\n\n\n\n"}
{"id": "51342", "url": "https://cs.wikipedia.org/wiki?curid=51342", "title": "Autochrom", "text": "Autochrom\n\nAutochrom (autochromatický proces, Autochrome Lumière znamená automaticky barevný) je raný proces barevné fotografie patentovaný roku 1903 bratry Lumièrovými a komerčně vyráběný v letech 1907 až 1935. V této době byl nejrozšířenějším procesem barevné fotografie.\n\nAutochrom je, podobně jako dnešní diapozitiv, barevná průsvitka. Skleněná deska je pokrytá barevnou mozaikou mikroskopických zrnek bramborového škrobu obarvených na oranžovou, zelenou a modrou barvu překrytých černobílou panchromatickou emulzí. Při expozici potom světlo proniká různobarevnými zrnky a po vyvolání do pozitivu tak vznikne barevný obraz. Černobílý obraz na emulzi totiž pozorujeme přes stejné barevné filtry, jako když byla exponována.\n\nPůvodní autochromy se vyráběly potažením skleněné desky (většinou 13 × 18 cm) včelím voskem, do kterého se nalepila na jemno prosátá a obarvená zrníčka škrobu. U pozdějších desek byla navíc zrníčka zploštěna pomocí přístroje, který jehlou kroužil po desce a vytvořil tlak několika tun na centimetr čtvereční. Zabránilo se tím rozkladu světla plastickými zrníčky a zvýšil jas výsledného obrazu. Na tuto vrstvu byly strojem naneseny saze ucpávající mezery mezi zrníčky, které byly zakryty další vrstvou včelího vosku (šelaku), který chránil barevnou mozaiku. Po zaschnutí laku byla nanesena emulze.\n\nPůvodní patent však popisuje proces trochu jinak: zrníčka jsou popisována jako červená, modrá a žlutá a místo sazí se zmiňují dvě vrstvy barevných zrníček, takže zrníčka vytvoří také oranžové, fialové a zelené filtry.\n\nVe 30. letech 20. století se autochrom vyráběl také na filmové podložce.\n\nAutochromy překvapí krásným (i když ne úplně reálným) barevným pojetím a velkou stálostí. Mezi jeho hlavní nevýhody však patřila nízká citlivost, velké výrobní náklady, nereálné podání modré barvy a nemožnost kopírovat vzniklý obraz (každý autochrom je originálem). Později byl proto autochrom nahrazen jinými procesy moderní barevné fotografie (Kodachrome, Agfacolor Neue a Kodacolor).\n\nPrůkopníkem používání této techniky v Čechách byl Vladimír Jindřich Bufka, který se autochromem seznámil přímo v Lyonu u bratrů Lumièrů. Pomocí této techniky fotografoval barevně v galeriích Paříže, Moskvy a Petrohradu díla slavných mistrů. V Praze o autochromu pořádal přednášky a napsal knihu \"O fotografování v barvách pomocí desky autochromové\", která vyšla v roce 1910.\n\nJediný český fotograf, který se plně soustředil na barevnou fotografii na autochromu, byl Karel Šmirous. Z jeho činnosti se dochovalo několik set autochromů.\n\n"}
{"id": "51384", "url": "https://cs.wikipedia.org/wiki?curid=51384", "title": "Patrick Roy", "text": "Patrick Roy\n\nPatrick Roy (* 5. října 1965, Québec) je bývalým brankářem severoamerické NHL a bývalý trenér klubu Colorado Avalanche. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nStal se idolem mnoha začínajících brankářů v jeho rodném Québecu. Už odmalička snil, že by mohl chytat v NHL jako jeho vzor Daniel Bouchard, který mu věnoval brankářskou hůl. V osmi letech dostal k vánocům gólmanské betony a od této chvíle myslel jen na lední hokej. Jako junior nastupoval v brance nejhoršího týmu Quebecké juniorské soutěže Granby Bisons. V zápasech musel čelit někdy i 70 střelám, ale i tato zkušenost mu dopomohla k růstu jeho brankářského umění. Byl draftován jako celkově 51. v roce 1984 Montrealem Canadiens, ale za Canadiens začal pravidelně nastupovat až v sezóně 1985/86.\n\nFanoušci Montrealu, přesyceni výhrami svého mužstva 50., 60. a 70. let, se najednou po odchodu famózního Kena Drydena začali strachovat o popularitu svého klubu. Plných 7 let Montreal nevyhrál proslulý Stanleyův pohár a následující rok 1986 se s tímto mužstvem nepočítalo. Avšak tým doslova nabytý nováčky, překvapil tím, že se vůbec kvalifikoval do play-off. Jasnými kandidáty na zisk poháru byli bezpochyby Edmontonští olejáři, v čele s Gretzkym, Messierem a Kurrim, ti však klopýtli ve druhém kole play-off s jejich rivaly Calgary Flames v sedmi zápasech. Mezitím se Montreal úspěšně protloukal play-off. Fanoušci Habs měli konečně jistotu v brance. Hrdinu s číslem 33 hlavně vyzdvihovaly jeho zázračné zákroky, a také zajímavé rituály s nimiž vstupoval do každého utkání. Zvykl si jíst to samé jídlo ve stejnou hodinu v den zápasu, upřeně se díval na svou branku v domnění, že ji zhypnotizuje a pomůže mu k udržení malé černé věci před brankovou čarou. Protahoval si krk jako pták při každém přerušení hry a škubal hlavou po každém úspěšném zásahu. Toho si všímali domácí fanoušci a než se začali ptát, stal se pro ně v hale Forum hokejovým hrdinou. Montreal se dostal do finále s týmem Calgary Flames. Tam byli úspěšnější zástupci východu Kanady a Montreal mohl slavit. Za své výtečné výkony v zápasech play-off si Svatý Patrick odnesl nejen tuto přezdívku, ale i Conn Smythe Trophy za nejužitečnějšího hráče ve vyřazovací části soutěže.\n\nZajímavostí určitě je, že Roy před sezónou neuměl anglicky, poněvadž v jeho rodném městě mluví tímto jazykem jen pět procent quebečanů. A proto měl ze začátku trochu problémy hovořit s množstvím anglicky mluvících novinářů. Ve francouzštině vždy perfektně vysvětlil svoji hru v zápase, ovšem v angličtině odbyl odpověď pár slovy.\n\nRoky ubíhaly a z Roye se stala jasná jednička v týmu Canadiens. Sezóna 88/89 ho zastihla ve skvělé formě, Montreal s Royem v brance prohrál jen 5 utkání v základní části. Po sezóně získal za tento brilantní výkon mj. i Vezina Trophy jako nejlepší brankář základní části. V play-off doslova zářil, ale Montreal ztroskotal ve finále s mužstvem Calgary Flames v šesti zápasech. Ze tří následujících sezón vytěžil dvě Vezina Trophy a William M. Jennings Trophy.\n\nV roce 1992 přišel k mužstvu nový trenér Jacques Demers a hra Montrealu se rapidně změnila. Mužstvo více útočilo, a méně bránilo. To se odrazilo i na průměru brankáře. Tým Canadiens postoupil do play-off z 6. místa. V prvním kole narazil na klub Québec Nordiques a první dva zápasy prohrál. V novinách si fanoušci mohli přečíst v titulcích : „ Bitva brankářů - Hextall předčil Roye v obou zápasech “. Trenér brankářů Québec Nordiques, právě Daniel Bouchard, ten co obdaroval malého Patricka hokejkou, se o něm zmínil v tisku: „Patrick Roy je největší slabinou v týmu Canadiens.“ To Roye pěkně dopálilo. V následujících 11 zápasech Montreal neprohrál, hlavně zásluhou skvěle chytajícího Roye v brance Canadiens. Jeho tým se dostal do finále společně s Králi z LA. V prvním utkání v Montrealu Králové zvítězili 4:1 a zdálo se, že mužstvo Wayna Gretzkyho našlo recept na brankáře Roye. Ve druhém střetnutí kráčel hostující tým opět k vítězství. V 59. minutě vedl 2:1, ale osudné vyloučení útočníka Martyho McSorleyho, za neodpovídající zakřivení hokejky, znamenalo dvě trestné minuty a následně vyrovnávající gól domácího obránce Desjardinse. Tentýž hráč vstřelil v prodloužení vítěznou branku po 51 sekundách.\n\nPro mnoho lidí byl tento moment zlomovým v sérii. Montreal vyhrál další dvě utkání v Los Angeles opět v prodloužení. Po čtvrtém duelu se tisk zaobíral zajímavým postřehem kamer. Hluboko v prodloužení přikryl Patrick Roy kotouč lapačkou a útočník Tomas Sandstrom se snažil Roye vyprovokovat k nějaké chybě. Roy zdvihl hlavu a mrknul na Sandstroma. Tento okamžik se stal symbolem play-off 1993. Novináři se dožadovali vysvětlení této události. Podle samotného brankáře mělo toto gesto znamenat: „ Unavený Tomasi? Já nikoliv ! “ Jak by také mohl, vždyť se mu předminulou noc narodila dcera Jana. V pátém utkání na ledě haly Forum vyhrál domácí tým 4:1 a celou sérii rovněž 4:1 na zápasy. Patrick Roy, se kterým Canadiens zvítězili v play-off neuvěřitelných deset střetnutí v prodloužení, získal opět Conn Smythe Trophy a zpět své fanoušky, kteří mu vyčítali časté minely v klíčových zápasech. Canadiens vyhráli 24. Stanley Cup ve své historii a prozatím poslední.\n\nPo vítězném play-off 93 se nad Montrealem přehnala mračna v podobě neúspěchu ve vyřazovací části. V sezóně 93/94 se Montreal probojoval do play-off, ovšem tam podlehl Bostonu Bruins v prvním kole 3:4 na zápasy. V této sérii měl Roy problémy se slepým střevem a chyběl Canadiens na jeden zápas. Ovšem místo toho, aby ležel na nemocničním lůžku, přemluvil doktory k prozatímní léčbě antibiotiky a vychytal svému mužstvu dvě důležitá vítězství. Ve staré Boston Garden měl Svatý Patrick 60 zásahů a jeho mužstvo vyhrálo 2:1 v prodloužení. Nakonec se ale z postupu radovali hráči Bostonu. Ve zkrácené sezóně 94/95 se Kanadské mužstvo „ Les Habitants “ vůbec poprvé s Royem v brance nedostalo do play-off. To byla pro fanoušky velká rána.\nNevyhnutelná výměna trenéra ( Jacquese Demerse vystřídal jeho asistent Mario Tremblay ) sice Montrealu trochu pomohla z krize, ale mužstvo zásluhou trenéra ztratilo důležitý pilíř v brance.\n2. prosince 1995 se utkali Canadiens s Detroitem v domácí hale Montreal Forum, jejíž sláva poněkud pohasínala. Žádný divák onoho dne určitě netušil budoucí katastrofální výsledek. Detroitu vycházelo úplně všechno a po několika minutách vedl hostující celek 5:0. Patrick Roy se dožadoval střídání, ale Mario Tremblay jeho prosbu nevyslyšel. Branky Red Wings rychle přibývaly, stejně tak jako Royův vztek na trenéra. Teprve za stavu 9:0 pro Red Wings trenér odvolal gestem nešťastného brankáře z ledu. Ze střídačky pak brankář vrhal na Tremblayho nenávistné pohledy. Konečné skóre znělo: Montreal – Detroit 1:11. Po zápase Roy vrazil do kanceláře generálního manažera a ohlásil, že za Montreal odchytal poslední utkání. Vedení Canadiens brankáři vyhovělo a ten se stěhoval do Colorada Avalanche – mužstva, které vzniklo tuto sezónu s hráči zaniknuvšího týmu Nordiques právě z Royova rodného města Québecu.\n\nV novém městě, kde hokej rozhodně nepatří mezi nejoblíbenější sporty, chytal Roy nadprůměrně, ovšem nijak oslnivě. To vše jen do té doby, než Colorado postoupilo do play-off. V tom okamžiku se jeho hra výrazně zlepšila a mužstvo s ním nezadržitelně kráčelo k zisku Stanleyova poháru. Ve finále se tým z Denveru potkal s Floridou Panthers. Smetení Floridy 4:0 na zápasy však nevystihuje, jak obtížná série to byla. Nejvíc to dokládá čtvrté utkání na Floridě. Fanoušci Panthers měli v oblibě vhazovat umělohmotné krysy, vždy po dosažení gólu domácích hráčů. Ale právě čtvrtý duel se stal pro diváky zklamáním. Po 60 minutách ukazovala kostka nad ledem stav 0:0, a proto se muselo prodlužovat. Oba brankáři zabetonovali svoji klec a útočníci zahazovali jednu šanci za druhou. V době, kdy se divákům začaly zavírat oči, obránce Colorada Uwe Krupp vystřelil od modré čáry a překonal překvapeného Johna Vanbiesbroucka v brance Floridy. Utkání trvalo 104 minut, což jsou bez 16 minut dva zápasy za sebou. Patrick Roy udržel čisté konto, byť na něj mířilo 63 střel. Odchod z kanadského Montrealu se tedy jistě vyplatil. Colorado Avalanche ve své první sezóně 95/96 slavilo titul.\n\nI další sezóny se týmu z Denveru velmi dařilo, avšak vždy vypadl před branami finále. Patrick Roy, držící se stále na vrcholu, postoupil s lavinami na začátku nového milénia konečně do finále play-off. Tým New Jersey Devils, loňský vítěz poháru, vyzval laviny k souboji. Sedmi zápasová bitva nakonec určila jako vítěze Colorado Avalanche. Pro Patricka Roy to byl čtvrtý titul. Dále získal již třetí Conn Smythe Trophy, tím předčil dosavadní rekordmany Parenta, Orra, Gretzkyho a M. Lemieuxe s dvěma cenami. Následující rok Colorado opět sahalo po poháru, ovšem Haškův Detroit přehrál Colorado 4:3 na zápasy ve třetím kole play-off, kde Avalanche smolně vypadli hlavně zásluhou fantasticky chytajícího Haška. Tato sezóna byla pro Patricka skoro nejúspěšnější. Svůj průměr snížil na 1.96 branky na zápas. Stal se kandidátem na Vezina Trophy a Hart Memorial Trophy, ale obě ceny si odnesl mladý montrealský brankář José Théodore. Nabízí se otázka, jestli montrealští příznivci našli novou celebritu v brance „HABS“ v podobě José Théodora, tak jako před osmnácti lety v Patricku Roy. Jisté ovšem je místo Patricka Roy v prvním All Star týmu 2001/02. Sezóna 2002/03 uzavřela osmnáctiletou kariéru Svatého Patricka v NHL. A právě v této sezóně Roy odehrál svůj 1000. zápas v NHL. Jeho bilance se zdá neuvěřitelná: 1029 zápasů, 551 výher v základní části. V play-off opět zdaleka nejvyšší číslo odehraných zápasů – 247 a z toho plných 151 vítězství. Také stojí za připomenutí jeho skvělá hra v prodloužení. Vyhrál jich rovných 40 z 58. A takhle bychom mohli pokračovat s dalšími rekordy, které by pokryly několik řádků. V Coloradu se s ním rozloučili vytažením jeho dresu pod strop haly Pepsi Centre a vyřazením jeho magického čísla # 33, které žádný jiný hráč v Coloradu nesmí používat. Nově byl jeho dres s číslem 33 vyřazen i ze sestavy týmu Montreal Canadiens a Patrick Roy byl v prvním možném termínu uveden i do hokejové Síně Slávy.\n\n\n"}
{"id": "51396", "url": "https://cs.wikipedia.org/wiki?curid=51396", "title": "Vnímání", "text": "Vnímání\n\nVnímání (též percepce) zachycuje to, co v daný okamžik působí na smysly, informuje o vnějším světě (barva, chuť) i vnitřním (bolest, zadýchání). Vnímání je subjektivním odrazem objektivní reality v našem vědomí prostřednictvím receptorů. Umožňuje základní orientaci v prostředí, respektive v aktuální situaci. Výsledky vnímání jsou počitky a vjemy.\n\nPočitek je nejjednodušším elementem našeho vnímání a je základním materiálem pro složitější procesy: paměť, myšlení. Jedná se o výsledný prvek jednoho analyzátoru (smyslu) – např. receptor + nerv + mozek. Tvoří obraz jednoho znaku vnímaného předmětu (např. modrá barva). Výsledkem většího množství počitků je vjem. Při zpracování počitků do větších celků se uplatňuje i myšlení, takže výsledný vjem je víc než suma jednotlivých částí.\n\nZákonitostmi vnímání se zabýval zvláště gestaltismus neboli tvarová psychologie. Právě gestaltisté byli zastánci toho, že celek je víc než jen souhrn částí. Mezi celkem a částmi existuje specifický vztah. Celek vytváří tzv. Gestalt (tvar), jehož uspořádání podléhá určitým pravidlům - Gestalt zákonům.\n\nNejdůležitějším Gestalt zákonem je tzv. zákon pregnantnosti, podle kterého Gestalt směřuje vždy k co nejjednoduššímu uspořádání prvků do jednoznačně definovatelného celku.\n\nZ tohoto zákona jsou odvozeny i ty ostatní, např. zákon doplnění dobrého tvaru, zákon uzavřenosti, zákon blízkosti (části lokalizované blízko sebe mají tendenci se ve vjemu spojovat a vytvářet celek), zákon figury a pozadí (rozdělení vjemového pole na dominantní obrazec = figuru a pozadí).\n\nVnímání je tedy v zájmu zjednodušení a snadnější orientace člověka zkresleno, toho využívají tzv. optické klamy.\n\nMezi hlavní příčinu iluzí patří aktuální emocionální vyladění pozorovatele. Například v parku večer člověk v každém stínu „vidí“ plížící se postavu.\n\nHalucinace (pokud nejsou důsledkem psychoaktivních látek) vznikají jako obranný mechanismus proti tomu, co člověka vnitřně rozkládá. Je to totiž projekce něčeho z nitra do vnějšího okolí. Pro osoby postižené halucinací je totiž to, co je psychicky stravuje, už snesitelnější ve vnější realitě.\n\nZkreslené vnímání nebo změněné vnímání je způsobeno změněným chemickofyzikálním procesem v mozku. Takový proces může způsobovat špatný tělesný metabolismus nebo přijímání chemikálií, které přímo způsobují změněné vnímání. Příkladem takových metabolitů jsou například gliadinomorfin nebo kazomorfin, které jsou zařazeny mezi opiáty. Některé v potravě často se vyskytující proteiny jako \"lepky, kaseiny\" nebo ve vajíčkách či špenátu obsažené bílkoviny mohou být zažívacím procesem přeměněny na tzv. \"opioidní peptidy\". Takové peptidy na tělo působí podobně jako morfin. U osob, které nejsou schopny opioidní peptidy dále zažíváním proměnit, se mohou vyvinout příznaky fyzické nebo duševní choroby. Dalším zdrojem neobvyklého vnímání mohou být například drogy, rtuť a jiné chemikálie, ovlivňující mozkovou činnost, ale i parazitární a bakteriální infekce postihující mozek. Neobvyklé vnímání se může projevovat například jako \"derealizace, depersonalizace, bludy\" či \"halucinace\". Mezi chemické látky, které způsobují abnormální vnímání, způsobené chemickou změnou vědomí, patří např. \"toluen, rtuť, LSD, marihuana,\" ale i různé potraviny, z nichž špatný metabolismus dokáže vyrobit vědomí ovlivňující chemikálie.\n\n"}
{"id": "51399", "url": "https://cs.wikipedia.org/wiki?curid=51399", "title": "Představa", "text": "Představa\n\nPředstava (kalk z něm. \"Vor-stellung\") je velmi široké označení pro obsahy či obrazy, které si vědomí „staví před sebe“ jako témata. Ačkoli jsou představy vždy více nebo méně závislé na zkušenostech (vjemech, zážitcích), je pro ně charakteristický aktivní podíl vlastního vědomí nebo dokonce tvořivosti a také určitá celkovost. Na jedné straně je představa určitější než pocit nebo dojem, na druhé straně není ještě vyjádřena slovy a člověk takové vyjádření musí teprve hledat. Představy jsou hlavním nástrojem praktické orientace ve světě, rozhodování a jednání.\n\nPředstavou tedy rozumíme celkový a málo určitý „obraz“ nějaké věci, předmětu nebo záměru, který obvykle nedovedeme popsat a vyjádřit slovy. O představě mluvíme obvykle ve dvojí různé souvislosti:\n\nLidskou schopnost vytvářet představy nazýváme představivost. Tak jako představa může být i představivost převážně zraková čili vizuální, sluchová čili auditivní, pohybová čili motorická a podobně. Většina představ ale není takto rozdělena a má řadu různých složek: k představě psa patří i štěkot nebo hmatový dojem. Také u představivosti můžeme rozlišit různé stupně závislosti na zkušenosti nebo naopak na fantazii. Technik i řemeslník potřebuje představivost, aby si z výkresů vytvořil představu toho, co má vyrobit. Podobně hovoříme o prostorové nebo geometrické představivosti.\n\nPokud si má archeolog na základě vykopávek představit vzhled dávné stavby či města, potřebuje k tomu patrně větší podíl fantazie a jeho představa se tudíž také může se skutečností míjet, být iluzí a omylem. Zejména dětem stačí slovní vyprávění, aby si samy představily příběh, krajinu, postavy, které ovšem pocházejí převážně z jejich vlastních zkušeností, jež dovedou spojovat či asociovat na základě vyprávěné pohádky (\"eidetismus\"). Mají-li pak tutéž pohádku nakreslit, nakreslí ji každé dítě jinak, neboť kreslí svoji představu.\n\nPodle George Lakoffa a dalších psychologů si člověk nevytváří pojmy na základě vymezení a definic, nýbrž na základě jakési základní představy (například typického psa nebo typické židle), která se postupně buduje a rozšiřuje, jak se člověk setkává s méně typickými psy a židlemi.\n\nFantazií (z řec. \"fantasma\", obraz, vidění, přelud) rozumíme rozvinutou představivost či obrazotvornost, silně uvolněnou od všech zkušeností. V psychologii se zkouší například tak zvaným Rorschachovým testem, sérií obrázků nepravidelných inkoustových skvrn. Pacient si je má dotvořit tak, aby mohl u každého říci, co mu obrázek připomněl (\"pareidolie\"). Podobně si lidé seskupili hvězdy na obloze do „souhvězdí“, protože skupiny hvězd jim patrně cosi připomínaly.\n\nMalíř či sochař se může nechat více nebo méně vést svým předmětem, i když ani realistický obraz není totéž co fotografie a každý malíř namaluje tentýž předmět jinak. Pro architekta a konstruktéra jsou inspirací jiné stavby a konstrukce a ovšem také požadavky na funkci, nicméně velcí architekti a do značné míry i konstruktéři mají také svůj jedinečný „osobní styl“. Velkou roli hraje fantazie v hudbě, kde přímé inspirace zkušeností nejsou právě běžné. O Antonínu Dvořákovi se říká, že se pro jednu ze svých symfonií inspiroval kohoutím kokrháním, ale převážná část hudební tvorby je patrně čistě fantazijní.\n\nSpecificky dětská fantazie neexistuje. Někteří však rozlišují mezi uměleckou a vědeckou fantazií. Důležité je také rozlišovat, zda potulování mysli je úmyslné či nikoli. U jednoduchých úkolů jej člověk zapojuje z nudy, ale nečiní tak u úkolů vyžadující soustředění.\n\nLidské poznávací schopnosti se vyvinuly pro potřeby běžného života, kdy se člověk potřebuje rychle orientovat a rozhodovat. Představivost a představy mu umožňují rychle rozpoznat příležitost nebo nebezpečí a jednat podle toho. Na druhé straně právě toto snadné a rychlé „poznávání“ může vést k omylům, které se dají odhalit jen podrobným a pečlivým zkoumáním. Typickým příkladem je dojem „mokré vozovky“ na asfaltu a v horkém létě. Omyl nevzniká špatnou funkcí oka, ale představivostí, která lesklou vozovku na základě zkušeností automaticky vyhodnotí jako mokrou. Řidič by musel zastavit a přesvědčit se například hmatem, že je úplně suchá.\n\n\n\n"}
{"id": "51416", "url": "https://cs.wikipedia.org/wiki?curid=51416", "title": "Tabulka rekordů Formule 1", "text": "Tabulka rekordů Formule 1\n\n\"Aktualizace k 1. 10. 2018\"\n\nKlíč\n\n\n\"Aktualizace k 25. 6. 2012\"\n\n\n\n\"Aktualizace k 25. 6. 2012\"\n"}
{"id": "51423", "url": "https://cs.wikipedia.org/wiki?curid=51423", "title": "Vilém Zajíc z Valdeka", "text": "Vilém Zajíc z Valdeka\n\nVilém Zajíc z Valdeka (před 1289 – 9. října 1319) byl český šlechtic z rodu Buziců, syn Zbyslava z Třebouně.\nPo násilné smrti svého otce v roce 1292 pravděpodobně zdědil hrad Valdek, v záznamech se vyskytuje až od roku 1307, kdy se postavil proti kandidatuře Rudolfa Habsburského na stranu Jindřicha Korutanského. \n\nRoku 1315 na příkaz krále Jana Lucemburského zajal Jindřicha z Lipé a stal se nejprve královým maršálkem a poté nejvyšším zemským podkomořím. V této době obdržel do zástavy Beroun, Domažlice a Křivoklát a později i Přimdu. O rok později v roce 1316 dostal na Křivoklátě k vychování čtyřměsíčního kralevice Václava, ale ještě téhož roku byl Václav převezen zpět do Prahy.\n\nV roce 1317 začal Vilém Zajíc z Valdeka působit v radě královny Elišky Přemyslovny, zde se v roce 1318 postavil proti králi Janu Lucemburskému a následujícího roku proti němu bránil Prahu. Ještě téhož roku, se ale s králem usmířili a na jeho žádost vytáhl na pomoc Ludvíku Bavorskému. V bitvě u Dachova byl raněn a brzy poté zemřel. Byl pohřben v ostrovském klášteře, později nazvaném Svatá Dobrotivá, která je dnes částí obce Zaječov. Tato obec nese erb a jméno jeho rodu, klášter totiž založil roku 1263 jeho děd Oldřich.\n\n\n"}
{"id": "51430", "url": "https://cs.wikipedia.org/wiki?curid=51430", "title": "Planetární jádro", "text": "Planetární jádro\n\nJádro planety je její nejvnitřnější částí s nejvyšší hustotou, která vzniká při diferenciaci původní protoplanety. U terestrických planet se většinou skládá ze železa, které může obsahovat některé lehčí příměsi (např. síru), což je významné pro generování magnetického pole planet. Proces diferenciace jádra je také významný z hlediska produkce primárního tepla.\n\nJádro Merkuru je zřejmě největší v porovnání s velikostí své planety v celé Sluneční soustavě – z dat o střední hustotě, získaných sondou Mariner 10, a geochemických modelů je jeho poloměr 0,75–0,80 RM (tj. 1800–1950 km).\nProtože nemáme žádné přímé údaje o stavbě planety, jediné omezení na strukturu jádra je pozorované slabé magnetické pole Merkuru, které nelze vysvětlit podobným mechanismem jako je geodynamo. Z termálně-evolučních modelů se zdá být jisté, že termální dynamo již není v provozu a konvekci v jádře musí zajišťovat proces růstu vnitřního jadérka (podobně jako u Země). Magnetické pole podobné tomu pozorovanému pak lze získat v případě, že se tato konvekce odehrává pouze ve spodní části vnějšího jádra a svrchní část, která se konvekce neúčastní, pak krátkoperiodické složky pole filtruje.\nTento model také dává omezení na velikost vnitřního jádra, které nesmí být výrazně větší než cca 1000 km. \n\nO jádru Venuše je toho i přes rozsáhlý výzkum planety velmi málo známo. Z údajů o střední hustotě a odhadů chemického složení vyplývá poloměr jádra 2900–3200 km a nepřítomnost vnitřního jadérka.\nTaké z měření slapových deformací se zdá být pravděpodobné, že je celé jádro v kapalném stavu.\n\nJádro planety Mars je prozkoumáno také velmi málo, podobně jako v případě Venuše. Jeho velikost je přibližně 1500-1850 km a z měřených slapových deformací planety se zdá být jisté, že minimálně jeho vnější část je kapalná.\n"}
{"id": "51431", "url": "https://cs.wikipedia.org/wiki?curid=51431", "title": "Jutsko", "text": "Jutsko\n\nJutsko či Jutský poloostrov (dánsky \"Jylland,\" německy \"Jütland\") je poloostrov v severní Evropě. Tvoří hlavní pevninskou část Dánska (70 % celkové rozlohy) a nejsevernější část Německa, navazuje na Kimberský poloostrov, odděluje od sebe Severní a Baltské moře. Je nížinaté, s menšími vyvýšeninami. Rozloha Jutska činí 29 775 km² a žije v něm 2 491 852 obyvatel (2004) (z toho 2,188 milionů v Dánsku, 40 % obyvatel této země).\n\nJméno Jutsko pochází od germánského kmene Jutů, kteří odtud v 5. století spolu s Angly a Sasy odešli do Anglie, částečně též byli asimilováni Dány, kteří toto území následně obsadili.\n\nNejvětší jutské město je Aarhus, nejvyšší vrch je Ejer Baunehøj (171 m) či poblíž ležící vrch Yding Skovhøj, nejdelší řeka Gudenå má délku 158 km. Další větší města v Dánsku jsou Aalborg, Esbjerg, Frederikshavn, Randers, Kolding, Silkeborg, Ribe, Vejle, Viborg, Horsens a Billund. Největší města na německé straně pak zahrnují Kiel, Flensburg a Neumünster.\n\n"}
{"id": "51436", "url": "https://cs.wikipedia.org/wiki?curid=51436", "title": "Turks a Caicos", "text": "Turks a Caicos\n\nTurks a Caicos (anglicky \"Turks and Caicos\") je zámořské území Velké Británie skládající se ze dvou skupin tropických ostrovů v karibské oblasti, jihovýchodně od Bahamských ostrovů.\n\nÚzemí patří geograficky k Lucayskému souostroví. Třicítka ostrovů má celkovou rozlohu 616 km² (při přílivu, při odlivu je rozloha ostrovů 948 km²). Má převážně nížinatý charakter, s vápencovým podložím a rozsáhlými mangrovovými bažinami. Počasí je slunečné a relativně suché, časté jsou však hurikány. Ostrovy mají omezené zdroje pitné vody, a tak se do nádrží zachytává voda dešťová. Hlavními přírodními zdroji jsou mořští raci (\"Panulirus interruptus\") a mušle.\n\nOstrovy Turks a Caicos byly poprvé osídleny karibskými indiány, ale po jejich objevení evropskými mořeplavci byla populace rychle decimována honem na otroky. Datum objevení se liší podle různých zdrojů – buďto je poprvé navštívil Kryštof Kolumbus 12. října 1492, nebo Juan Ponce de León v roce 1512.\n\nAčkoliv byly ostrovy pod kontrolou několika států, přímá kolonizace nenastala. Na přelomu 18. století byly ostrovy po několik desetiletí pirátskou základnou. Prvními osadníky byli v 80. letech 17. století bermudští sběrači soli. Mezi roky 1764–1783 byly ostrovy okupovány Francií. Když v roce 1783 získaly Spojené státy nezávislost na Velké Británii, mnoho amerických osadníků podporujících Británii odešlo na britské kolonie v Karibiku. Někteří z nich přišli i na ostrovy Caicos a zavedli zde pěstování bavlny. V roce 1799 byly Turks a Caicos anektovány Británií a přičleněny k Bahamským ostrovům. V roce 1848 byly ostrovy prohlášeny samostatnou kolonií.\n\nObě skupiny ostrovů leží v severním Atlantiku, jihovýchodně od Bahamských ostrovů, severně od Haiti a asi 900 km od Miami. Oblast je geografickou součástí Bahamských ostrovů, ale samostatnou politickou jednotkou. Ostrovy Caicos jsou od nejbližších bahamských ostrovů odděleny průlivem Caicos.\n\nOsm hlavních ostrovů a více než 20 ostrůvků tvoří plochu asi 616 km². Ostrovy jsou většinou ploché, s rozsáhlými bažinami s mangrovníkovým porostem. Klima je slunečné a relativně suché, ale s častými hurikány. Ostrovy mají omezené zdroje pitné vody, proto je v cisternách shromažďována dešťová voda. Hlavním zdrojem potravy je rybolov.\n\nOstrovní skupiny Turks a Caicos jsou od sebe odděleny průlivem Turks.\n\nEkonomika ostrovů je založena na cestovním ruchu a rybolovu. Většina zboží a potravin pro domácí spotřebu je importovaná.\n"}
{"id": "51437", "url": "https://cs.wikipedia.org/wiki?curid=51437", "title": "Furanokumarin", "text": "Furanokumarin\n\nFuranokumariny (též furokumariny) jsou přírodní obranné látky (toxiny) obsažené především v rostlinách z čeledí miříkovité (\"Apiaceae\") a routovité (\"Rutaceae\"). Existuje mnoho různých furanokumarinů s toxickými účinky pro bakterie, houby či živočichy včetně savců a ryb. \n\nNěkteré z furanokumarinů jsou fotoaktivní, tzn., jejich toxický účinek je zesílen působením UV záření. Celkem dobře je vědecky popsán účinek furanokumarinů na DNA, nicméně některé novější studie poukazují rovněž na interakce některých furanokumarinů s proteiny a lipidy.\n\nSkupina furanokumarinů zvaná psoraleny se používá při léčbě lupénky a vitiliga. Toto léčebné využití má dlouhou historickou tradici již od starého Egypta.\n\nMezi rostliny s významným zastoupením furanokumarinů patří například celer nebo limetka. Celer obsahuje několik fotoaktivních kumarinů jako například psoralen nebo bergapten. Je znám nejméně jeden případ, kdy byla odrůda celeru stažena z trhu, protože se ukázalo, že v průběhu šlechtění došlo k zhruba osminásobnému zvýšení obsahu psoralenu, což vedlo k závažným kožním onemocněním u zemědělských dělníků, kteří se zmíněnou odrůdou přišli do přímého kontaktu. \n\nZnačné množství fotoaktivních furanokumarinů obsahují také zástupci rodu bolševník, zejména pak bolševník velkolepý, který způsobuje těžké fotodermatitidy.\n"}
{"id": "51449", "url": "https://cs.wikipedia.org/wiki?curid=51449", "title": "2,3,7,8-tetrachlordibenzodioxin", "text": "2,3,7,8-tetrachlordibenzodioxin\n\nTCDD (2,3,7,8-tetrachlordibenzo[\"b\",\"e\"][1,4]dioxin, někdy také nesprávně jen \"dioxin\") je bezbarvá nebo bílá krystalická látka, vysoce toxická a znečišťující přírodní prostředí. Patří do širší skupiny tzv. dioxinů, jejímž je nejvýznamnějším zástupcem. Po chemické stránce patří mezi kyslíkaté heterocyklické sloučeniny, odvozené od 1,4-dioxanu.\n\nVzniká jako vedlejší produkt při výrobě herbicidů, resp. jejich polotovarů jako 2,4,5-trichlorfenolu a 2-(2,4,5-trichlorfenoxy)propionové kyseliny. Vytváří se také neúplnou oxidací 1,2-dichlorbenzenu, což je příčinou jeho výskytu v kouřových plynech špatně technologicky řešených spaloven komunálního odpadu, obsahujícího chlorované plasty, především polyvinylchlorid (PVC).\n\nDioxin zavinil desítky katastrof.\n\nByl například významnou nežádoucí příměsí postřiku Agent Orange, který užívala armáda USA během války ve Vietnamu a který následně způsobil značně zdravotní problémy jak americkým vojákům, tak zasaženým obyvatelům jižního Vietnamu. Dioxin také zamořil v 60. letech 20. století areál podniku Spolana Neratovice, který vyráběl a dodával dioxinem kontaminovanou složku pro výrobu Agent Orange.\n\nZnám je také kvůli úniku na milánském předměstí Seveso v roce 1976. \n\nDioxin je prakticky nerozpustný ve vodě, výborně se však rozpouští v nepolárních rozpouštědlech, jako např. v benzínu, benzenu, toluenu a tucích. Proto se přijat potravou hromadí v tukových tkáních živočichů včetně člověka.\n\nJe velmi odolný proti oxidaci vzdušným kyslíkem, proto v přírodě přetrvává velmi dlouhou dobu. Existují pokusy vypěstovat kmeny bakterií, které by z jeho molekuly odbourávaly atomy chloru a přeměňovaly tuto látku na dibenzo[\"b\",\"e\"][1,4]dioxin, který je méně škodlivý a v přírodě se rozkládá rychleji.\n\nDo organizmu se může dostávat nejrůznějšími způsoby: vdechnutím prachu, v potravě nebo pokožkou. Ve vysokých koncentracích způsobuje dioxin záněty kůže (alergická dermatitida, chlorakné), při vdechnutí vyvolává záněty sliznic a plicní tkáně, což může končit i smrtí. Dalšími nejvíce postiženými orgány jsou oči, játra a ledviny. Smrtná dávka u krys LD při podání v potravě je pouhých 20 μg/kg.\n\nI při dlouhodobé expozici dioxinem v menší koncentraci (při nižších dávkách) dochází k řadě typických příznaků/následků: Pigmentové poruchy (např. zmnožení pigmentových skvrn), cévní poruchy, ateroskleróza, zvýšení krevního tlaku, urychlení stárnutí (zejména díky poškození genetického aparátu buňky), hormonální poruchy, poruchy plodnosti (narušení reprodukčních funkcí), poruchy imunity; dioxin působí karcinogenně, teratogenně, mutagenně a hepatotoxicky, dochází k narušení nervů, postižení očí, jater a ledvin.\n\nDioxiny jsou schopny se bioakumulovat v tukových tkáních živočichů a lidí. \n\n\n"}
{"id": "51453", "url": "https://cs.wikipedia.org/wiki?curid=51453", "title": "Orcus", "text": "Orcus\n\nJméno Orcus může mít více významů:\n\n"}
{"id": "51455", "url": "https://cs.wikipedia.org/wiki?curid=51455", "title": "Očkování taveniny", "text": "Očkování taveniny\n\nOčkování taveniny je proces, při kterém se do taveniny, před samotným litím, přidávají vhodné prvky (očkovadla) stejného nebo podobného chemického složení za cílem zvýšení poštu krystalografických zárodků. Díky vyššímu počtu zárodků dochází ke zjemnění zrnité struktury. Tyto očkovací přísady jsou zpravidla jemnozrnné. Cílem je podpořit nebo vytvořit krystalizační zárodky v tavenině a tím vlastně ovlivnit její krystalizaci. Očkování je poměrně často využívaným procesem ve slévárnách. Díky zjemnění zrna dosahujeme lepších mechanických vlastností materiálu jako např. zvýšení tvrdosti nebo pevnosti. Dochází také ke snížení pórovitosti, zvýšení těsnosti, snížení pravděpodobnosti vzniku trhlin. Zlepší se také obrobitelnost.\n\nVelký vliv na velikost zrna neboli na výslednou strukturu odlitku má v první řadě rychlost ochlazování, očkování je až na druhém místě. S rychlostí ochlazování souvisí materiál formy. Při použití pískových forem dochází k podstatně menšímu odvodu, tepla. Vzhledem k tomuto jevu, dojde k aktivaci jen těch nejvhodnějších zárodků, což je, u neočkovaných slitin, kde je těchto zárodků minimum, problém. Při použití forem kovových, dochází k většímu odvodu tepla - rychlejšímu chlazení, dojde k aktivaci více zárodků. Z každého zárodku poté začne růst zrno. Čím více máme těchto zárodků, tím více máme zrn a tím dojde k samotnému zjemnění struktury.\n\nV současnosti jsou slitiny Al-Si hojně využívány v automobilovém, ale i leteckém průmyslu. Zejména díky jejich dobrému poměru pevnosti, hmotnosti a vynikajícím charakteristikám odlitků. Díky očkování můžeme dosáhnout řádově stejných, ale někdy i vyšších hodnot mechanických vlastností než u některých ocelí. Nejčastěji očkujeme podeutektické slitiny Al-Si (obsahují 7-11% křemíku) pomocí titanu společně s bórem. Samotný titan není příliš účinný. Nejvíce využívané je očkování pomocí tzv. předslitin, konkrétně AlTi5B1, dále můžeme očkovat ve formě solí nebo tablet.\n\nTitan začne reagovat s hliníkem a vznikne intermetalická fáze TiAl. Protože má tato fáze kubicky plošně centrovanou mřížku, je vhodná jako ideální nukleační zárodek. Tato fáze reaguje s taveninou hliníku při peritektické reakci na teplotě 665 °C. Kolem částic TiAl se začne tvořit obálka tuhého roztoku α(Al) a na ní pak následně začínají růst dendrity Al. Částice TiAl jsou velké až 100 μm. \n\nNa obrázku níže lze vidět strukturu u odlitku ze slitiny AlSi7Mg0,3 očkované pomocí 0,05 hm. % Ti.\nPočet a kvalita krystalizačních zárodků je vedle metalurgické kvality, chemického složení a licí teploty jedním z nejdůležitějších faktorů při výrobě tvárné litiny. Po modifikaci hořčíkem je počet a kvalita krystalizačních zárodků nedostačující. Kvalita odlitků je proto závislá na správně provedeném očkování taveniny.\n\nCílem očkování je vytvoření krystalizačních zárodků pro grafitické vyloučení uhlíku a aktivování tzv. substrátů v tavenině. K dosažení tohoto cíle je nutné, aby tavenina obsahovala určitá malá množství kyslíku, síry, hliníku a křemíku. Ty musí být přítomny jako aktivní prvky, t.j. musí být schopny vzájemné reakce. To není možné, pokud jsou přítomny v chemicky vázaném stavu nebo koagulované jako struska.\n\nStopové nebo také subverzivní prvky, které nepříznivě ovlivňují nebo dokonce znemožňují vytvoření kuličkového grafitu (olovo, arsen, antimon, titan, síra a další) jsou očkováním neutralizovány nebo je jejich vliv redukován. K tomuto účelu obsahují očkovadla kovy ze skupiny vzácných nebo alkalických zemin jako baryum, cer, stroncium, yttrium, atd. Nosnou slitinou očkovadel je zpravidla ferosilicium. Na trhu jsou nabízena mnohá očkovadla na bázi ferosilicia buď ve formě slitin nebo směsí velmi jemných frakcí různých slitin. \n\nOčkováním vzniklé krystalizační zárodky jsou jen poměrně krátce aktivní. Krystalizační zárodky se jednak rozpouštějí působením difuze v tavenině nebo reagují s kyslíkem a sírou a koagulují jako nekovové vměstky – struska. Tento efekt je nazýván odeznění. Proto je také očkování prováděno krátce před odléváním taveniny. Očkovadla jsou přidávána do licí pánve, do licího proudu nebo umístěna ve formě.\n\nOčkováním vzniklé krystalizační zárodky jsou jen poměrně krátce aktivní. Krystalizační zárodky se jednak rozpouštějí působením difuze v tavenině nebo reagují s kyslíkem a sírou a koagulují jako nekovové vměstky – struska. Tento efekt je nazýván odeznění. Proto je také očkování prováděno krátce před odléváním taveniny. Očkovadla jsou přidávána do licí pánve, do licího proudu nebo umístěna ve formě.\n"}
{"id": "51479", "url": "https://cs.wikipedia.org/wiki?curid=51479", "title": "Zubní kartáček", "text": "Zubní kartáček\n\nZubní kartáč nebo zubní kartáček je kartáč používaný na čištění zubů. Zubní pasta, často obsahující fluorid se obvykle vytlačí na zubní kartáček pro lepší čištění. Většina zubních lékařů doporučuje používání zubního kartáčku označeného jako „Soft“ (jemný či měkký), protože tvrdší kartáčky mohou narušit zubní sklovinu a podráždit dásně.\nZubní kartáčky se nejčastěji vyrábějí ze syntetického vlákna.\n\nPodle dochovaných důkazů o svůj chrup pečovali již před 3500 lety Babyloňané, používali jakési klacíky.\n\nKartáček, jak jej známe dnes, je přisuzován Číňanům kolem roku 1500 př.n.l, kteří do bambusové nebo kostěné rukojeti vkládali štětiny divokého kance.\n\nFirma DuPont představila 24. února 1938 první zubní kartáček se syntetickými vlákny.\n\nKartáček na zuby je plochá tyčinka z plastu s rukojetí a hlavičkou, do které jsou vsazeny štětinky. Před čištěním se na ně nanese z tuby trochu zubní pasty.\n\nHlavičky zubních kartáčků se liší. Záleží na výrobci a na aktuální módní novince (například odpružené hlavičky). Dále se ke štětinkám instalují např. gumové proužky, štětinky mají různé délky apod.\n\nSprávný zubař vám doporučí vyhnout se všem výstřednostem na kartáčku a dát přednost kartáčku s rovně zastřiženými štětinkami.\n\nExistuje také mnoho způsobů, kterak kartáčkem pohybovat v ústech, abychom dosáhli co nejlepšího vyčištění zubů. Tím jediným a nejlepším by měl být pohyb od dásně směrem ke špičce zubu. Takto postupujeme celými ústy několikrát. Tento způsob čištění je sice nejefektivnější, zato zabere spoustu času. Mnoho lidí proto dává přednost klasickému \"šoupání\" sem tam.\n\nJsou určeny pro pacienty méně manuálně zručné a handicapované.\nMohou mít výměnné, otočné, různě velké a tvarované hlavy, různou měkkost vláken, irigátor. Existují dva typy: sonické a oscilační (oscilační svým rotačním pohybem mohou poškodit dásně).\n\n"}
{"id": "51482", "url": "https://cs.wikipedia.org/wiki?curid=51482", "title": "Koprivnicko-križevecká župa", "text": "Koprivnicko-križevecká župa\n\nKoprivnicko-križevecká župa (chorvatsky Koprivničko-križevačka županija) je jedna z chorvatských žup. Leží na severu území a jejím hlavním městem je Koprivnica.\n\nNa severu župa hraničí s Maďarskem; přirozenou hranicí je tu řeka Dráva, na západě s Mezimuřskou a s Varaždinskou župou, na jihu se Záhřebskou župou, na východě pak s Bjelovarsko-bilogorskou a Viroviticko-podrávskou župou. Její území je rovinaté, v polovině ho dělí pohoří Bilo Gora. Jih župy patří do povodí řeky Sávy (protéká tudy řeka Česma), sever pak do povodí Drávy. Župa má kvalitní silniční a železniční síť. Velmi významná je zde těžba ropy a zemního plynu.\n\n\n"}
{"id": "51489", "url": "https://cs.wikipedia.org/wiki?curid=51489", "title": "Extáze", "text": "Extáze\n\nSlovo extáze (z řec. \"ek-stasis\", nadšení, úžas, vytržení) nebo ekstáze má několik významů:\n"}
{"id": "51492", "url": "https://cs.wikipedia.org/wiki?curid=51492", "title": "Vladimír Brabec", "text": "Vladimír Brabec\n\nVladimír Brabec (15. května 1934 Praha – 1. září 2017 Nová Ves pod Pleší) byl český herec.\n\nK divadlu měl sklon již od dětství, zpíval také v dětském sboru. V letech 1946–1948 působil v Pražském divadle pro mládež Míly Mellanové – dnešní Akropolis; v roce 1953 pak absolvoval DAMU u profesorů Miloše Nedbala, Otomara Krejči a Radovana Lukavského, v ročníku studoval například s Petrem Haničincem, Vlastimilem Haškem, Josefem Zímou a Janou Štěpánkovou.\n\nV roce 1964 se stal zakládajícím členem \"Odboru přátel a příznivců Slavie\", který měl za cíl zachránit a pozdvihnout fotbalovou Slavii, toho času živořící ve druhé fotbalové lize.\n\nV roce 1973 obdržel ocenění \"Zasloužilý člen ND\", v roce 1980 titul zasloužilý umělec a v roce 1998 v Přelouči převzal Cenu Františka Filipovského za celoživotní mistrovství v oblasti dabingu. Díky jeho roli majora Zemana (televizní seriál \"30 případů majora Zemana\") si řada lidí myslí, že byl aktivním komunistou. O jeho politickém přesvědčení za totality se dnes dá pouze diskutovat, faktem však zůstává, že do KSČ nikdy nevstoupil.\n\nNarodil se do rodiny Gustava Brabce (1899–1986), vyučeného malíře pokojů z vesnice Šanov u Rakovníka a jeho manželky Anny, rozené Štysové (1899–1985). Gustav Brabec pocházel z dvanácti dětí, během první světové války pět jeho sourozenců padlo, sám Gustav bojoval na italské frontě. Kromě Vladimíra měli dvě starší děti, syna Jiřího (1924–1980) a dceru Vlastu (* 1927).\n\nDne 19. dubna 1955 se oženil s Naděždou Znamínkovou (1932–2016), mají spolu dvě děti. Starší Pavel (* 1957) vystudoval FAMU a živí se jako režisér. Je rozvedený, se současnou partnerkou má syna Jana (* 1993). Mladší Helena (* 1964) je herečkou a dabérkou, s prvním manželem má dceru Annu (* 1984), se současným dceru Lénu (* 1991), která je malířkou. Od vnučky Anny má Vladimír Brabec pravnuky Sebastiána (* 2008) a Filipa (* 2011), od vnučky Lény pravnučku Jasmínu (* 2013). Celkem mají manželé Brabcovi k roku 2014 dvě děti, tři vnoučata a tři pravnoučata.\n\nV závěru života měl Vladimír Brabec zdravotní potíže. Roku 2015 prodělal srdeční příhodu. Zemřel 1. září 2017 v sanatoriu Na Pleši na Příbramsku.\n\nPo škole působil v letech 1953–1954 v Mostě, v letech 1954–9 v Divadle E. F. Buriana. Od roku 1959 působil v Národním divadle v Praze . Hrál v dramatech, například \"Romeo a Julie\", \"Zkrocení zlé ženy\" nebo \"Cyrano z Bergeracu\". Z Národního divadla odešel v květnu 1975, když ho přímo při představení Cyrana postihl infarkt (druhý dostal v září 2002 u Národního muzea). Stal se členem hereckého souboru Filmového studia Barrandov, chyběli mu však diváci, a tak se v roce 1980 vrátil na částečný úvazek na prkna Národního divadla. Od 1. září 1981 byl řádným členem činohry. V divadle setrval až do roku 1994, kdy po neshodách s vedením odešel. Od té doby je na volné noze. Deset let například hostoval v Hudebním divadle Karlín (například muzikály \"My Fair Lady\", \"Někdo to rád horké\", \"Zvonokosy\" nebo \"Anděl s ďáblem v těle\"). V posledních letech účinkoval v muzikálech pražského divadla Broadway \"Kleopatra\" a \"Tři mušketýři\".\n\nVe filmu si zahrál poprvé již ve čtrnácti letech, a to v Gajerově snímku \"Křížová trojka\" (1948). Ještě za studií dostal role mladíků ve filmech \"Revoluční rok 1848\" (1949) a \"Velké dobrodružství\" (1952). Později přišlo několik malých rolí výsadkářů a vojáků (\"Návštěva z oblak\", \"Vina Vladimíra Olmera\", \"Váhavý střelec\", \"Probuzení\", \"Ztracená stopa\" a \"Zářijové noci\").\n\nFilm mu vcelku nedal žádnou roli, která by se vyrovnala jeho divadelním rolím – většinou to byly role neodpovídající jeho talentu. Větších rolí vlastně bylo jen několik: František Adam z Valdštejna ve filmu \"Poslední růže od Casanovy\" (1966), který se dostane do sporu s mazaným hrabětem Casanovou (Felix le Breux). Poté dostal roli osamělého výpravčího Kordy v dětském filmu \"Kapitán Korda\" (1970), kancléře císaře Rudolfa II. v historické komedii \"Svatby pana Voka\" (1970) a vévody z Orléansu v životopisném filmu \"Tajemství velkého vypravěče\". V komediálním žánru se uplatnil například jako bezcharakterní král v obou dílech pohádky \"Z pekla štěstí\". Ve filmu už dostával jen malé role.\n\nVětší uplatnění mu přinesla televize, například v televizních inscenacích \"Námořníci z Kotoru\", \"Vynes na horu svůj hrob\" nebo \"Nebezpečný člověk\". Zajímavá byla role v inscenaci \"Jestli jednou odejdu\" (1985), kde si zahrál stárnoucího manžela, který s dětmi využívá svoji ženu (Iva Janžurová) jako služebnou, ta se nakonec rozhodne odejít. Dobrý výkon také podal v inscenaci \"Generál Eliáš\" (1995).\n\nNejvětší slávu však získal v seriálech. Hned po prvním infarktu dostal titulní i životní roli policisty a komunisty Jana Zemana v dnes už legendárním, avšak kontroverzním seriálu \"30 případů majora Zemana\" (1974–1979), což mu přineslo popularitu u mnoha diváků. Nepřehlédnutelnou rolí byl rozvedený otec Richard Jokl v seriálu \"My všichni školou povinní\" (1984). K roli majora Zemana se měl ještě jednou vrátit, a to v připravovaném filmu \"Major Zeman se vrací!\", k jeho natáčení však nedošlo. O majoru Zemanovi napsal také knihu \"Major Zeman – Jak to vidím dnes\".\n\nSamostatnou kapitolu v jeho kariéře tvořil dabing. Byl dabérem slavných zahraničních herců, například Jacka Lemmona (daboval ho v komedii \"Někdo to rád horké\"), Harryho Morgana (v seriálu \"M*A*S*H\"), Maxe von Sydowa, Seana Conneryho nebo Iana Holma (ve dvou dílech velkofilmu \"Pán prstenů\"). Daboval také herce Rogera Moora v roli Jamese Bonda.\n\n\n\n\n"}
{"id": "51499", "url": "https://cs.wikipedia.org/wiki?curid=51499", "title": "Brašov (župa)", "text": "Brašov (župa)\n\nŽupa Brašov ( , , ) je župa ( ) v rumunském Sedmihradsku, leží zhruba uprostřed země. Název získala podle svého hlavního města – Brašova.\n\nŽupa hraničí na severu s župami Mureș a Harghita, na západě s župou Sibiu, na jihu s župami Argeș, Dâmbovița a Prahova a na východě s župou Covasna. Na jihu tvoří přirozenou hranici Karpaty, hlavní město a střed župy se nacházejí v nížině, jíž protéká řeka Olt. Ta tak dělí její území tak na dvě části. Brašovská župa je jedna z nejbohatších v Rumunsku; je to jednak díky tomu, že má relativně dlouhou průmyslovou tradici, jednak díky tomu, že Brašov je jedno z největších měst v celé zemi, kde se koncentruje výroba. Průmysl se specializuje na výrobu stavebních hmot, chemikálie a mechanické součástky.\n\n"}
{"id": "51502", "url": "https://cs.wikipedia.org/wiki?curid=51502", "title": "1,4-dioxan", "text": "1,4-dioxan\n\n1,4-dioxan (též diethylendioxid nebo \"para\"-dioxan) je bezbarvá těkavá kapalina, slabě éterického zápachu. Po chemické stránce je to heterocyklická sloučenina s jedním šestičlenným kruhem, obsahujícím dva kyslíkové atomy. Může být však považován též za cyklický ether.\n\nOd jeho struktury jsou mj. odvozeny sloučeniny, souhrnně označované jako dioxiny, patřící k nebezpečným látkám znečišťujícím přírodní prostředí.\n\nVzniká např. dimerizací ethylenoxidu v kyselém prostředí za přítomnosti vody\n\nReakce probíhá dvoustupňově, meziproduktem je ethylenglykol:\n\nLátka je neomezeně mísitelná s vodou. Je rozpustná jak v polárních organických rozpouštědlech (např. v ethanolu), tak v nepolárních (např. v benzenu). Je silně hořlavá, její páry ve směsi se vzduchem jsou výbušné v rozmezí koncentrací 2 až 22 %.\n\nPři dlouhodobém styku s vzdušným kyslíkem mohou vznikat peroxidické deriváty dioxanu, které jsou za určitých podmínek náchylné k explozím. Postupně se oxiduje, zejména za současného působení slunečního záření, až na oxid uhelnatý.\n\nPoužívá se především v laboratoří a v chemické výrobě jako rozpouštědlo. Kromě toho bývá používán jako ředidlo v lacích a jiných nátěrových hmotách, v tmelech a lepidlech a jako stabilizační přísada k prostředkům pro chemické čištění oděvů (např. k 1,1,1-trichlorethanu). Používá se též v biologii a v lékařství při přípravě vzorků pro mikroskopické zkoumání.\n\nUltračistý 1,4-dioxan je používán též jako náplň scintilačních detektorů ionizujícího záření.\n\n1,4-dioxan se při vdechování nebo požití velmi rychle vstřebává, vstřebávání kůží je však relativně pomalé. Metabolizuje se především na kyselinu beta-hydroxyethoxyoctovou, která je následně rychle vyloučena. Experimenty na potkanech ukázaly, že se eliminace 1,4-dioxanu a jeho metabolitů se zvyšováním dávky zpomaluje, což ukazuje na nasycení metabolismu látky.\n\nU vzorku exponovaných pracovníků se neprojevily žádné klinické projevy ani změna mortality. U potkanů 1,4-dioxan způsobuje degenerativní a nekrotické změny na játrech a ledvinách. Vysoké dávky zvyšují hladinu jaterního cytochromu P450. Reprodukční toxicita nebyla u potkanů prokázána.\n\nPři malé studii, kdy se zkoumal vliv expozice nízkým koncentracím 1,4-dioxanu na zdraví pracovníků, nebyla zaznamenána zvýšená úmrtnost na nádorová onemocnění. U zvířat se však karcinogenita prokázala. U myší se projevuje zvýšený výskyt hepatocelulárního adenomu a karcinomu, u potkanů nádorů nosní dutiny, jater, podkožní tkáně, prsních žláz a pobřišnice, u morčat nádorů jater a žlučníku. U potkanů se zvýšení výskytu nádorů neprojevilo při inhalační expozici. U myší zvyšovalo vstřikování 1,4-dioxanu do pobřišnice incidenci nádorů plic, toto se však neprojevilo při orální cestě expozice.\n\nIARC klasifikuje 1,4-dioxan jako \"možný karcinogen pro člověka\" (skupina 2B).\n\n\n"}
{"id": "51505", "url": "https://cs.wikipedia.org/wiki?curid=51505", "title": "Michal Hanek", "text": "Michal Hanek\n\nMichal Hanek (* 18. září 1980, Trenčín) je slovenský fotbalový obránce a bývalý reprezentant.\n\nSvou fotbalovou kariéru zahájil v Dolné Sůči, kde působil v tamním žákovském týmu a poté přestoupil do Dubnice, kde hrál v žákovských a dorosteneckých týmech. V 18 letech debutoval v tamním A týmu a ihned si vybojoval místo v základní sestavě, odehrál zde celkem 73 ligových utkání a vstřelil 3 góly, stal se z něj kapitán týmu.\n\nV lednu 2003 přestoupil do ruského Dynama Moskva, odkud jej na podzim 2005 koupil klub AC Sparta Praha. Smlouvu podepsal do června 2008. Při příchodu měl punc hvězdy, kterou si přivedl trenér Jaroslav Hřebík. Po příchodu trenéra Stanislava Grigy se však neprosazoval do A-mužstva a proto tým v polovině roku 2006 opustil a přestoupil do slovenského týmu ŠK Slovan Bratislava, se kterým na jaře 2009 vybojoval mistrovský titul. Poté odehrál sezonu za 1. FC Tatran Prešov a odešel do Polska, kde hrál za celky Polonia Bytom a Zagłębie Lubin. Následoval přesun do Rakouska a angažmá v Kapfenberger SV. Od roku 2012 hrál Hanek v maďarském Diósgyőri VTK, s nímž se v lednu 2014 domluvil na rozvázání smlouvy.\n\nHanek debutoval v A-mužstvu Slovenska 29. 4. 2002 v Tokiu na turnaji Kirin Cup proti domácí reprezentaci Japonska (porážka 0:1). Celkem odehrál v letech 2002–2005 za slovenský národní tým 14 zápasů, branku nevstřelil.\n\n"}
{"id": "51510", "url": "https://cs.wikipedia.org/wiki?curid=51510", "title": "Václav Moravec", "text": "Václav Moravec\n\nVáclav Moravec (* 25. června 1974 Ústí nad Orlicí) je český redaktor, moderátor a vysokoškolský učitel žurnalistiky.\n\nNarodil se v Ústí nad Orlicí, vyrůstal v Letohradě. Absolvoval Gymnázium v České Třebové a Fakultu sociálních věd Univerzity Karlovy (FSV UK), kde v roce 2000 dokončil magisterské studium v oboru Masová komunikace. Působí na téže Katedře žurnalistiky FSV UK jako vyučující. Pro funkční období 2019–2021 se stal předsedou Akademického senátu FSV UK, v jehož pedagogické komoře zasedal již v letech 2004–2008 (odstoupil k 10. březnu 2008). \n\nV říjnu 2012 obhájil na Filozofické fakultě Ostravské univerzity v Ostravě disertační práci s názvem \"Percepce sekundární viktimizace publikem v medializovaných případech týrání dětí\" a v roce 2015 ukončil další doktorské studium na FAMU, kde také začal přednášet na katedře produkce.\n\nDlouhodobě se věnuje teoretické reflexi médií, zejména veřejnoprávních (byl členem redakční rady Světa rozhlasu).\n\nOd roku 1992 působí Václav Moravec kontinuálně jako televizní a rozhlasový moderátor a redaktor. Za svoji kariéru prošel rádii Profil, Český rozhlas, Evropa 2, Frekvence 1, v letech 1996–1999 externě spolupracoval s televizí Galaxie. Od února 2001 až do jejího uzavření 31. ledna 2006 byl redaktorem a moderátorem české sekce rádia BBC, moderoval pravidelné publicistické relace a od března 2001 také každý všední den pořad \"Interview BBC\".\n\nV roce 2004 začal moderovat diskusní pořad České televize \"Otázky Václava Moravce\". Moderování v televizi se rozhodl ukončit v květnu 2005, k moderování pořadu se však 7. srpna 2005 opět vrátil. Nejpozději od března 2007 moderoval každodenní interview \"Impulsy Václava Moravce\" na Rádiu Impuls. Ke konci února 2014 práci pro rádio ukončil z důvodu možného střetu zájmů, když rádio převzala společnost Agrofert Andreje Babiše.\n\nV říjnu 2019 se aktivně účastnil tradičního kulturního pořadu \"Kopřivnické pressování s T. G. Masarykem\", který pořádalo v Kulturním domě v Kopřivnici Masarykovo demokratické hnutí.\n\nRoku 2003 obdržel za moderování pořadu \"Interview BBC\" Cenu Nadace Českého literárního fondu \"Novinářská křepelka\" pro novináře ve věku do 33 let. Je čtyřnásobným držitelem ceny TýTý jako nejoblíbenější osobnost televizní publicistiky za rok 2007, 2008, 2009 a 2011.\n\nVáclav Moravec má dva mladší sourozence, bratra Martina a sestru Kláru (* 1983), která je reprezentantkou ČR v běhu na lyžích.\n\n"}
{"id": "51513", "url": "https://cs.wikipedia.org/wiki?curid=51513", "title": "Cena", "text": "Cena\n\nCena vyjadřuje směnný poměr mezi směňovanými statky. Dnes obvykle ukazuje množství peněz potřebných k uskutečnění směny daného statku. Ceny mohou být vyjádřeny též v ostatních statcích (např. 1 kráva = 2 ovce a opačně 1 ovce = 1/2 krávy), ale dnes se již barterový obchod využívá jen minimálně. Pojem cena zahrnuje též zvláštní druhy odměňování, jako např. mzdu (cena práce), kurz (cena cizí měny), úrok (cena peněz).\n\nPodle pojetí anglické klasické školy (David Ricardo, Adam Smith, John Stuart Mill) je cena statku určená tím, kolik práce bylo vynaloženo k jeho výrobě – to znamená, že výrobky, jejichž vytvoření je pracnější, mají tendenci být dražší než ty, které lze vytvořit snáze. Nákladovou teorii hodnoty posléze přejal i Karl Marx. Ačkoliv zní tato teorie intuitivně, je zcela chybná a nedokáže vysvětlit velké množství běžných jevů. Zásadní kritiku tohoto konceptu přednesl Carl Menger a další jako součást marginalistické revoluce. Ti tvrdí, že cena vychází ze subjektivního mezního užitku daného statku a je určena poptávkou a nabídkou tohoto statku. Podle této teorie se cena výsledného statku nesčítá z cen nákladů, ale právě opačně: spotřebitel ohodnotí penězi finální výrobek a následně dochází k formování cen zdrojů, které jsou k výrobě tohoto statku zapotřebí.\n\nJe třeba zmínit, že tvorba ceny neprobíhá obecně na úrovni statků (všechna voda vs. všechny diamanty světa), ale konkrétně u daných statků na daném místě v daném čase (jednokarátový diamant vs. jeden litr vody).\n\nFormálně jsou ceny stanoveny prodejci, kteří je následně upravují vzhledem k nabídce a poptávce tak, aby maximalizovali zisk. Prodejci se snaží o co nejvyšší ceny, kupující naopak o co nejnižší.\n\nZákon jedné ceny říká, že ceny jednoho statku, který je k dispozici na různých místech, se po započtení transakčních nákladů budou mít tendenci vyrovnat.\n\n\nVe svém slavném článku \"Využití znalostí ve společnosti\" ukázal F. A. Hayek, že ceny utvářené na volném trhu jsou klíčovým přenašečem roztroušených informací a že jejich funkce nikdy nemůže nahradit žádný centrální plánovač. Populárnější verzí tohoto článku je \"Já, tužka\" od Leonarda Reada. Ceny, které nejsou výsledkem tržního procesu, ale jsou stanoveny státem, nemohou plnit svoje zásadní funkce popsané výše a z tohoto důvodu musí v jakékoliv ekonomice, které obsahuje netržní prvky (např. smíšená ekonomika), docházet k neefektivnímu využívání zdrojů. Reálným důsledkem je potom zaostávání takových ekonomik za těmi tržními, které bylo patrné během druhé poloviny 20. století.\n\nCena je jedním z nejvýznamnějších marketingových nástrojů, obsažených v marketingovém mixu. Jako jediný totiž přímo vytváří finanční prostředky. Závisí například na platebních podmínkách, struktuře trhu, životním cyklu produktu resp. úvěrových podmínkách.\n\nJinak také nazývaná kalkulace - stanovuje se součtem nákladů na spotřebované suroviny, ke kterému se připočte přirážka (obchodní marže). Používá se ve všech oborech, ve kterých se může vyčíslit nákladovost výrobků (pohostinství, oděvnictví atd.). Výhodou jsou jasné vstupní náklady a teoreticky neomezená marže.\n\nVýhody: jednoduchost, jasnost, využití struktury vlastních nákladů, záruka zisku u každého výrobku, výrobce zná lépe své náklady než poptávku, zdání spravedlivosti pro prodávajícího i kupujícícho, podnik nemusí na změnu poptávky reagovat změnou ceny\nNevýhody: ignoruje konkurenci, nebere v úvahu reálnou situaci v poptávce, dosažení plánovaného zisku závisí na splnění počtu prodaných výrobků\n\nTaké konkurenční - vychází z předpokládaných cen konkurence resp. dominantního prodejce. Může se ale stát, že výnosy nebudou dostatečné a nepokryjí náklady.\n\nPohyblivá cena - závisí na ochotě kupujícího koupit produkt. Jinak řečeno: čím více je spotřebitel ochoten zaplatit, tím více se cena zvyšuje.\n\n\n"}
{"id": "51515", "url": "https://cs.wikipedia.org/wiki?curid=51515", "title": "Nabídka", "text": "Nabídka\n\nNabídka (značí se S, z anglického \"supply\") je ekonomický pojem vyjadřující objem výstupu výroby, který chce vyrábějící subjekt na trhu prodat za určitou cenu. Rozlišujeme elastickou (pružnou) nabídku a neelastickou nabídku. Zákon rostoucí nabídky vysvětluje, že s rostoucí cenou roste nabízené množství tržních výstupů, toto platí i naopak. Toto se vysvětluje tím, že vysoké ceny zboží jsou pro nové a další výrobce stimulem, toto znamená, že vyšší výroba přinese vyšší zisk.\n\n\n\n\n"}
{"id": "51516", "url": "https://cs.wikipedia.org/wiki?curid=51516", "title": "Poptávka", "text": "Poptávka\n\nPoptávka (značí se D, z anglického \"demand\") je fenomén, který vyjadřuje závislost mezi množstvím zboží, které je kupující ochoten koupit, a cenou, jakou je ochoten za zboží zaplatit v určitý čas na určitém místě. Graficky ho značí křivka.\n\nV rámci ekonomické teorie je důležité od sebe oddělit potenciální (latentní) poptávku a poptávku efektivní (koupěschopnou):\n\nZákon klesající poptávky vyjadřuje, že s růstem ceny poptávané množství klesá za podmínky ceteris paribus. Poptávka tedy zobrazuje negativní závislost mezi cenou a poptávaným množstvím. Když cena klesá, zboží se stává levnějším, a tak pro spotřebitele atraktivnějším. Nižší cena dává poptávajícímu možnost při nezměněném rozpočtovém omezení koupit si větší množství statku. \n\n\nPoptávka se graficky znázorňuje pomocí poptávkové křivky v dvojrozměrném grafu, který na vertikální ose zachycuje ceny a na horizontální ose množství. Ze zákona klesající poptávky vyplývá klesající tvar křivky poptávky. Ve zjednodušené podobě bývá poptávková křivka zakreslena jako klesající přímka, poptávková křivka je však správně konvexní.\n\nMnoho faktorů a okolností ovlivňuje zákazníkovu vůli či schopnost koupit výrobek či službu. Mezi nejběžnější faktory patří:\n\n\nPoptávka po výrobních faktorech není motivována uspokojením osobních potřeb, ale potřebou získat zdroje pro výrobu. Poptávku tedy nelze vysvětlovat teorií užitečnosti. V tomto případě je cílem maximalizace zisku a poptávky po jednotlivých faktorech bývají vzájemně silně propojeny. Velikost poptávky na trzích výrobních faktorů je zpravidla větší vzhledem k obchodovanému objemu a také bývá v daleko větší míře ovlivňována politickými vlivy. Cenová pružnost poptávky po výrobních faktorech je známa jako poměr procentuální změny poptávaného objemu k odpovídající změně ceny. Tato veličina může být ovlivňována vícero faktory, mezi které řadíme:\n\nPoptávka po půdě je speciálním výrobním faktorem, jehož objem je limitován a změna této poptávky je odpovídající změně ceny a následně i výnosu neboli pozemkové renty půdy. Na trhu práce je nositelem výrobního faktoru člověk a cenou tohoto výrobního faktoru je mzda. Tak jako u ostatních výrobních faktorů je poptávka po práci dána poměrem mezních nákladů na práci a mezního produktu práce. Zároveň je třeba vzít v úvahu, že poptávka po práci je odvozenou a určovanou poptávkou po statcích, které tato práce vyprodukovala. U převisu poptávky nad nabídkou na trhu práce při dané úrovni mzdy vyšší než rovnovážná vzniká přírůstek nezaměstnanosti. Na trhu kapitálu, který chápeme jako součást širšího trhu peněz, je obdobně určována poptávka porovnáním mezních nákladů na kapitál s příjmem z mezního produktu kapitálu a je odvozena od poptávky po statcích, ke kterým bylo využito daného kapitálu. U převisu poptávky nad nabídkou na trhu kapitálu při úrovni úrokové míry vyšší než je rovnovážná vzniká přebytek úspor a naopak u nižší úrovně úrokové míry než je rovnovážná dochází ke vzniku nedostatku úspor.\n\nSdružování poptávek po zboží či službách lze najít také na internetu. Místa, která ke sdružování jednotlivých poptávek uživatele internetu slouží, se nazývají tzv. poptávkové systémy.\n\n"}
{"id": "51521", "url": "https://cs.wikipedia.org/wiki?curid=51521", "title": "Jan Železný", "text": "Jan Železný\n\nJan Železný (* 16. června 1966 Mladá Boleslav) je bývalý český atlet, oštěpař. Bývá považován za nejlepšího oštěpaře všech dob. Je držitelem tří zlatých medailí (1992, 1996, 2000) a jedné stříbrné medaile z Olympijských her (1988), trojnásobný mistr světa (1993, 1995, 2001), několikanásobný rekordman a držitel současného světového rekordu v hodu oštěpem z roku 1996 (98,48 metru). Od zavedení nových pravidel bylo oštěpem 84krát hozeno přes 90 metrů. Z těchto 84 hodů patří 52 Janu Železnému. Byl vyhlášen Atletem světa (2000), Atletem Evropy (1996, 2000) a českým Sportovcem roku (1993, 1995, 2000, 2001). Jako jediný třikrát přehodil 95 metrů, což se zatím od změny těžiště oštěpu nikomu jinému nepovedlo.\n\nSportovní kariéru ukončil na mítinku v Mladé Boleslavi dne 19. října 2006. V témže roce se ještě nominoval na Mistrovství Evropy v atletice, které se konalo v Göteborgu. Své mezinárodní vystupování tam završil bronzovou medailí za výkon 85,92 metru. Tento výkon je také světovým rekordem v kategorii veteránů nad 40 let.\n\n\n\"Pozn.: Výsledkové statistiky byly zpracovány a mají ověřenu aktuální platnost k 12. 8. 2006.\"\n\nTrojnásobný olympijský vítěz, mistr světa a světový rekordman byl za své úspěchy několikrát oceněn\n\nStal se členem Českého olympijského výboru, od roku 2004 do roku 2012 zastupoval světové sportovce i v Mezinárodním olympijském výboru.\n\n\nV roce 2011 získal titul trenér roku. Mezi jeho svěřence patřila dvojnásobná olympijská vítězka Barbora Špotáková v současné době trénuje mistra světa a Evropy Vítězslava Veselého a další úspěšné oštěpaře. Na mistrovství světa v roce 2017 získali jeho svěřenci dvojnásobné medailové zastoupení, když Jakub Vadlejch skončil druhý a Petr Frydrych se umístil na bronzové příčce.\n\nV letech 1987-2007 byl Jan Železný ženatý s manželkou Martou Železnou. V tomto dvacetiletém manželství se narodily dvě děti: syn Jan (31) a dcera Kateřina (29). Brzy po rozvodu začal Železný žít s milenkou Barborou Výbornou, brzy přišla na svět dcera Anna (12) a poté i druhá dcera, jejich partnerský vztah se ale poté začal rozpadat. V sobotu 31. srpna 2019 se Železný podruhé oženil a jeho třetí partnerkou se stala o 27 let mladší, šestadvacetiletá oštěpařka a svěřenkyně Andrea Drápalová. Obřad proběhl přímo na atletickém stadionu v Nymburce. \n\n\n"}
{"id": "51530", "url": "https://cs.wikipedia.org/wiki?curid=51530", "title": "Derek Jacobi", "text": "Derek Jacobi\n\nSir Derek George Jacobi, Kt, (* 22. října 1938 Londýn) je britský herec, v roce 1994 povýšený do rytířského stavu za přínos divadlu.\n\nVystudoval Univerzitu v Cambridgi a záhy poté začal působit v divadle. Pro film ho objevil známý britský herec a režisér Laurence Olivier, který mu svěřil roli Cassia ve svém filmu \"Othello\" (1965). Přes stoupající renomé v hereckém světě si nicméně musel počkat na výrazný veřejný úspěch až do roku 1976, kdy BBC uvedla televizní seriál \"Já, Claudius\", ve kterém ztvárnil hlavní roli římského císaře Claudia.\n\nDerek Jacobi je jedním z iniciátorů internetové petice „\"Declaration of Reasonable Doubt About the Identity of William Shakespeare\"“ („Vyhlášení oprávněné pochybnosti o totožnosti Williama Shakespeara“), kterou 14. dubna 2007 vydala \"Shakespeare Authorship Coalition\". Tato společnost se zasazuje o uznání legitimity pochyb o autorství děl připisovaných Williamu Shakespearovi a o eventuální připsání tohoto autorství jiné osobě z doby anglické královny Alžběty I. V roce 2011 přijal Jacobi roli vypravěče ve filmu Rolanda Emmericha \"Anonym\" (\"Anonymous\"), který podporuje teorii o autorství Edwarda de Vere, 17. hraběte z Oxfordu.\n\nJacobi žije v registrovaném partnerství s Richardem Cliffordem.\n\n"}
{"id": "51531", "url": "https://cs.wikipedia.org/wiki?curid=51531", "title": "Extáze (droga)", "text": "Extáze (droga)\n\nExtáze (chemicky 3,4-methylendioxymethamfetamin, zkráceně MDMA) patří mezi uměle připravené drogy podávané obvykle ve formě tablet či tobolek. Patří mezi amfetaminy. Účinky se přirovnávají ke kombinaci mírných halucinogenů a amfetaminů. Droga má značné stimulační účinky, takže je konzument schopen zvýšené fyzické aktivity, aniž by pociťoval odpovídající únavu. To může vést ke kolapsu organismu následkem fyzického vyčerpání. Mírné psychedelické účinky se projevují především v nárůstu empatie, příjemných pocitů a laskavosti.\n\nExtáze se označuje jako taneční droga, lidově se jí říká \"droga lásky\", \"pilulka lásky\", ve slangové mluvě \"koule\" (kulatý nesmysl\"), \"bajle\", \"bobule\", \"bobulka\", \"boule\", \"E\", \"éčko\", \"eden\" (\"Eden\"), \"emko\", \"eva\" (\"Eva\"), \"extoška\", \"koláč\", \"kolco\", \"kolečko\", \"koleso\", \"koule\", \"kulatá\", \"kulatina\", \"kulatý\", \"kule\", \"lentilka\", lego, \"m&m\", \"pilule\", \"pilule lásky\", \"smajlík\", \"tableta\", \"drak\" \"vožeh\", \"X\", \"XE\", \"XTC\" aj. Množství upřesňujících názvů vychází z anglického názvu tablet, z podoby tablet, ze vzoru na tabletách („ražba“), barvy aj. (\"sněhová koule\" – Snowball; \"nintendo\" – Nintendo; \"jahoda\", \"červená jahoda\" – Summer Strawberry; \"mitsu\" – Mitsubishi aj.).\n\nMDMA byl objeven v roce 1910 a patentován německou firmou Merck jako potenciální lék na hubnutí, ale prokazatelně nebyl užíván. V 50. letech 20. století látku testovala americká armáda jako případnou chemickou zbraň, ale látka účelu nevyhovovala. V 60. letech látku testoval Alexander Shulgin, resyntetizoval ji, vyzkoušel a objektivní fakta i subjektivní zkušenosti publikoval. V 70. letech inicioval pokusy o její terapeutické užívání v USA. V této souvislosti začal látku využívat ve své odborné praxi psycholog a psychoterapeut Leo Zeff (autor názvu \"Adam\") a propagovat ji v psychoterapeutických kruzích. V polovině 80. let se extáze objevila ve Velké Británii (v době rozvoje (sub)kultury novodobých Hippies, Rave a Acid house parties), odkud se její užívání rozšířilo do zbytku Evropy. Během několika let se droga rozšířila jako velice účinný (leč nelegální) stimulant. Zatímco v 70. letech obvykle výroba činila několik desítek či stovek tisíc tablet ročně, v roce 2000 bylo zabaveno téměř 10 milionů tablet (pouhá malá frakce skutečně vyrobených drog). Po roce 2003 začalo užívání extáze klesat.\n\nExtáze se prodává zpravidla ve formě tablet, někdy kapslí, jež nebývají větší než 1 cm. Mívají různé tvary i barvy, nejběžnější jsou tablety s vyraženým motivem. Distribuční forma se stále mění.\nRůzné tablety obsahují různé množství MDMA. Běžná dávka se pohybuje kolem 50 mg účinné látky, ale může být i 300 mg (tablety s dávkami kolem 200 mg jsou již velmi silné). Složení tablet nebývá standardní, \"mohou obsahovat příměsi dalších látek\", jako je kofein, efedrin, ketamin aj. (Některé tablety jsou podvrh a neobsahují MDMA vůbec – tzv. fake extasy neboli fejky – nebo obsahují jiné a nebezpečnější látky – PMA, PMMA atp.) Po požití se látka vstřebává sliznicí trávicího traktu a je distribuována krví do celého organismu. MDMA z krve filtrují játra a přes ledviny se látka dostává z těla močením, proto je nejběžnější močová zkouška, která může prokázat přítomnost drogy i po 3–5 dnech. Běžným testem se přítomnost drogy prokazuje koncentrací vyšší než 500 ng/ml lidské moči.\n\nExtáze zvyšuje hladinu hned několika neuropřenašečů: serotonin (který má vliv na náladu a na chování krevních cév), dopamin (který ovládá pohyb a náladu) a noradrenalin (který reguluje mj. krevní tlak). Účinky se dostavují obvykle po 30 až 90 minutách v závislosti na tělesné stavbě jedince a dalších tělesných faktorech. Trvají 3 až 6 hodin. Droga způsobuje dobrou náladu a veselost, citové pouto k přátelům i k cizím osobám, zvyšuje pocit sebejistoty a impulzivní chování, které někdy vede k náhodnému sexu. Osoby pod vlivem extáze necítí únavu.\n\nV nebezpečnosti je vědci řazena poměrně nízko (hodnotí se faktory psychologické závislosti a negativních sociálních dopadů), např. i alkohol je v této tabulce na vyšší příčce. Přesto má droga řadu nepříjemných vedlejších účinků. Často se dostavuje strnulost čelistí, svalová strnulost, někdy nevolnost, nadměrné pocení, třes, chlad, halucinace a rozostřené vidění. Silné pocení a přehřátost vedou někdy k nadměrné konzumaci vody. Řada nepříjemných účinků se dostavuje ve chvíli, kdy droga přestává účinkovat, a mohou přetrvávat poměrně dlouho. Přirovnávají se k silné kocovině. Lidem, kteří extázi užívají opakovaně, se trvale narušuje rovnováha serotoninového metabolismu v mozku. Mohou se objevovat deprese, ztráta paměti, impulzivní chování a návaly paniky. MDMA je prokázanou neurotoxickou látkou, tzn. poškozuje nervové buňky. Fatální může být i jediná dávka pro osoby s nedostatečností pro enzym P450-246. Dlouhodobé časté užívání může vyústit v toxickou psychózu; pravidelní uživatelé MDMA častěji sahají po silnějších stimulantech (pervitinu, kokainu), což je vcelku logický důsledek vyčerpání synapsí, na kterých MDMA účinkuje.\n\nExtáze nevyvolává fyzickou závislost.\n\nV kombinaci s ostatními drogami, zejména marihuanou, lze zvýšit pozitivní i negativní účinky extáze a prodloužit dobu působení. Kombinace extáze s jinými drogami jako alkohol, kofein, pervitin či LSD zvyšuje pravděpodobnost nežádoucích účinků.\n\n"}
{"id": "51551", "url": "https://cs.wikipedia.org/wiki?curid=51551", "title": "Die Happy", "text": "Die Happy\n\nDie Happy je německá skupina z Ulmu založena roku 1993 Češkou Martou Jandovou a ulmským rodákem Thorstenem Mewesem. Kapela se ve svém repertoáru ukazuje v mnoha tvářích, od rockových vypalovaček po jemněji laděné balady, tudíž označení jejich žánru alternativní rock je asi nejvýstižnější\n\nJejich v pořadí čtvrtá studiová deska Supersonic speed, produkovaná prvně s produkcí nahrávací společností, zaznamenala v Evropě a především v Německu obrovský úspěch, o kapelu se rázem začaly zajímat hudební pořady a vše, jak již vystihuje název alba, nabralo rychlých obrátek. Společně se zájmem médií byli Die Happy spojováni s přibližně stejně starou německou kapelou Guano Apes, která se však na výsluní dostala již v roce 1996, tedy o tři roky dříve než samotní Die Happy. Album The Weight of the Circumstance se zčásti nahrávalo v USA s producentem tehdejší vycházející hvězdy Avril Lavigne a dosáhlo mimořádného úspěchu v prodejnosti. Druhý den po jeho vydání, tedy v roce 2003 se umístilo na 6. místě světového žebříčku prodejnosti rockových alb.\n\nV roce 2004 začala spolupráce frontwoman Marty Jandové s populárními kapelami, jako jsou In Extremo, Dog et Dog, Apocalyptica, Oomph a poslední spolupráce ověnčenou zlatou deskou, s kapelou Revolverheld, které Die Happy napomohli k úspěchu možností předkapely na turné Die Happy.\n\nDie Happy jsou nejen jednou z nejtalentovanějších německých rockových skupin, ale také jednou z nejpracovitějších. Na kontě mají přes 1000 koncertů, 12 studiových alb a 3 DVD z koncertů, které se konají často po celé Evropě. I když na počátku 21. století vznikl v německu rozmach německy zpívajících skupin, které sklízely úspěchy, tak i přesto se Die Happy dokázali pevně udržet na své pozici. Albem \"Red Box\" se kapela vrací ke svým kořenům, ke stylu, se kterým začínala.\n\nSvým albem \"Four & More Unplugged\", které vyšlo 11. listopadu 2005, si splnili Die Happy svůj sen, protože vydali mnoho svých písniček unplugged.\nKdyž se začalo prodávat album \"No Nuts No Glory\", zařadilo se ihned do top 10 prodejnosti u jednoho z největších internetových prodejců.\n\n"}
{"id": "51552", "url": "https://cs.wikipedia.org/wiki?curid=51552", "title": "Kragujevac", "text": "Kragujevac\n\nKragujevac (srbsky Крагујевац) je město v Srbsku, hlavní město Šumadijského okruhu na řece Lepenica.\n\nPoprvé je město zmiňované ve středověku, z tureckých zdrojů, v roce 1476 – tehdy to byla malá osada. Podle archeologických nálezů však celá Šumadija byla osídlena již před 40 000 lety, v době paleolitu. Rozvíjet se město začalo až po osvobození od Osmanské nadvlády v roce 1818, když ho Miloš Obrenović ustanovil hlavním městem nového srbského státu. Roku 1835 tu také byla prohlášena nová srbská ústava.\n\nV 2. polovině 19. století se tehdejší hlavní město rozvíjelo jako metropole rozvíjejícího se státu, stejně jako jiná města v Evropě. Kromě hlavního, politického vlivu na celé Srbsko byl také důležitý jako kulturní centrum země; vznikla zde první střední škola v zemi (Prva kragujevačka gimnazija), první lékárna a první tiskárna. Z města pocházeli, či v něm studovali a žili mnozí učenci, vědci i politici (Jovan Ristić, Mirko Jovanović, Đorđe Dimitrijević a další). V souvislosti s vznikem gymnázia bylo, stejně jako v případě řady dalších srbských měst, rozhodnuto o prvním územním plánu pro Kragujevac.\n\nRoku 1851 tu byla úspěšně otevřena továrna na zbrojní výrobu; ta tak utvářela charakter výroby po celý konec 19. století i pro začátek století minulého. Po napojení města na železnici s Bělehradem a Niší v roce 1886 začal růst i vývoz do zahraničí. V roce 1905 získalo město i vodovodní řad.\n\nPrvní vážnou škodu utrpělo město za 1. světové války. Do Kragujevace byly přesunuty některé důležité státní instituce, včetně velitelství armády, město ztratilo 15 % svých obyvatel. Tu největší katastrofu mělo ale ještě před sebou – o více jak 20 let později, za 2. světové války 21. října roku 1941 tu němečtí fašisté zabili 7 300 jeho obyvatel.\n\nPo válce byla nutná obnova, rozvíjel se dále i průmysl. Vznikla automobilka, textilní a kožedělné závody; velká část výroby z nich šla opět na vývoz (proslulé automobily Yugo). V době své největší slávy, automobilka Zastava zaměstnávala desetitisíce lidí. Útlum přinesla až občanská válka v 90. letech a následné hospodářské sankce. Nejtěžší ránu automobilovému průmyslu zasadilo bombardování letectvem NATO v roce 1999. Přestože automobilka prochází rekonstrukcí a modernizací pod vedením italského koncernu Fiat, město stále trápí ohromná nezaměstnanost.\n\nKragujevac je známý hlavně díky již zmíněné automobilce Zastava, která zde má několik svých provozů (podle údajů z roku 1999 se jednalo o šest malých, či velkých závodů). Většina zástavby je ze tří různých období – nejstarší je z tureckých dob, dále je možné najít také secesní památky a velká část města, včetně radnice, byla vybudována po válce v moderním stylu z oceli a betonu. Od roku 1976 je Kragujevac univerzitním městem; místní univerzita má 8 fakult.\n\n\n\n"}
{"id": "51557", "url": "https://cs.wikipedia.org/wiki?curid=51557", "title": "Pusa (hudební skupina)", "text": "Pusa (hudební skupina)\n\nPusa byla česká hudební skupina, která existovala v polovině devadesátých let. Založili ji tehdejší členové skupiny Lucie David Koller a Marek Minárik jako projekt, který měl dát více prostoru jejich vokalistce Lence Dusilové.\n\nEponymní debut vyšel kapele v roce 1996, poté kapela nahrála titulní píseň k filmu \"Mrtvej brouk\". Další deska měla vyjít v roce 1998, ale v průběhu nahrávání byli Koller s Minárikem povoláni zpět do mateřské Lucie a Dusilová, která nechtěla dále čekat, skupinu rozpustila. Sestava Pusy se pak sešla ještě jednou v roce 2000, kdy se podílela na nahrávání první sólové desky Lenky Dusilové, na niž se mimo jiné dostaly i tři písničky z původně plánované druhé desky Pusy.\n\nLenka Dusilová se dnes věnuje své sólové kariéře. David Koller poté založil projekt Kollerband, v němž hráli i jeho spoluhráči z Pusy Minárik a Krejčoves. Jak Dusilová, tak Kollerband mají svém repertoáru stále několik skladeb z éry Pusy. \n\nSkladby Řetězy a Miláčku, love vyšly v roce 2004 na Live albu Kollerbandu. Skladba Duše z debutového alba Pusy vyšla v roce 2005 v nové verzi na albu Lenky Dusilové nazvaném Mezi světy .\n\n\n\n\n\n\n"}
{"id": "51558", "url": "https://cs.wikipedia.org/wiki?curid=51558", "title": "Prestiž", "text": "Prestiž\n\nPrestiž Prestiž (z latinského \"praestigiae\" – mámení) je relativní hodnostost přisuzovaná jedinci či sociální nebo jiné skupině v rámci společnosti. \n\nPrestiž budí úctu hodnotících a umocňuje autoritu hodnocených. Příklad v reálném světě se nabízí vztah mezi nadřízeným a podřízeným. L. Leopold ji definuje jako: „příznivý dojem jedné osoby v očích druhé“. A. Vierkandt postavil prestiž jako neoprávněný vliv na lidi oproti autoritě. Existuje mnoho dalších a diametrálně odlišných pohledů a definicí na prestiž. Důvodem je neschopnost přijít s obecně přijímanou pevně danou definicí.\n\nPrestiž musíme rozdělit na prestiž individuální a sociální. Sociální prestiž je komplexní jev projevující se ve společnosti. V každé společnosti se ovšem může projevit zcela jinak. Stejná profese může v různých společnostech vyvolávat jen zlomek nebo žádnou prestiž oproti společnostem nebo kulturám jiným. Toto je založeno na hodnotách konkrétní společnosti. Obecně ale, se prestiž ve společnosti řídí podle stupnice hodnot. Ty se liší podle sociální situace skupiny ve společnosti. Stupnice hodnot se mění podle toho jak se daná skupina začleňuje do globální společnosti. Globální stupnice hodnot se nezajímá o jednotlivé skupiny a jejich podíl na zájmu celku, ale konkrétními hospodářsko-mocenskými situacemi. Do nichž se promítají hlavně zájmy vládnoucí skupiny. Ta šíří svojí stupnici hodnot do světa a čeká že se jí budou všichni řídit. Typickým příkladem je již zmiňovaný vztah mezi podřízeným a nadřízeným.\n\nNaproti tomu stojí prestiž individuální tedy zaměřující se pouze na jednoho jedince. Prestiž je spolu s příjmem vzděláním, životním stylem, mocí ad. základním ukazatelem sociálního statusu jedince. Prestiž hraje důležitou roli především v teoriích sociální stratifikace, kde tento pojem zavedl Max Weber. Prestiž zde funguje jako další položka zvyšující nebo snižující celkovou hodnotu jedince. Například pokud by člověk byl nesmírně zručný v hraní na konkrétní hudební nástroj, zvedne to jeho prestiž. Protože dokáže nebo má k dispozici něco co většina ne. Individuální prestiž, ale plně závisí na pohledu ostatních osob na vás. I náš pohled na konkrétní osobu může být značně ovlivněn okolnostmi.\n\nPokud by jsme měli klasifikovat pouze daného člověka dáme mu hodnotu prestiže X. Tuto hodnotu může hodnocený člověk zvýšit tím, že se připojí do skupiny stejně nadaných jedinců. Tímto přijetím jsme si hodnocením více jistí a jsme ochotni dát hodnocené osobě větší hodnotu, protože nejsme jediní kdo si myslí že daná osoba má minimálně hodnotu X. Dalším faktorem jsou ostatní členové skupiny zvyšující prestiž nejem skupiny, ale i jednotlivých členů. Díky skupině se pak o hodnocené osobě dozví více hodnotitelů. Dále se rozlišuje prestiže jednotlivce v jednotlivých  sociálních nebo jiných skupinách. Může mu být propůjčena institucí, nebo firmou či jinou organizací. Preztiž techto pozic může být spojována spíše s tradicí (například reprezentativní, ale pouze simbolické funkce) nebo spojená s pracovní náplní dané funkce (policie, doktoři, hasiči...).\n\nPrestiž je předmětem sociologického zkoumání již od roku 1911, kdy provedl T. H. C. Stevenson první empirický výzkum prestiže. Od 40. let 20. století je prestiž předmětem zájmu v západních zemích pravidelně. V 60. letech bylo provedeno první velké mezinárodní porovnání hodnoty prestiže spojené s danou profesí. Na prvních místech se umísťují povolání lékaře, univerzitního profesora a soudce, naopak ve spodní části žebříčku se nalézají především nekvalifikované manuální profese.Důvodem výzkumu prestiže samotné byl sociologický výzkum sociální stratifikace, což se dá definovat jako výraz prestižního hodnocení (výzkumy W. L. Warnera a P. S. Lunta), nebo nebo pro jiné autory je prestiž, a to zejména prestiž jednotlivých povolání, jednou „dimenzí“ sociální stratifikace (K. Davis, C. A. North, P. K. Hatt). Srovnávacím studiem (např. A. Inkeles a P. H. Rossi, u nás J. Kapr) se dospělo k závěru, že v průmyslových společnostech, bez ohledu na jejich sociální řád, je hierarchizace povolání podle jejich sociální prestiže obdobná. Jiné výzkumy (např. R. H. Thomas) zase ukazují na korespondenci prestižních hierarchií i mezi průmyslovými a neprůmyslovými společnostmi.\n\nLeopold L., Prestige, London, 1913\n\nObrdlíková J., Prestiž, Sociologická revue, 1948\n\nPayne R., An Approach to the Study of Relative Prestige of Formal Organizations, Social Forces, 1954\n\nPerloe S. T., Status and the Judgment of Occupational Prestige, Journal of Abnormal and Social Psychology, 1961\n\n<nowiki>https://www.nature.com/articles/s41598-019-39223-0</nowiki>\n\n<nowiki>https://encyklopedie.soc.cas.cz/w/Presti%C5%BE_(MSgS)</nowiki>\n"}
{"id": "51574", "url": "https://cs.wikipedia.org/wiki?curid=51574", "title": "Pusa", "text": "Pusa\n\nPojem pusa má více významů.\n\n"}
{"id": "51580", "url": "https://cs.wikipedia.org/wiki?curid=51580", "title": "Škorpion", "text": "Škorpion\n\nSlovo škorpion či anglicky \"scorpion\" může označovat:\n\n\n\n\n\n\n"}
{"id": "51581", "url": "https://cs.wikipedia.org/wiki?curid=51581", "title": "Malý Stožec", "text": "Malý Stožec\n\nMalý Stožec (německy \"Kleiner Schöber\") je výrazný znělcový hřbet s vrcholem ve výši 659 m v Lužických horách, 1,5 km na jz. od Jedlové, táhnoucí se ve směru na jihozápad - severovýchod od Jedlové.\n\nSkalnatý vrcholek tvoří obnažená znělcová stěna s náznakem nepravidelné sloupcovité odlučnosti, je šikmá a k jihovýchodu vytváří převisy.\nV boku vrcholové skály se nachází šikmá puklina známa jako jeskyně Komora. Původní název byl Komora Fridolína Raucha, který zde pobýval.\nZ nejvyššího skaliska je při dobré viditelnosti pohled na Chřibskou přehradu. Vrcholové skály jsou zarostlé stromy, omezující výhledy vyjma na nedalekou Jedlovou. Hřbet táhnoucí se směrem k Jedlové je hlavním rozvodím mezi Baltským a Severním mořem.\nPři pohledu od SZ profil hory připomíná lidský obličej, proto je někdy nazývána jako Obličejová hora nebo Obří hora.\n\nSedlem mezi Malým Stožcem a Jedlovou vede žlutě značená turistická cesta z Chřibské k železniční zastávce Jedlová (trať 081). Z sedla ve výšce 565 m je vytyčena žlutě značená vrcholová odbočka až na nejvyšší vrcholová skaliska. V horní části prochází strmým suťovým polem.\n\n"}
{"id": "51587", "url": "https://cs.wikipedia.org/wiki?curid=51587", "title": "Index mizerie", "text": "Index mizerie\n\nIndex mizerie (index útrap, index bídy) je makroekonomický ukazatel, který vyjadřuje součet míry inflace a míry nezaměstnanosti. Takto jej poprvé vyjádřil v sedmdesátých letech minulého století americký ekonom Arthur Okun. Poprvé byl index použit ve Spojených státech amerických v roce 1975 jako politický slogan Demokratické strany. V roce 1999 přidal další parametry profesor Robert Barro, a to růst HDP (ten jediný se odčítá) a výši úrokových měr. Čím nižší je index, tím lépe pro daný stát.\n\nNevýhodou indexu je, že zkoumá státy pouze z hlediska ekonomiky, nijak nereflektuje úroveň života obyvatel, bezpečnost a další aspekty. Někdy je kritizována i jeho subjektivita. Dalším problémem je shodná váha ve výpočtu pro inflaci i nezaměstnanost.\n\nNa základě statistik agentury The Economist Intelligence Unit vydává profesor Steve Hanke z americké Univerzity Johnse Hopkinse každý rok žebříček indexu mizérie pro desítky států napříč všemi osídlenými kontinenty.\n\nNásledující tabulka zobrazuje žebříček indexu mizerie dle Steva Hankeho v roce 2017. Státy jsou řazeny od nejhoršího po nejlepší. V rámci Evropy patří k nejhorším státům Ukrajina, Bosna a Hercegovina a Řecko. Na opačném konci se vyskytují např. Nizozemí, Rakousko, Irsko a Maďarsko. České republice patří mezi evropskými státy 7. nejlepší příčka.\n\n"}
{"id": "51588", "url": "https://cs.wikipedia.org/wiki?curid=51588", "title": "Stožec", "text": "Stožec\n\nNázev Stožec má více míst:\n\n\n\n"}
{"id": "51599", "url": "https://cs.wikipedia.org/wiki?curid=51599", "title": "Dějiny Říma", "text": "Dějiny Říma\n\nDějiny města Říma zahrnují období asi 2800 let od počátků města v 9. století př. n. l. přes rozmach antického Říma a Říma jako hlavního města papežského státu ve středověku až po současné hlavní město Itálie.\n\nPodle pověsti byl Řím založen 21. dubna 753 př. n. l. v ústí řeky Tibery v oblasti zvané Latium [lácium] záhadnými Etrusky. Tuto pověst uvádí jako první římský historik Varro, který žil v 1. století př. n. l.\n\nAeneas, syn dardanského krále Anchíse a bohyně lásky Afrodité, patřil k nejstatečnějším obráncům Tróje. Unikl z hořícího města spolu se svým otcem Anchisem a synem Askaniem. Podle Diova příkazu si měl nový domov hledat v Itálii. Po sedmileté dobrodružné plavbě vplul do ústí Tibery a založil tam město Lavinium, které nazval podle své manželky Lavinie, dcery místního krále Latina. Aeneův syn Ascanius, zvaný též Iulus (od něj odvozoval svůj původ rod Iuliů, z nějž pocházel Caesar), založil pak město nové, Alba Longu, přímého předchůdce Říma. Dvanáctým nástupcem Askania byl král Prokas, který měl dva syny, staršího Numitora a mladšího Amulia. Amulius po smrti svého otce sesadil z trůnu svého staršího bratra Numitora, dal popravit jeho syny a dceru Rheu Silvii přinutil stát se kněžkou bohyně Vesty. Rhea Silvia sice jako kněžka slíbila věčné panenství, podlehla však bohu války Martovi a porodila mu dvojčata Romula a Rema.\n\nJakmile se Amulius dozvěděl o narození případných uchazečů o trůn, dal je v koši vhodit do Tibery. Koš se ale zachytil u břehu a plačící chlapce odnesla a odkojila vlčice (podle jiných verzí prostitutka - \"lupa\") žijící na Palatinském pahorku. Našel je však Amuliův pastýř Faustulus a vychoval je spolu se svými dvanácti syny. Při potyčce s Numitorovými pastýři na Aventinu byli oba bratři zajati a předvedeni před svého děda. Numitor v nich poznal své vnuky, poslal je do Alba Longy, kde Romulus a Remus spolu se svou družinou Amulia zabili a předali vládu Numitorovi. Bratři nechtěli čekat, až jim jejich děd uvolní trůn, a rozhodli se založit na Palatinu město nové.\n\nVzali pluh a vyorali kolem příštího města brázdu. Uprostřed města vykopali čtvercovou jámu a vložili do ní obětiny a pluh. Každý z bratrů toužil, aby nové město neslo právě jeho jméno. Rozhodli se tedy vyčkat znamení z letu ptáků. Remus spatřil jako první šest supů a dožadoval se vítězství. Ještě dříve než mohli věštci výrok vynést, uviděl Romulus supů dvanáct. Mezi bratry vznikla hádka, v níž byl Remus zabit. Podle jiného podání zahynul Remus až později, když přeskočil Romulovy hradby, aby ho urazil. Ať už tomu bylo jakkoli, nové město dostalo jméno Romulovo – Roma.\n\nPodle jiné poměrně populární pověsti někteří Trójané uprchli na lodích a větry byli zahnáni k Etrurii, kde zakotvili v údolí řeky Tibery. Protože jejich ženy měly dost putování po moři, na radu Rómy (pravděpodobně nejinteligentnější z nich) zapálily lodě. Trójanům tedy nezbylo než se tam usadit a založit město. Když se jim začalo dobře dařit, pojmenovali město po Rómě.\n\nNěkteré prvky pověsti o založení Říma podpořila archeologie: oblast Latia byla osídlena pastevci, kteří žili na pahorcích, neboť údolí byla močálovitá. Osídlení na území Říma je doloženo již v 16. století př. n. l., to znamená v době bronzové, a to zvláště na pahorcích Palatin a Kapitol. Esquilin, kdežto Kvirinál a Viminál byly osídleny od 9. století kmeny Sabinů. V polovině 8. století došlo ke splynutí osad na Eskvilinu a Palatinu, což se stalo základem Říma jako sídliště městského typu. Dokladem nejstaršího osídlení Palatinu jsou tzv. Romulovy chýše (díry vyplněné světlejší hlínou než okolní půda), což jsou podle archeologů pozůstatky podpěrných kůlů tří dávných chýší.\n\nMěsto Řím vzniklo pravděpodobně spojením osad Sabinů a Latinů. Římané osídlili čtyři pahorky: Palatin, Esquilin, Viminál a Kvirinál. Jejich kulturu a zřízení ovlivňovali Etruskové a název pravděpodobně pochází od jména vlivného rodu Etrusků Ruma. Tyto osady se sjednotily pravděpodobně až v 6. století před naším letopočtem.\n\nNa počátku svých dějin byl Řím královstvím. Prvním jmenovaným - z převážně legendárních - následovníků Romula je Titus Livius Numa Pompilius. Po vyhnání posledního etruského krále Tarquinia Superba – údajně v roce 509 př. n. l. – se kolem roku 475 př. n. l. stal Řím republikou. Následující období bylo poznamenáno boji mezi patricii a plebeji, který vyvrcholil v roce 494 př. n. l. Plebejové si vynutili vznik lidového shromáždění a zavedení tribuna lidu, který měl velké pravomoci a chránil jejich zájmy. V roce 449 př. n. l. byly poprvé sepsány římské zákony, tak zvaný Zákon dvanácti desek. Až do poloviny 3. stol. si plebejové získali přístup do všech úřadů, včetně úřadu konzula.\n\nZásadní posun republiky k císařství byl výsledek působení Julia Caesara, z jehož jména se později stal titul caesar. Prvním císařem však byl až jeho adoptivní syn Augustus. Následoval rozvoj moci římské říše, která své maximální rozlohy dosáhla za císaře Traiana (98–117 n. l.). Zásadně tím vzrostl význam ochrany hranic rozsáhlého impéria a tím i periférie, což vedlo ve 3. století ke krizi císařství. Krizi řešil Diocletianus (284–312) ustanovením dominátu, vlády čtyř tetrarchů.\n\nVládu nad celou říší znovu získal Konstantin I. Veliký, který hlavní město přenesl z Říma do Byzantia, po něm pak nazvaného Konstantinopol. Celá říše se definitivně rozdělila v roce 395 na Východořímskou říši, později zvanou Byzantskou říši, s centrem v Konstantinopoli a Západořímskou říši s centrem v Římě. Západořímská říše prodělávala krizi, o které svědčí i dvojí vyplenění Říma v roce 410 a 455. Za zánik Západořímské říše je tradičně pokládán rok 476, kdy germánský vojevůdce Odoaker sesadil nedospělého císaře Romula Augusta.\n\nVe středověku byl Řím v západním světě navazujícím na odkaz Římské říše vnímán stále jako pomyslné centrum světa. Především byl sídlem papeže, hlavy západní církve a od 8. století hlavní město Papežského státu. V roce 800 se zde Karel Veliký nechal korunovat na císaře obnovené římské říše. V této tradici pak pokračovali panovníci Svaté říše římské, pro které byla korunovace v Římě podmínkou pro nárok na císařský titul. V rámci rozdrobeného území Apeninského poloostrova ale vedle Říma vznikala nová mocenská centra, jako byla Ravenna, Benátky, Milán či Florencie. \n\n\nPapež Mikuláš V. se rozhodl udělat z Říma sídlo hodné hlavy křesťanské církve, což motivovalo velký stavební rozmach města. Roku 1451 vydal bulu o přestavbě již chátrající baziliky sv. Petra, která začala o rok později, ale zastavila se po Mikulášově smrti v roce 1455. Na jeho úsilí navázali renesanční papežové Julius II. a Lev X., kteří žili v přepychu a vedli nákladné dvory. Z podnětu Julia II. byl roku 1506 položen základní kámen ke stavbě nové baziliky sv. Petra, stavba byla dokončena roku 1629, kdy také došlo k jejímu vysvěcení.\nSoupeření Habsburků a francouzských králů o dobytí Itálie, která začalo koncem 15. století, vedlo roku 1527 k tzv. Sacco di Roma – vyplenění města německými lancknechty císaře Karla V. Během něho bylo zničeno mnoho památek, počet obyvatel klesl na 30 tisíc a papež Klement VII. byl dokonce zajat. \n\nVyrabování Říma německou soldateskou v roce 1527 je považováno za konec římské renesance. Dočasná stagnace však byla rychle překonána a motivovala novou výstavbu, která se však již nesla v barokním duchu. V té době měl Řím kolem 100 tisíc obyvatel a stavělo se zde mnoho nových kostelů.\n\nBarokní výstavba dala vzniknout mnoha novým stavbám, a to nejen církevního, ale také světského charakteru, ať šlo o paláce nebo fontány, kterými je barokní Řím přímo proslulý. Významné zakázky na barokní stavby a umělecká díla pocházely od známých papežů 17. století, především od Urbana VIII. z římského rodu Barberini, který podporoval slavného architekta Giana Lorenza Berniniho, a Inocence X. z rodu Pamphili, mecenáše Francesca Borrominiho.\n\nOba umělci ozdobili Řím a Vatikán mnoha uměleckými díly. Bernini například vybudoval kolonádu na náměstí sv. Petra ve Vatikánu, fontánu Čtyř řek na Piazza Navona, vyzdobil Andělský most plastikami andělů s nástroji Kristova umučení a lateránskou baziliku sv. Jana sochami apoštolů v nadživotní velikosti. Dílem Borrominiho je barokní úprava lateránské baziliky, průčelí kostela S. Agnese in Agone na náměstí Piazza Navona nebo palác instituce De Propaganda Fide poblíž Piazza di Spagna. Malými uměleckými skvosty jsou barokní kostelíky Sant´Andrea del Quirinale (Bernini) nebo S. Ivo della Sapienza a S. Carlo alle Quattro Fontane (Borromini).\nV době baroka došlo k modernizace města: zmizely úzké křivolaké uličky a místo nich vznikly široké ulice s průhledy. Na druhé straně bylo odstraněno mnoho zbytků antických staveb, které byly rozebrány na stavební materiál.\n\nV roce 1534 bylo v Římě založeno Tovaryšstvo Ježíšovo, jehož hlavním úkolem bylo čelit reformaci. V letech 1568–1584 vystavěl Michalangelův žák Vignola a jeho pokračovatel Giacomo della Porta v Římě první jezuitský kostel Il Gesú, který je zároveň považován za první barokní architekturu vůbec. Jedná se o typickou stavba protireformace – jednoduchá rozlehlá hlavní loď bez sloupoví s postranními kaplemi a kazatelnami umožňují oslovit početné publikum a společnou modlitbu i intenzívní modlitbu jednotlivců v kaplích.\n\nRoku 1732 zahájil architekt Nicola Salvi výstavbu nejslavnější římské fontány di Trevi (stavba byla dokončena 1762 po jeho smrti). V letech 1723–1726 byla postavena další turistická atrakce soudobého Říma Španělské schody, které se již v 19. století staly místem schůzek umělců a modelek.\n\nOpuštěné starověké stavby byly po staletí zdrojem stavebního materiálu, v době baroka začaly být konečně ceněny pro svoji historickou hodnotu, objevovány, opravovány a ukládány do sbírek. Bylo založeno první veřejné muzeum.\n\nRoku 1798 obsadila Řím napoleonská vojska a papež Pius VI. byl deportován do vyhnanství. Poté došlo k vyhlášení římské republiky, která existovala jen pouhý rok - 1799 byli Francouzi vyhnáni z Itálie Rakušany a Rusy. 1800 porazil Napoleon Rakušany v bitvě u Marenga a Francouzi znovu obsadili Itálii a provedli zde řadu změn. Když nastoupil roku 1800 na papežský stolec Pius VII., uzavřel s Napoleonem konkordát, aby zabránil zničení Říma. Město však bylo roku 1803 znovu obsazeno Francouzi a papežský stát se stal součástí francouzského císařství. 1804 navštívil Pius VII. Francii, kde se zúčastnil Napoleonovy císařské korunovace. Přesto v roce 1809 Francouzi papeže zajali a deportovali do vyhnanství. Teprve vídeňský kongres v letech 1814–1815 vrátil moc nad Římem a papežským státem Piu VII.\n\nPod vlivem francouzské revoluce a napoleonských tažení se v Itálii formovalo od počátku 19. století hnutí za osvobození Itálie z cizí nadvlády. Jeho přívrženci, zklamaní v naději, že se jim dostane francouzské pomoci, ustanovili roku 1807 tajné organizace revolucionářů tzv. karbonářům kteří iniciovali řadu povstání.\n\nPočátkem nové etapy národního a osvobozeneckého hnutí se stalo založení organizace Mladá Itálie, u jejíhož zrodu stál Giuseppe Mazzini. O něco později, roku 1847 založil Camillo Cavour v Turině časopis Il Risorgimento, kolem kterého se formovalo hnutí za osvobození a sjednocení Itálie. Velké naděje byly vkládány do nástupu liberálního papeže Pia IX. v roce 1846.\n\nRoku 1848 vypuklo revoluční hnutí téměř v celé Itálii a v listopadu zachvátilo také Řím. Pius IX. uprchl do Neapole a v Římě byla roku 1849 vyhlášena římská republika v čele s triumvirátem (jedním z triumvirů byl Mazzini). Povstání bylo potlačeno intervencí Francouzů, Rakušanů a neapolského království. Poslední boje probíhaly na pahorku Janikulu v místě, kde dnes stojí pomník vůdce povstalců Garibaldiho. Jeho jednotky ustoupily z města, do Říma se vrátil papež a obnovil papežský stát.\n\nPius IX. byl přesto přívržencem reforem, zmírnil censuru, vyhlásil rozsáhlé amnestie, rozšířil práva měšťanů a také se snažil strhnout na sebe vedoucí pozici v bojích za sjednocení. Byl posledním světsky vládnoucím papežem. Za jeho pontifikátu se konal v letech 1869–1870 První vatikánský koncil, který vyhlásil dogma o neomylnosti papeže ve věcech víry.\n\nKdyž Garibaldi roku 1860 dobyl Sicílii a Neapolsko, konal se plebiscit o sjednocení Itálie a o rok později bylo vyhlášeno italské království v čele se sardinským králem Viktorem Emanuelem II. Již roku 1862 se Garibaldi proti králově vůli pokusil dobýt Řím, ale neuspěl. Byl poražen, zraněn a zajat. Druhý Garibaldiho pochod na Řím v roce 1867 zmařili Francouzi. Teprve 20. září 1870 obsadily Řím královské jednotky a dobrovolníci, Viktor Emanuel II. se přestěhoval do papežského paláce na Kvirinálu (dnes prezidentský palác) a 1. července 1871 byl Řím prohlášen hlavním městem italského království.\n\n13. května 1871 přijal italský parlament zákon o zrušení nezávislosti papeže na italském státě, což znamenalo konec světské moci papežů. Pius IX. zůstal suverénním panovníkem jen ve Vatikánu (vlastní garda, zákony, diplomatičtí zástupci) a italský stát se zavázal vyplácet mu každoročně určitou finanční částku. Papež odmítl pokus o smír, prohlásil se za zajatce a italským katolíkům zakázal účast na politickém životě pod trestem exkomunikace.\n\n\n"}
{"id": "51605", "url": "https://cs.wikipedia.org/wiki?curid=51605", "title": "Higašijama", "text": "Higašijama\n\nHigašijama (東山天皇; \"Higašijama Tennó\", 21. října 1675 – 16. ledna 1710) byl 113. japonským císařem. Vládl od 8. května 1687 do 27. července 1709. Jeho vlastní jméno bylo Asahito.\n\nNa trůn usedl poté, co v roce 1687 abdikoval císař Reigen. Avšak Reigen pokračoval ve vládě Higašijamovým jménem. Císař Higašijama abdikoval v roce 1709, na trůn po něm usedl jeho syn Jasuhito, pozdější císař Nakamikado. Higašijama necelý půlrok poté zemřel na pravé neštovice.\n\nHigašijama měl dohromady deset dětí.\n\n\n"}
{"id": "51614", "url": "https://cs.wikipedia.org/wiki?curid=51614", "title": "Štika obecná", "text": "Štika obecná\n\nŠtika obecná (\"Esox lucius\"; Linnaeus, 1758) je dravá ryba z čeledi štikovitých. Patří mezi nejznámější sladkovodní dravce Evropy. Je hojně vyhledávána sportovními rybáři, v České republice je tato ryba hájená od 1. ledna do 15. června a její minimální lovná délka činí 50 cm.\n\nŠtika je velmi dobře uzpůsobena dravému způsobu života. Má protáhlé válcovité tělo s hřbetními a řitními ploutvemi posunutými až dozadu a široká, protáhlá, bohatě ozubená ústa.\n\nToto uspořádání umožňuje štice rychlý start za kořistí. Zuby jsou mírně zahnuté dovnitř, pro lepší fixaci kořisti. Po opotřebování se tyto zuby nahrazují. Tělo je svrchu a na bocích zelenohnědé pokryté světlými skvrnami, zpravidla uspořádanými do svislých pruhů, břicho je světlejší, zpravidla špinavě bílé. Oko je žluté, ploutve tmavší a příčně pruhované. Štika může dorůstat délky přes 1,5 metru a dosahovat hmotnosti i přes 25 kg (maximální publikovaná hmotnost 28,4 kg), v českých podmínkách jsou za velké kusy považovány již 10 kg vážící štiky.\n\nNejvyšší hlášený věk u štiky byl 30 let.\n\nHřbetní ploutev má 3 – 6 nerozvětvených paprsků a dalších 10 – 16 rozvětvených, řitní ploutev 4 – 7 nerozvětvených a 10 – 13 rozvětvených paprsků, na prsní ploutvi bývá obvykle 1 nerozvětvený a 11 – 16 rozvětvených paprsků a na břišní 1 – 2 nerozvětvené a 7 – 11 rozvětvených.\n\nV postranní čáře je 110 – 144 šupin, nad postranní čárou je 14 – 17 řad šupin a pod postranní čárou 12 – 15 řad šupin.\n\nŠtika obecná je nejrozšířenější z pěti zástupců čeledi štikovitých. Její areál přirozeného výskytu zahrnuje Evropu, Severní Asii a Severní Ameriku.\n\nVyskytuje se v hloubce do 30 m, obvykle však do 5 m.\n\nNení příliš náročná ohledně typu vod, obsazuje všechna vodní prostředí s dostatkem kořisti. Od pstruhových bystřin, rybníků, řek až po přehradní nádrže. Ideálním prostředím jsou velké čerstvě napuštěné nádrže - Vodní nádrž Lipno byla několik let po svém napuštění nejbohatším lovištěm štik v Evropě. Velkou populační explozi štik zaznamenala krátce po svém napuštění i přehrada Slezská Harta po povodních v roce 1997.\n\nŠtikám nevadí ani brakická voda a vyskytují se i v pobřežních vodách Baltského moře.\n\nŠtika obecná je aktivní během dne, přičemž její potravou jsou zejména ryby odpovídající velikosti, např. (okoun, ježdík, hrouzek, oukleje, plotice, proudník). Nezřídka se její potravou stávají obojživelníci, drobní hlodavci, či menší jedinci vlastního druhu (kanibalismus je u štik poměrně rozšířen). Odhaduje se, že na přírůstek 1 kg hmotnosti spotřebuje 5-7 kg potravy, přičemž mladší kusy rostou rychleji než starší. Štika je teritoriální ryba, proto jí můžeme nalézat na stejném místě. Své teritorium si hlídá před ostatními dravci.\n\nČást štik žijících na velkých vodních plochách jako jsou přehrady, jezera či brakická voda nežije teritoriálním způsobem, ale pelagickým způsobem života, kdy migrují na volné vodní ploše za hejny ryb, zejména plotic, sleďů a síhů. Tyto štiky pak označujeme jako pelagické nebo také hlubinné.\nTření štik probíhá v březnu až dubnu, upřednostňovány jsou přitom klidné teplé vody s hustým porostem, polomy, skály, ostrůvky, kde se může plůdek dobře skrýt (ideální jsou čerstvě zatopené louky). Mlíčák pohlavně dospívá mezi 1. a 3. rokem, jikrnačka mezi 3. a 5. rokem. Samice může vyprodukovat až 250 000 jiker.\n\nV prvních letech svého života je štika naší nejrychleji rostoucí rybou. V dobrých podmínkách může rok po vykulení z jikry měřit  přes 40 cm a někdy i víc než půl metru. V přírodě je ale u ročních štik běžnější délka kolem 25 cm.\n\nDále se sice růst zpomaluje, ale i tak je velmi rychlý. Takové tempo růstu je ovšem podmíněno dostatkem potravy a vhodnými životními podmínkami vůbec. Dokonce i v rámci jediné lokality proto štiky vykazují ve svém růstu značné rozdíly.\n\nŠtika obecná je sportovními rybáři považována za velice cenný úlovek, neboť je poměrně velká a ulovit velkou štiku dá značnou práci i zkušenému rybáři.\n\nPrůměrná hmotnost lovených ryb v České republice je 2-3 kg, maso je průměrné kvality a poměrně suché.\nStriktní omezení lovu štik v České republice:\n\nŠtika byla již v počátcích rybníkářství přidávána do kapřích rybníků, což mělo za následek zvýšení produkce, neboť štiky kaprům ulovily většinu konkurence z řad malých ryb.\n\nŽiví se také uhynulými, nemocnými, či poraněnými rybami, a tak plní roli jakési zdravotní policie. Ovlivňuje tedy zásadně zdravotní stav rybí populace.\n\nŠtičí plůdek je požírán především ostatními rybami a volavkou. Často je také obětí druhového kanibalismu, na což je třeba brát ohled při jejich umělém odchovu. Dospělého věku se dožije jen velmi malá část z nich, v dospělosti je lovena především vydrou a kormoránem.\n\n\n\n"}
{"id": "51637", "url": "https://cs.wikipedia.org/wiki?curid=51637", "title": "Vánoční stromek", "text": "Vánoční stromek\n\nVánoční stromek, také vánoční strom či vánoční stromeček, je ozdobený strom, obvykle stálezelený jehličnan jako smrk pichlavý, smrk ztepilý, borovice černá nebo jedle kavkazská, který je jedním ze symbolů Vánoc. Tradice zdobení stromku pochází z území Baltu a Německa a původně byl ozdoben jablky, ořechy a jinými potravinami. V 18. století se přidala tradice zdobení svíčkami. V domácnostech se zdobí malé stromky, které mohou být také nahrazeny umělými stromky, zatímco ve městech se staví velké veřejné vánoční stromy v průběhu adventu.\n\nZavěšování ozdob na větve je starý polský lidový zvyk, který se datuje od slovanských pohanských tradic. \n\nVánoční stromky měly ochranitelskou funkci. Jedna z prvních zpráv o ozdobeném osvětleném stromku v místnosti je v brémské kronice z roku 1570. Nejdříve bychom jej našli v cechovních a řemeslnických domech. Stromek se také někdy zavěšoval nad štědrovečerní stůl, ovšem špičkou dolů. Takže můžeme říci, že dnešní stromeček je moderní. Ozdobené větve rozdávali i koledníci (větvičky stálezeleného jmelí jsou s Vánoci spjaty od 18. století).\n\nTradice zdobení stromku, jak ji známe dnes, pochází z Livonska (dnešní Estonsko a Lotyšsko) a Německa. Do domovů začala pronikat v polovině 17. století. V 18. století se přidala tradice zdobení hořícími svíčkami, které byly po nástupu elektrifikace nahrazeny vánočním osvětlením. Dále se rozšířila tradice do světa v 19. století. Ujímá se nejprve ve protestanských městech, poté na venkově. Katolická církev dlouho odolávala tomuto protestantskému zvyku a vánoční strom stál poprvé ve Vatikánu až v roce 1982.\n\nPodle některých zdrojů byla tradice zdobení stromku převzata německými obchodníky a městy z tradice, vzniklé buď v Lotyšské metropoli Rize v roce 1510, případně v Estonském Tallinnu v roce 1441. V obou případech prý šlo strom, ozdobený členy Bratrstva černohlavých. Bratrstvo, v němž se ve středověku sdružovali obchodníci německého původu, chtělo bohatému a vzkvétajícímu hanzovnímu městu Rize k zimnímu slunovratu věnovat strom, jenž se pak měl podle tradice nastojato na místě spálit, aby se zapudilo zlo. Jehličnan byl však příliš velký, takže plameny by ohrozily okolní domy. A tak zatímco kupci probírali, co s nespálitelnou jedlí, děti ji ozdobily slámou, jablky a nitěmi. Načančaný strom se obyvatelům Rigy zalíbil natolik, že se zrodila každoroční tradice, jež posléze dobyla svět. Konšelé z Tallinnu ovšem hájí prvenství svého města argumentem, že Bratrstvo černohlavých vztyčilo nazdobený strom před tallinnskou radnicí už v zimě 1441 – tedy o 69 let dříve.\n\nAčkoliv mnozí představitelé katolické církve považovali zejména v průběhu 19. století zdobení stromů za pohanský zvyk, další verze vysvětlující vznik tradice zdobení vánočního stromu vychází právě z křesťanských kořenů: na svátek Adama a Evy, tedy 24. prosince, se před kostely od středověku konaly hry připomínající prvotní hřích a právě strom se zavěšenými jablky byl ústřední \"rekvizitou\" těchto her.\n\nŽivě rostoucí stromy jsou zdobeny i v současnosti – za nejvyšší vánoční živý strom je považován několik staletí starý eukalyptový strom, rostoucí ve Styx Valley v Tasmánii, měřící úctyhodných 84 m. Aktivisté z Japonska, Austrálie a Kanady se jej snažili zachránit před těžbou dřeva a na nějaký čas se stal jejich domovem, 17. prosince 2003 jej vánočně ozdobili více než 3000 solárními světly.\n\nV Česku poprvé postavil vánoční stromek pro své přátele v roce 1812 ředitel pražského Stavovského divadla Jan Karel Liebich na svém libeňském zámečku Šilboch. Nový zvyk se však začal prosazovat jen pozvolna, a to až ve 40. letech 19. století v bohatých pražských měšťanských rodinách.\n\nNa vánočních trzích se sice začaly prodávat z Německa dovezené umělé stromečky vyřezané z kartonu nebo tenkých prkének, ale kupující o ně nejevili příliš veliký zájem. Více se ujaly živé stromečky, smrčky, jedličky nebo májky ozdobené sladkým pečivem, perníkem a především ovocem – jablky nebo hruškami, mandlemi či rozinkami. Zřejmě roku 1860 se na stromečku v Čechách poprvé rozsvítily lojové svíčky.\n\nDo venkovských stavení pronikaly ozdobené vánoční stromečky ještě pomaleji. Až do první světové války bývala v mnoha domácnostech pouze ozdobená smrková nebo jedlová větev.\n\nLidé doma mívají obvykle borovice, jedle, smrky nebo umělé stromky.\n\nNa náměstí ve městech se často umísťují velké veřejné vánoční stromy. Poprvé byl strom republiky postaven na brněnském Náměstí svobody v roce 1924 spisovatelem Rudolfem Těsnohlídkem. Pohnula ho k tomu událost, kdy s přáteli nalezli v zimě, v roce 1919, v bílovickém lese, prochladlé děvčátko. Tento prožitek ho zasáhl natolik, že se o vánocích rozhodl vztyčit na náměstí strom, a pod ním uspořádat sbírku na pomoc všem opuštěným dětem. \n\nJedním z nejslavnějších českých vánočních stromů byl 24 metrů vysoký smrk z Beskyd, který ozdobil o Vánocích 1999 vatikánské Svatopetrské náměstí. 31 metrů vysoký vánoční smrk na pražském Staroměstském náměstí v roce 2003 spadl a zranil čtyři lidi. V Praze se každý rok umisťuje vánoční strom na Staroměstském náměstí, většinou jde o smrk vysoký od dvaceti do třiatřiceti metrů.\n\nRovněž rozšířené je vánoční zdobení živě rostoucích stromů. Nejvyššími živě rostoucími vánočně ozdobenými stromy v Česku jsou smrk v Mladkově 30,57 m (k 1. 12. 2013), smrk na Kvildě 26,5 m, smrk ve Valašské Bystřici 24,75 m, smrk ve Žďáru nad Sázavou 22,47 m a smrk v Postoloprtech 20,46 m.\n\nTradice vánočních stromů v Bílém domě (USA, Washington) sahá podle některých zdrojů do poloviny 19. století, podle jiných na jeho konec. O výzdobu se stará první dáma. Od roku 1961 bývá výzdoba stromku vždy nějak tematicky zaměřená.\n\n\n\n"}
{"id": "51642", "url": "https://cs.wikipedia.org/wiki?curid=51642", "title": "Multiply-accumulate", "text": "Multiply-accumulate\n\nMultiply-accumulate (z angl. \"násob-shrň\") je matematická operace, která spočítá výsledek násobení a přičte jej do akumulátoru.\n\nTato operace je pro celá čísla přesná (počítá se obvykle jako modulo s nějakou mocninou čísla 2).\n\nJe to typický představitel operace digitálního signálového procesoru (DSP). Používá se v maticových a vektorových algoritmech, například při konvoluci.\n\n"}
{"id": "51659", "url": "https://cs.wikipedia.org/wiki?curid=51659", "title": "To neznáte Hadimršku", "text": "To neznáte Hadimršku\n\nTo neznáte Hadimršku je český film z roku 1931 v režii Karla Lamače a Martina Friče, v němž hlavní roli vytvořil Vlasta Burian.\n\nRevident Popelec Hadimrška (Vlasta Burian) žije ve svém rodném městě Renešově, kde je zaměstnán ve filiálce bankovního domu Merkur. Také je velitelem dobrovolných hasičů. Je velmi pedantický, starý mládenec a až moc přísný ve svých povinnostech. Jednou si ho zavolá ředitel banky a oznámí mu, že pojede do Prahy k firmě Zlatník a spol., obchod s gramofonovými deskami, který je těsně před krachem a on jej má zachránit. Povolal ho tam generální ředitel Bruckmann (Jaroslav Marvan) a zároveň je ještě jmenován vrchním revidentem.\n\nHned po příchodu ztropí pořádný zmatek a prožene líné zaměstnance (Jindřich Plachta, Jan. W. Speerger, Vladimír Borský, Gustav Hrdlička). Narazí na Bruckmanna a na majitele společnosti Jiřího Zlatníka (Otto Rubík), kteří ho hned pověří úkolem, jak zachránit podnik. Začne pronásledovat personál a také jim zmenší plat. Finanční situaci může vyřešit sňatek s dcerou konzula Wielanda (Čeněk Šlégl), Astou Wielandovou (Marie Grossová), která má dostat milion korun věna, ale aby zjistila, co je ten Zlatník za člověka, tak se nechá zaměstnat pod jménem Máňa Nováková jako sekretářka v jeho firmě. Zlatníkovi by pomohl i rozchod s kabaretní zpěvačkou Mici Angorou (Meda Valentová), jež ho stojí moc peněz. Když se to od starého kamaráda a účetního Vychodila (Eman Fiala) Hadimrška dozví a když ho ještě Angora v kabaretu zesměšní, tak se velmi vztekne a chce ji z vily, kde bydlí a kterou jí Zlatník koupil, „vystrnadit“.\n\nVe vile se však uděje několik prekérních situací, Hadimrška naštve svého šéfa Bruckmanna (ten je také přítelem Angory), doslova odtud „vykope“ konzula Wielanda, urazí jeho dceru a málem uškrtí Zlatníkovu sestřenici (Světla Svozilová). Angora se díky Vychodilovi dozví jeho dávné tajemství, které proti němu použije. A Zlatník ho ještě počastuje urážkou, že je „vůl“… Hadimrška tak dostane záchvat, dokonce hned dva… Pak je nucen utéct jen v dámské košili, začnou jej honit policisté (Otto Heller, Jan Roth), díky kterým se dostane do vězení, ve snu navštíví nebe a popovídá si s policejním komisařem (Jan Richter). Nakonec ale nepřímo pomůže postavit Zlatníkův podnik na nohy a Zlatník si vezme Astu, která mu odpustila. Bruckmann sice Hadimršku vyhodil, ale když se vrátil zpátky domů, bylo mu sděleno, že byl jmenován starostou Renešova a tak jej povýšil na přístav…\n\n\n\n"}
{"id": "51660", "url": "https://cs.wikipedia.org/wiki?curid=51660", "title": "Cyklohexa-1,4-dien", "text": "Cyklohexa-1,4-dien\n\nCyklohexa-1,4-dien je cyklický uhlovodík. Za normální teploty je to bezbarvá čistá kapalina.\n\nMůže být připraven redukcí benzenu roztokem sodíku či lithia v kapalném amoniaku. Lze ho snadno oxidovat na benzen. Hnací silou tohoto procesu je vznik aromatického systému.\n\nV přírodě se vyskytuje jeho derivát γ-terpinen, který je obsažen např. v silici z koriandru nebo citrónu.\n"}
{"id": "51661", "url": "https://cs.wikipedia.org/wiki?curid=51661", "title": "Štika", "text": "Štika\n\nŠtika (\"Esox\") je rod sladkovodních ryb z čeledi štikovití. Ryby tohoto rodu se vyznačují protáhlým torpédovitým tvarem těla a hřbetní ploutví posunutou téměř až k ocasní ploutvi. Všechny známé druhy jsou dravé.\n\nObývá vody Severní Ameriky a Eurasie. Preferuje klidnější vody, kde si udržuje teritorium a číhá na kořist, proti které podniká rychlé a prudké výpady.\n\n\n"}
{"id": "51669", "url": "https://cs.wikipedia.org/wiki?curid=51669", "title": "Křižák obecný", "text": "Křižák obecný\n\nKřižák obecný (\"Araneus diadematus\") z čeledi křižákovití je nejznámějším a velmi hojným pavoukem v Česku, vyskytuje se kromě Evropy rovněž v Severní Americe (části USA a Kanady). Obývá zvláště lesy a zahrady, lze se s ním setkat i v otevřených krajinách, pokud nejsou zcela odlesněné.\n\nZbarvení křižáků je velmi variabilní, od černohnědého po tmavohnědé, světlehnědé, červenohnědé, oranžovohnědé a zlatohnědé. Vždy je zřetelná charakteristická křížová kresba na hřbetní straně zadečku, kterou tvoří pět bílých skvrn, které mohou různými způsoby splývat, nebo mohou být částečně redukované. Tvar zadečku, který bývá zpravidla mnohem větší než hlavohruď, je nápadný – je nejširší v první třetině, odkud se pozvolna zužuje. Samec odpovídá zbarvením samici, ale zadeček má podstatně menší. Samice mají před nakladením vajec téměř kulovitý zadeček. Zatímco samci dorůstají jen 5–10 mm, samice můžou mít 12–17 mm.\n\nKřižáci tkají charakteristické kolové pavučiny velmi pravidelných tvarů, nejčastěji ve větvích stromů a keřů, ale i mezi vysokými bylinami a na budovách. Celá síť je většinou zavěšena na jednom velmi silném nosném vlákně a mívá obvykle kolem třiceti paprsků. Při stavění pavučiny nejdříve upřede dvě vlákna ve tvaru Y. Pak následují další paprsky a pak udělá hustou spirálu, kterou opatří lepem, aby se kořist pevně chytila. Opotřebenou pavučinu sní a utká novou. Křižák se během dne zdržuje uprostřed své sítě nebo v úkrytu v její blízkosti a čeká na potenciální kořist, kterou bývá poletující hmyz. Když se něco chytí, pavouk bleskurychle vyběhne a kořist usmrtí jedem z klepítek. Pak ji obalí pavučinovými vlákny. Když se kořist stále hýbe, je ještě jednou kousnuta. Poté si ji zavěsí na snovací bradavky a odnese do úkrytu nebo do středu pavučiny, kde ji sní. Křižák se průměrně dožívá tří let. Stejně jako většina pavouků má jedovou žlázu, ovšem kousnutí křižákem není pro člověka životu nebezpečné.\nDospělý samec si už nepřede síť, neloví, veškerý čas tráví vyhledáváním partnerky. Když se mu podaří objevit síť dospělé samice, upřede k jejímu okraji vlastní vlákno, které mu poslouží jako komunikační prostředek – brnká na ni jako na strunu a přenáší zvukové vibrace na partnerčinu síť. Pokud je dostatečně „zručný“, podaří se mu partnerku přesvědčit, aby se přiblížila k jeho vláknu. Posléze dochází k páření, které se obvykle několikrát opakuje. Samec má na konci makadel pouzdra, do kterých ukládá sperma. Tato pouzdra strká do pohlavního otvoru samice. Námluvy velmi často končí zabitím a sežráním samce. Mláďata se líhnou na jaře z vajíček, která nakladla samice na podzim. Dospívají až další rok na jaře. Samice hynou po nakladení vajec, pokud se v okolí náhodně neobjeví hmyz.\n\n\n"}
{"id": "51676", "url": "https://cs.wikipedia.org/wiki?curid=51676", "title": "Bosenskohercegovská hymna", "text": "Bosenskohercegovská hymna\n\nBosenskohercegovská hymna se nazývá intermeco (popř.intermezzo).\n\nByla přijata za státní hymnu 10. února roku 1998, spolu s novou státní vlajkou. Nahradila předchozí hymnu s názvem \"Jedna si jedina\", kterou totiž odmítli Srbové a Chorvati. Podle nich údajně stará hymna vyjadřovala jejich vyhánění, přestože o ničem takovém v textu zmínka není a není tam ani zmínka o bosenskohercegovském národu, Bosňácích. Nová hymna neměla slova, její melodii složil Dušan Šestić.\n\nNa vybrané práce byla vypsána odměna 30 000 BAM. Soutěž trvala od 20. června 2008 do 1. října 2008. Dorazilo celkem 339 textů a konečný návrh komise 20. února 2009 předala Parlamentu Bosny a Hercegoviny, který jej má ještě schválit. Zároveň je nutné schválení vládou.\n\n\"Autory textu jsou Dušan Šestić a Benjamin Isović.\"\n\n\n"}
{"id": "51689", "url": "https://cs.wikipedia.org/wiki?curid=51689", "title": "Jajce", "text": "Jajce\n\nJajce (v srbské cyrilici Јајце) je město v Bosně a Hercegovině. Leží ve Federaci Bosny a Hercegoviny, ve Středobosenském kantonu, na řekách Pliva a Vrbas, v roce 1991 mělo 11 000 obyvatel.\n\nMěsto je známé hlavně díky vodopádům, které se nacházejí přímo v jeho centru; tvoří je řeka Pliva, která se vlévá do Vrbasu. Nad centrem města jsou ruiny hradu, dochovala se i část středověkého opevnění.\n\nMěsto bylo založeno ve 14. století jako hlavní město tehdejšího bosenského království. Byl zde hrad, město navíc bylo obehnáno hradbami. Přestože Osmané město dobyli již v roce 1463, v roce následujícím ho ztratili. Do své moci ho získali opět až v roce 1528, jako poslední z bosenských měst. Podle tureckého cestopisce Evlije Čelebiho bylo město dobyto lstí; Turci vtrhli branami zrovna v chvíli, když se místní křesťané modlili.\n\nDále také ve svém cestopisu z konce 16. století uváděl, že město má tisíc domů, a to jak přízemních, tak i patrových, většinou v dobrém stavu. Obchodů pak napočítal na několik desítek. Ulice byly většinou úzké, žádné široké třídy se v té době ve městě nenacházely. V okolí Jajce, sevřeného kaňony řek, se také nacházely četné vinohrady. Na vrcholu kopce, na jehož úpatí se Jajce rozkládá, se nachází citadela, která byla v začátcích osmanské vlády ve značně zuboženém stavu; sídlil zde ovšem správce města (dizdar).\n\nSulejman-hanova mešita, kterou také autor vzpomíná, byla zbudována na místě zničeného kostela. K ní později přibyla náboženská škola (medresa), hamam a mekteb.\n\nRoku 1885 byla do Jajce zavedena úzkorozchodná železnice, která zůstala v provozu až do roku 1975.\n\nDne 29. listopadu roku 1943 se v Jajce konalo druhé zasedání \"Antifašistické rady národního osvobození Jugoslávie\" za účasti budoucího prezidenta Josipa Tita. To ustanovilo, že po osvobození bude Jugoslávie federativní stát a návrat královské rodiny bude otázkou, kterou bude nezbytné řešit po ukončení konfliktu. V dobách existence SFRJ se díky tomu stalo Jajce populární turistickou destinací a bylo často připomínáno v rámci glorifikace partyzánského boje tehdejší komunistickou vládou země.\n\nZačátkem 90. let 20. století zde byly zhruba rovnoměrně zastoupena všechna hlavní etnika Bosny a Hercegoviny – Bosňáci, Srbové i Chorvati; město leželo na hranici mezi severem, obývaným Srby, jihozápadem obývaným Chorvaty a jihovýchodem obývaným Bosenskými muslimy. Roku 1992 odsud Srbové odešli na sever, a v létě téhož roku začali město bombardovat. Místní Bosňáci odešli do Travniku, v roce 1995 jej dobyli zpět Chorvati a po podepsání Daytonské smlouvy a uzavření míru se stalo součástí muslimsko-chorvatské Federace Bosny a Hercegoviny. Dnes tvoří většinu obyvatel právě Bosňáci a Chorvati.\n\nJajce leží stranou hlavních dopravních tahů. Kříží se zde silniční tahy, které vedou údolím řeky Vrbas (z Banja Luky směrem na Bihać a Bugojno).\n\nEkonomický potenciál místních dvou řek využívají dvě vodní elektrárny, vybudované v letech 1954 a 1957. V blízkosti města se nacházejí naleziště sádrovce a také bauxitu. Bauxit se v okolí města těží (důl byl otevřen roku 1959). V rámci industrializace Bosny a Hercegoviny po druhé světové válce byl rozvíjen průmysl i ve městě Jajce. Byla zde zbudována továrna na výrobu hliníkových dílů a továrna na zpracování kovů a chemických sloučenin. Sídlil zde podnik Elektrobosna a Energoinvest. Továrny (jedna z nich se nacházela i na znaku Bosny a Hercegoviny) vznikaly především v údolí řeky Vrbas.\n\n"}
{"id": "51694", "url": "https://cs.wikipedia.org/wiki?curid=51694", "title": "Alan Alexander Milne", "text": "Alan Alexander Milne\n\nAlan Alexander Milne (často také psán jako A. A. Milne) (18. ledna 1882 – 31. ledna 1956), byl anglický spisovatel a dramatik, proslulý především příběhy pro děti. Světovou proslulost získal zejména cyklem knih o \"Medvídkovi Pú\" (v angličtině \"Winnie-the-Pooh\"). Jeho tvorba je však daleko rozsáhlejší a je určená rovněž dospělým. Vystudoval matematiku na univerzitě v Cambridge.\n\nAlan Alexander Milne se narodil v Kilburnu, Londýn. Jeho rodiči byli Skot Vince Milne a Sarah Marie Milne (rodným jménem Heginbotham). Navštěvoval Henley House School, malou soukromou školu, kterou řídil jeho otec. Jedním z jeho učitelů byl i H. G. Wells, který zde učil v letech 1889–90. Dále navštěvoval Westminster School a Trinity College na Cambridgi, kde se zaměřil na matematiku. Během studia psal, spolu se svým bratrem Kennethem, své první články do studentského časopisu \"Granta\". Jejich články byly podepisovány třemi písmeny - AKM. Články A. A. Milnea upoutaly pozornost britského humoristického magazínu \"Punch\", kam Milne začal také přispívat. Po čase se zde stal asistentem editora.\n\nBěhem první světové války Milne narukoval do Britské armády a sloužil jako důstojník. Propuštěn byl 14. února 1919. Po válce napsal dílo odsuzující válku \"Peace with Honour\" (1934).\n\nBěhem druhé světové války byl Milne jedním z nejprominentnějších kritiků anglického spisovatele P. G. Wodehouse.\n\nV roce 1913 se oženil s Dorothy „Daphne“ de Sélincourt. V roce 1920 se jim narodil jediný syn – Christopher Robin Milne. V roce 1952 měl A. A. Milne mozkovou mrtvici a po operaci mozku se z něj stal invalida. Zemřel v lednu 1956 ve věku 74 let.\n\nPo absolvování Cambridge v roce 1903 přispíval Milne do časopisu \"Punch\" svými humornými říkankami a rozmarnými eseji. Napsal také osmnáct her a tři romány včetně záhadného The Red House Mystery(1922). Když se v roce 1920 narodil jeho syn, napsal Milne sbírku dětských básniček a říkanekWhen We Were Very Young, kterou ilustroval Ernest Howard Shepard (1879–1976), karikaturista pracující v časopisu Punch.\n\nDalší dílo, \"Gallery of Children\", sbírka povídek pro děti, která se pak stala součástí knih o Medvídkovi Pú, vyšla v roce 1925.\n\nMilne byl také scenáristou v právě vznikajícím britském filmovém průmyslu. Napsal čtyři povídky (konkrétně \"The Bump\" s Leslie Howard v hlavní roli, \"Twice Two,\" \"Five Pound Reward\" \"a\" \"Bookworms\"), které byly v roce 1920 natočeny společností Minerva Films.\n\nA. A. Milnea nejvíce proslavily jeho dvě knihy o Medvídkovi Pú, ve kterých vystupoval Kryštůfek Robin, pojmenovaný po jeho synovi. Ostatní postavičky měly také svůj reálný podklad v plyšových hračkách. Plyšový medvěd jeho syna se však jmenoval Edward; Milne jej přejmenoval na Winnie-The-Pooh podle kanadského Winnipeg, medvědího maskota v první světové válce, později převezeného do londýnské zoo. Původně knihy ilustroval E. H. Shepard, který používal plyšového medvěda svého syna jako model. Dalšími známými postavičkami jsou například skákavý Tygr a smutný Ijáček. Hračky Christophera Robina jsou nyní vystaveny v New Yorku.\n\nLes, ve kterém se příběh odehrává, je taky postaven na reálném základě – Milne se synem žili kousek od lesa a chodili spolu na pravidelné procházky. E. H. Shepard přímo tento les maloval a malý Milne tvrdil, že les, ve kterém žije medvídek Pú a les, do kterého chodí on s tátou na procházky, vypadají úplně identicky.\n\n\"Medvídek Pú\" byl vydán v roce 1926 a v roce 1928 jej následoval druhý díl \"Púovo zátiší\" (v angličtině \"The House at Pooh Corner\")\".\"\n\nV roce 1927 vyšla další kniha básniček pro děti, \"Now We Are Six\". Milne v tomto období napsal také čtyři další hry. \"The World of Pooh\" vyhrála cenu cenu Lewise Carrolla v roce 1958.\n\nMilne byl poněkud otráven úspěchem svých dětských knížek, protože do té doby věřil, že je schopen psát pro jakkoliv zaměřené čtenáře, ne jen pro jednu určitou vrstvu. Jeho syn také stárnul, neměl tedy již tolik inspirace pro psaní dětských knih. Dokonce i časopis Punch jej začal odmítat. Po jeho smrti jeho žena prodala práva na Medvídka Pú Společnosti Walta Disneyho. Práva vyprší v roce 2026.\n\n\n"}
{"id": "51695", "url": "https://cs.wikipedia.org/wiki?curid=51695", "title": "Poloprezidentská republika", "text": "Poloprezidentská republika\n\nPoloprezidentská republika (též parlamentně prezidentská republika) je forma republiky, kdy vláda je odpovědná parlamentu, ale prezident, který je volený přímo občany, má postavení přesahující pravomoci prezidenta parlamentní republiky. Prezident předsedá také radě ministrů (například ve Francii). Tato forma vlády představuje jakýsi kompromis mezi parlamentním a prezidentským systémem tím, že vyvažuje postavení prezidenta a parlamentu.\n\nDělba moci je zde provedena v duchu výrazné převahy moci výkonné nad mocí zákonodárnou; rovněž zde může ústavou být implementována určitá forma systému brzd a protivah. Hlava státu hraje důležitou politickou roli a účastní se výkonu moci; existují dva aktivní subjekty exekutivy: prezident a vláda v čele s premiérem.\n\n"}
{"id": "51696", "url": "https://cs.wikipedia.org/wiki?curid=51696", "title": "IrDA", "text": "IrDA\n\nIrDA je komunikační infračervený port vytvořený konsorciem IrDa (Infrared Data Association), které popisuje bezdrátovou komunikaci pomocí infračerveného světla. IrDA definuje standardy koncových zařízení a protokolů, pomocí kterých zařizuje komunikaci. IrDA byl vytvořen pro komunikaci s přenosnými (mobilními) zařízeními bez nutnosti použití komunikačního kabelu.\n\nIrDA vysílá a přijímá modulované infračervené světlo (záření) o vlnové délce 875 nm. Vysílačem jsou infračervené LED diody (nebo infračervené laserové diody). Přijímačem jsou fotodiody. Výrobci vyrábí sady (přijímač + vysílač) přímo použitelné v elektronických aplikacích. IrDA je součástí notebooků, mobilních telefonů, PDA apod. V současnosti je IrDA vytlačováno radiovým přenosem (Bluetooth), který eliminuje základní nevýhodu infračerveného přenosu – potřebu přímé viditelnosti.\n\nIrDA (IrDA verze 1.0 a 1.1) pracuje do vzdálenosti 1.0 m při bitové chybovosti BER (Bit Error Rate) a poměr chybně a správně přenesených bitů formula_1 a maximální úroveň okolního osvětlení 10 lux (denní světlo). Tyto hodnoty jsou definované pro nesouměrnost přijímače a vysílače 15 °. Rychlosti (IrDA 1.0) jsou 2400 – 115 200 b/s. Používá se pulzní modulace 3/16 délky doby trvání bitu. Formát dat je jako při sériovém přenosu (asynchronní přenos se start bitem). IrDA definuje také low-power IrDA zařízení s dosahem do 20 cm a max. rychlostí 115 kb/s. Pulzní modulace se používá, aby LED diody mohly vysílat maximálním výkonem (nemohou takto svítit trvale – proto pulzy).\n\n\n\n"}
{"id": "51698", "url": "https://cs.wikipedia.org/wiki?curid=51698", "title": "Tokamak", "text": "Tokamak\n\nTokamak je zařízení, vytvářející toroidální magnetické pole, používané jako magnetická nádoba pro uchovávání vysokoteplotního plazmatu. Slovo pochází z ruštiny, kde Токамак je zkratkou popisu тороидальная камера с магнитными катушками\" (\"toroidní komora v magnetických cívkách\"). Myšlenka tokamaku se zrodila v 50. letech Igorem Jevgeněvičem Tammem a Andrejem Sacharovem. Dnes se tokamaky považují za jednu z nejnadějnějších cest k realizaci kontrolované jaderné fúze. Další možností je například stellarátor.\n\nTermojaderná fúze je proces, při kterém se slučují lehčí jádra, vznikají jádra těžší a uvolňuje se energie. K jejímu dosažení je nutné, aby se reagující jádra přiblížila vzájemně natolik, že převládne jaderná síla přitažlivá nad elektrickou silou odpudivou. Aby částice překonaly odpudivou Coulombickou bariéru (tedy aby se dostaly dostatečně blízko k sobě a převládly přitažlivé jaderné síly), musí se vzájemně srážet velkou rychlostí. Nejefektivnějším způsobem, jak toho dosáhnout, je ohřátí paliva na velmi vysokou teplotu. V pozemských podmínkách je z hlediska energetického využití nejvhodnější reakce deuteria a tritia (těžký a supertěžký izotop vodíku). Při této reakci vzniká jádro helia a neutron. Výše zmíněná reakce je nejvhodnější zejména z důvodu nejnižší potřebné \"zápalné\" teploty ze všech fúzních reakcí. Jedná se o teplotu 100 až 200 miliónů K. První podmínkou zvládnutí řízené termojaderné fúze je dosažení této teploty. Jakýkoliv materiál je při takto vysoké teplotě ve stavu plazmatu. Z toho vyplývá druhá podmínka pro úspěšné zvládnutí řízené termojaderné fúze – zabránit dotyku horkého plazmatu a stěny.\n\nTokamak je zařízení, které zabraňuje dotyku plazmatu a stěny komory pomocí magnetického pole. Jeho základní částí je vakuová reakční komora ve tvaru prstence, která je obklopena cívkami toroidálního magnetického pole (na obrázku schéma tokamaku modře). Tyto cívky vytvoří v komoře velmi silné magnetické pole (několik T), které udržuje plazma. Prstencová komora tokamaku je sekundárním závitem transformátoru, který v komoře generuje proud v toroidálním směru (na velkých zařízeních až několik megaampérů). Tento proud vytváří kolem sebe poloidální magnetické pole. Pokud složíme magnetické pole toroidální a poloidální, dostáváme výslednou konfiguraci magnetického pole ve tvaru šroubovice (spodní schéma na obrázku schéma tokamaku). Siločáry takto vytvářeného magnetického pole se do sebe uzavírají v reakční komoře. Připomeňme, že se elektricky nabitá částice pohybuje podél magnetické siločáry. Právě proto by měly částice plazmatu zůstávat v komoře izolované od stěny. Různé nestability a difuze částic napříč magnetickým polem výrazným způsobem zhoršují udržení plazmatu.\n\nPlazma v tokamacích je ohříváno třemi základními způsoby – proudovým ohřevem, mikrovlnami a svazky neutrálních částic.\n\nVzhledem k tomu, že má plazma nenulový elektrický odpor, je ohříváno procházejícím elektrickým proudem. Protože elektrický odpor plazmatu s rostoucí teplotou klesá a vzhledem k existenci fyzikálního limitu omezujícího maximální možný proud plazmatem lze tímto způsobem dosáhnout teplot maximálně v řádu desítek milionů kelvinů. Z tohoto důvodu je třeba použít ještě další metody ohřevu plazmatu.\n\nTento druh ohřevu spočívá v tom, že jsou do plazmatu vysílány mikrovlny o vhodné vlnové délce. Ty s plazmatem interagují a předávají mu svou energii, čímž ho ohřívají.\n\nPlazma je možné ohřívat také vstřikem urychlených neutrálních částic. Vzhledem k tomu, že neexistuje efektivní způsob urychlení neutrálních částic na požadovanou energii (až 1 MeV), musí být částice urychlovány jako nabité a před vletem do tokamaku musí být zpětně neutralizovány. Neutrální částice neinteragují s magnetickým polem tokamaku, a proto se snadno dostanou až do středu komory tokamaku, kde jsou v důsledku srážek s částicemi plazmatu opět ionizovány, začnou se tedy pohybovat podél magnetické siločáry a svou energii předávají srážkami částicím plazmatu.\n\nV 90. letech byla do plného provozu uvedena velká zařízení, tedy evropský tokamak JET (Joint European Torus) a americký tokamak TFTR (Tokamak Fusion Test Reactor). Tyto tokamaky již dokázaly produkovat značné množství termojaderné energie. Např. JET produkoval fúzní výkon 16 MW po dobu 1 s. Jsou však stále příliš malé na to, aby vyráběly elektřinu ve velkém měřítku a navíc u obou těchto zařízení byla energie potřebná na vytvoření magnetického pole a ohřev plazmatu mnohem větší než vyprodukovaná fúzní energie. Nicméně i tak je z výsledků dosažených na těchto zařízeních zřejmé, že je z fyzikálního hlediska možné postavit fúzní elektrárnu právě na principu tokamaku. Otázkou zůstává, zda je lidstvo již na dostatečné technologické úrovni k tomu, aby tuto elektrárnu dokázalo spolehlivě provozovat. Jedná se o vývoj materiálů pro vnitřní stěnu vakuové komory, která se bude v průběhu výboje občas dostávat do kontaktu s horkým plazmatem a bude také silně ozářena fúzními neutrony. V reaktoru budou muset být cívky vytvářející magnetické pole supravodivé. Proto bude nutné vyvinout supravodivé systémy zatím nevídané velikosti. Demonstrátorem, který by měl skloubit všechny technologické a fyzikální požadavky na budoucí elektrárnu, bude právě budovaný tokamak ITER (International Thermonuclear Experimental Reactor). Ten by měl být uveden do provozu v roce 2020. Pokud bude úspěšný, měla by být v roce 2040 až 2050 postavena první fúzní elektrárna.\n\nV polovině 80. let minulého století začínala myšlenka na stavbu budoucí elektrárny nabírat reálnější podobu. Zároveň se ale ukazovalo, že vývoj a stavba experimentálního zařízení, které by bylo schopné napodobit podmínky budoucího termojaderného reaktoru, nebude levnou záležitostí. To byl jeden z důvodů, proč roku 1985 navrhl Sovětský svaz nejdříve státům organizace EUROATOM a o několik týdnů později i USA vznik mezinárodního projektu, jehož výsledkem by bylo právě takové zařízení. Po dvou letech jednání, během kterých se k projektu připojilo ještě Japonsko, byly domluveny podmínky, za kterých se bude reaktor s názvem ITER (International thermonuclear experimental reactor) vyvíjet a stavět. Roku 1998 byl projekt reaktoru dokončen. ITER znamenal obrovský kvalitativní skok ve vývoji termojaderných reaktorů. U ITERu mělo být dosaženo hoření termojaderné reakce (tzn. průběh reakce bez nutnosti vnějšího ohřevu). Zatím nejúspěšnější termojaderné zařízení, JET, produkovalo 65% dodávané energie. Fúzní výkon měl být 1500 MW. Například jeden reaktor jaderné elektrárny Temelín má elektrický výkon 1000 MW při tepelném výkonu 3000 MW. Proud plazmatem měl být 22 MA a objem vakuové komory měl být 2000 m. Těmto vynikajícím parametrům však také odpovídala konstrukční cena 6 miliard dolarů. Roku 1998 USA prakticky zastavily civilní termojaderný výzkum, Rusko se potýkalo s dlouhodobou hospodářskou krizí, jeden z nejbohatších států Evropy, Německo, muselo financovat své sjednocení. USA nakonec od projektu ITER odstoupili a zbývající účastníci nebyli ochotni vložit do tohoto projektu potřebné prostředky. Proto nechali projekt ITER zredukovat na poloviční cenu tak, aby vědecké výsledky nového ITERu měly co nejbližší hodnotu předpokládaným výsledkům původního ITERu. Tak byl roku 2001 dokončen redukovaný projekt. V tomto zařízení se nepředpokládá, ale ani nevylučuje samovolné hoření termojaderná reakce. Měl by však vyprodukovat desetkrát více energie než bude spotřebováno na ohřev plazmatu. Termojaderný výkon by měl činit 500 až 700 MW, proud plazmatem by měl být 15 MA a objem vakuové komory 837 m. Podrobná tabulka porovnávající parametry původního ITERu, dnešního ITERu a dnes největšího tokamaku světa, JETu, je umístěna na konci této kapitoly. Došlo také k rozdělení nákladu mezi zúčastněné strany. EU, která ITER nakonec postaví, zaplatí 45,5% z celkových nákladů 10 mld USD, zbylí partneři, tj. Indie, Čína, Rusko, Jižní Korea, USA a Japonsko zaplatí každý po 9,1 % nákladů.\nV roce 2006 se po dlouhých a komplikovaných jednáních rozhodlo, že ITER bude stát v jihofrancouzské oblasti Cadarache. Rozhodnutí o místě stavby padlo až poté, co EU, Rusko a Čína prohlásili, že pokud ostatní partneři nepřistoupí na stavbu ITERu ve Francii, začnou tam stavět sami. Japonci nakonec nátlaku podlehli, poněvadž zjistili, že by jen s pomocí USA a Jižní Koreje nebyli schopni stavbu ITERu a dalších potřebných zařízení financovat. Jako ústupek EU souhlasila, že generálním ředitelem projektu ITER bude Japonec Kaname Ikeda. Dále budou v Japonsku postaveny další zařízení, jejichž výsledků bude projekt ITER využívat. Například půjde o projekt IFMIF, který má testovat odolnost materiálů pro první stěnu fúzního reaktoru, o evropskou podporu přestavby japonského tokamaku JT-60U nebo o superpočítač pro zpracování dat z ITERu.\nV současné době se ITER již staví a provoz by měl zahájit v roce 2020. V prvních letech by měl být používán jako náplň vodík nebo deuterium. V této fázi by mělo být vyladěno udržení horkého plazmatu, a měla by být k dokonalosti dovedena komora. V roce 2026 by podle plánu měla být zahájena fáze, kdy bude používáno jako palivo deuterium a tritium. Měly by zde být prakticky sledovány dopady velkého neutronového záření na různé materiály. Podmínky, které budou v ITERu, budou podobné podmínkám v budoucí termojaderné elektrárně.\nBěhem této fáze, která by měla trvat také 10 let, by měla být zahájena stavba první demonstrační termojaderné elektrárny DEMO. Bude-li projekt DEMO úspěšný, měly by se začít první termojaderné elektrárny stavět okolo roku 2050, tedy právě v době, kdy bude již docházet ropa. Lithium na výrobu tritia by mělo stačit desítky tisíc let. Do té doby bude třeba postavit reaktory, které budou schopny pracovat pouze s deuteriem. Podle výpočtů by mělo deuterium jako palivo do termojaderných elektráren vydržet lidstvu déle než Slunce. Pokud se skutečně podaří postavit termojadernou elektrárnu, která bude schopna se slušnou účinností vyrábět z reakce deuterium-deuterium energii, má lidstvo o zdroj energie postaráno.\n\nJak bylo řečeno výše, fúzní výzkum probíhá v rámci široké mezinárodní spolupráce, na níž má svůj podíl i ČR jako člen organizace EUROATOM. V naší zemi leží těžiště výzkumu na Ústavu fyziky plazmatu AV ČR, který vlastní nejdůležitější experimentální zařízení pro výzkum fúze v ČR. Dále se na výzkumu podílí vysoké školy, zejména Matematicko-fyzikální fakulta UK a Fakulta jaderná a fyzikálně inženýrská ČVUT, kde bylo v roce 2006 otevřeno zaměření Fyzika a technika termojaderné fúze.\n\nČR vlastní dva tokamaky. Prvním je středně velký tokamak COMPASS. Ten byl v roce 1989 uveden do provozu v britském výzkumném středisku Culham jako zdroj dat, z kterých bude možné předpovědět parametry ITERu. V důsledku nedostatku prostředků pro provoz byl COMPASS nabídnut v roce 2004 Ústavu fyziky plazmatu AV ČR, kde na konci roku 2008 zaznamenal první plazma. Tento tokamak má velice podobnou konfiguraci plazmatu, jako bude mít ITER. Lze na něm dosahovat H-modu v divertorové konfiguraci. Z toho plyne, že na něm bude možné studovat pro ITER velice důležitá témata jako přechod mezi L-modem a H-modem, interakce okrajového plazmatu se stěnou a témata související s interakcí vln a plazmatu. Díky vlastnictví tohoto zařízení má ČR jedno z předních evropských pracovišť v oblasti řízené termojaderné fúze.\n\nČR vlastní ještě druhý malý tokamak, GOLEM na Fakultě jaderné a fyzikálně inženýrské ČVUT. Jedná se o jeden z nejstarších tokamaků, byl postaven v roce 1959 v SSSR. Roku 1977 daroval Sovětský svaz tento tokamak Československu. Po převzetí tokamaku došlo k jeho kompletní přestavbě. Opět byl uveden do provozu na Ústavu fyziky plazmatu roku 1984 pod názvem CASTOR. Roku 2006, v souvislosti s instalací COMPASS byla jeho činnost v UFP ukončena a byl darován FJFI ČVUT, kde roku 2009 již pod názvem GOLEM zaznamenal první plazma. Dnes je GOLEM nejstarším a nejmenším provozovaným tokamakem světa. Hlavním úkolem tokamaku GOLEM je zajištění výukové a vzdělávací činnosti.\n\n\n"}
{"id": "51701", "url": "https://cs.wikipedia.org/wiki?curid=51701", "title": "Gaius Licinius Macer", "text": "Gaius Licinius Macer\n\nGaius Licinius Macer († 66 př. n. l.), byl římský spisovatel a historik\n\nV roce 73 př. n. l. se stal tribunem lidu a v r. 68 př. n. l. praetorem.\n\nPopsal dějiny z plebejského a demokratického hlediska. Historicky je velmi nespolehlivý. Ve svém díle se nesnažil o popsání pravdivé historie, ale o to aby dílo bylo zajímavé, proto často nadsazoval nejen počty vojáků či kořist, ale i vymýšlel události.\n\nJeho syn byl básník Gaius Licinius Macer Calvus.\n"}
{"id": "51704", "url": "https://cs.wikipedia.org/wiki?curid=51704", "title": "Armáda České republiky", "text": "Armáda České republiky\n\nArmáda České republiky (AČR) představuje hlavní složku ozbrojených sil České republiky, které dále tvoří Vojenská kancelář prezidenta republiky a Hradní stráž. V čele organizační struktury AČR stojí generální štáb, jehož náčelníkem je od 1. května 2018 armádní generál Aleš Opata. Civilní řízení a demokratickou kontrolu armády zajišťuje Ministerstvo obrany České republiky. Od 1. ledna 2005 je česká armáda plně profesionalizovaná; dobrovolníci slouží v jednotkách aktivní zálohy (AZ).\n\nArmáda České republiky je tvořena svazky a útvary několika druhů sil. Základem pozemních sil jsou dvě mechanizované brigády, které jsou spolu s dalšími jednotkami pozemního vojska určeny pro plnění úkolů na území státu i mimo něj. Vzdušné síly zahrnují vojenské letectvo a protivzdušnou obranu zabezpečující suverenitu a obranyschopnost vzdušného prostoru ČR v rámci NATINAMDS. Speciální síly jsou od roku 2015 samostatný druh sil pro speciální operace. V roce 2019 vznikla velitelství kybernetických a teritoriálních sil.\n\nHlavní úkoly Armády České republiky stanovuje zákon č. 219/1999 Sb., o ozbrojených silách České republiky, jako obranu proti vnějšímu napadení a plnění úkolů na základě mezinárodních smluvních závazků týkajících se společné obrany nebo operací na udržení míru a bezpečnosti. AČR se primárně připravuje na obranu území státu nebo spojenců v rámci kolektivní obrany NATO dané článkem 5 Severoatlantické smlouvy, případně Společnou bezpečnostní a obrannou politikou EU. Zahraniční nasazení AČR vychází rovněž z členství v OSN, OBSE nebo V4 (Obranná spolupráce Visegrádské skupiny).\n\nPředchůdcem Armády České republiky byla před rokem 1954 Československá armáda, v letech 1954–1990 Československá lidová armáda (ČSLA) a v letech 1990–1993 opět Československá armáda. Československá armáda se 1. ledna 1993 rozdělila na dvě samostatné armády: Armádu České republiky a Armádu Slovenské republiky, slovensky: \"Armáda Slovenskej republiky\" (1993–2003, od roku 2003 Ozbrojené síly Slovenské republiky, slovensky: \"Ozbrojené sily Slovenskej republiky\"). Od 1. ledna 2005 je AČR plně profesionální armádou. Podle současné právní úpravy může být branná povinnost vyžadována pouze v případě ohrožení státu či za válečného stavu.\n\nOficiální názvy armády od roku 1918:\n\nHlavní druhy techniky a výzbroje Armády České republiky jsou sledované Smlouvou o konvenčních ozbrojených silách v Evropě. Česká armáda může mít na základě této smlouvy ve výzbroji maximálně 957 tanků, 1367 bojových obrněných vozidel, 767 dělostřeleckých systémů nad 100 mm, 230 bojových letounů a 50 bojových vrtulníků.\n\nK 1. lednu 2018 armáda vlastnila celkem 119 tanků T-72 (z toho 30 modernizovaných T-72M4 CZ), 439 bojových obrněných vozidel BVP-1, BVP-2, BPzV, OT-90, OT-64 a Pandur II a 179 dělostřeleckých systémů ShKH vz. 77 DANA, vz. 82 PRÁM-L a ShM vz. 85. Kromě smluvně omezované výzbroje měla AČR také 175 lehkých obrněných vozidel, 149 vozidel se speciální nástavbou na podvozcích bojových vozidel pěchoty a obrněných transportérů nebo 36 obrněných zdravotních vozidel.\n\nVzdušné síly AČR disponovaly 35 bojovými letouny typu Gripen a ALCA, 6 cvičnými letouny L-39 Albatros, 17 dopravními a pozorovacími letouny, 17 bitevními vrtulníky Mi-24V a 35 dopravními a víceúčelovými vrtulníky typové řady Mi-8/17/Mi-171Š a W-3 Sokol.\n\nArmáda České republiky „zdědila“ výzbroj československé armády, která byla při zániku ČSFR rozdělena v poměru 2:1 mezi Česko a Slovensko. Redukce početních stavů armády v 90. letech znamenala vyřazení velkého počtu zbraní, materiálu a techniky. V souvislosti se vstupem do NATO v roce 1999 došlo na počátku 21. století k částečné modernizaci arzenálu AČR pořízením nové techniky domácího i zahraničního původu. Některé z těchto akvizic byly spojeny s korupčními či jinými aférami, ať už se jednalo o kauzu obrněných transportérů Pandur a modernizaci tanků T-72 (místo 353 kusů nákladně modernizováno jen 30) nebo pořízení letounů ALCA (většina z 72 objednaných kusů byla dlouhodobě uskladněna a neúspěšně nabízena k prodeji), Gripen a CASA.\n\nVe spojitosti s ukrajinskou krizí a zhoršením vztahů NATO a Ruska v roce 2014 avizoval ministr obrany Martin Stropnický (ANO) nahrazení radarů, vrtulníků a obrněných vozidel sovětského původu novou technikou, přičemž k zahájení výběrových řízení mělo dojít v roce 2015. Ministerstvo obrany (MO) mělo v plánu nakoupit až 300 obrněných vozidel (v první fázi 62 kusů) Titus za 20 mld. Kč v několika vlnách mezi lety 2019 a 2023. Žádná z uvedených akvizic nebyla za Stropnického působení na MO v letech 2014 až 2017 realizována. Ministryně obrany Karla Šlechtová (za ANO) v květnu 2018 oznámila, že připravovaný nákup radarů a víceúčelových vrtulníků prověřuje policie.\n\nNáčelník Generálního štábu AČR generálporučík Aleš Opata představil na setkání s novináři dne 18. června 2018 program modernizace Armády České republiky. Do roku 2027 má armáda na nákup a modernizaci techniky vynaložit více než 100 miliard korun. Lubomír Metnar, v pořadí třetí ministr obrany za ANO, avizoval podepsání strategických zakázek do konce roku 2019.\n\nPodpis smluv týkajících se pořízení moderní výzbroje je často odkládán, nicméně některé zakázky jsou již realizovány:\n\n\nOd ledna 2020 došlo ke změně v systému velení AČR, jehož strategickou a taktickou část rozšířilo nové velitelství pro operace. Další novinkou je vznik teritoriálních a kybernetických sil, resp. jejich velitelství (vznik 2019, počáteční operační schopnosti 2020).\n\nSvazky a útvary Armády České republiky se dělí na několik druhů sil – pozemní, vzdušné, speciální, kybernetické a teritoriální.\n\nPozemní síly (PozS) jsou tvořeny mechanizovaným, výsadkovým, ženijním a chemickým vojskem, dělostřelectvem, logistikou a silami a prostředky zpravodajského zabezpečení. Hlavním úkolem PozS je příprava sil a prostředků k zajištění obrany ČR a k plnění mezinárodních závazků.\n\nVzdušné síly (VzS) jsou tvořeny letectvem taktickým, vrtulníkovým a dopravním, dále vojskem pozemní protivzdušné obrany, silami a prostředky velení, řízení a průzkumu, službou řízení letového provozu, leteckou radionavigační službou a prostředky zpravodajského zabezpečení. Mezi hlavní úkoly VzS patří zajištění nedotknutelnosti vzdušného prostoru ČR, ochrana objektů důležitých pro obranu státu a podpora ostatních druhů sil AČR a spojeneckých sil.\n\nSpeciální síly (SpecS) jsou rozvíjeny za účelem prosazování ochrany a obrany zájmů ČR s důrazem na schopnosti ke zvládání krizí v celé škále od dlouhodobých operací nízké intenzity typů „podpora a vliv“ až po krátkodobé operace vyšší intenzity, a to v krycím či utajeném režimu činnosti.\n\nKybernetické síly (KS), resp. Kybernetické síly a informační operace (KySIO), monitorují, plánují a řídí operace v kybernetickém prostoru a informačním prostředí na taktické úrovni a podporují plánování a řízení strategické komunikace.\n\nTeritoriální síly (TerS) jsou tvořeny velitelstvím teritoria a krajskými vojenskými velitelstvími (KVV) jako vojenskými územními prvky pro zabezpečení a řešení otázek obrany a ochrany teritoria. Jejich úkolem je plánování, řízení a příprava AZ v podřízenosti KVV, obrana a ochrana objektů důležitých pro obranu státu či podpora spojeneckých vojsk na území ČR.\n\nZahraniční nasazení Armády České republiky definuje zejména zákon č. 219/1999 Sb., o ozbrojených silách České republiky. Kromě paragrafu 9, který mimo jiné hovoří o úkolech vyplývajících z mezinárodních smluvních závazků České republiky o společné obraně proti napadení, se jedná především o paragraf 10 s názvem Mezinárodní spolupráce, který uvádí například spolupráci s cizími ozbrojenými silami na základě mezinárodních smluv ve prospěch míru a bezpečnosti, a to zejména účastí na operacích na podporu a udržení míru, záchranných a humanitárních akcích.\n\nČeští vojáci se účastní zahraničních operací na základě smluvních závazků k mezinárodním organizacím, jichž je Česká republika členem, a to především v rámci OSN, NATO, EU nebo OBSE, případně na bázi bilaterálních dohod. V závislosti na mandátu dané mise armáda vysílá do zahraničí nejen vojenské pozorovatele, poradní a výcvikové týmy či polní nemocnice, ale i bojové jednotky pozemních či speciálních sil a úkolová uskupení vzdušných sil. Schvalování zahraničních misí je v kompetenci obou komor Parlamentu České republiky.\n\nÚkolové uskupení AČR Resolute Support Mission; 245 vojáků (k 3. 5. 2018).\n\nJednotka Vojenské policie KAMBA; 14 vojáků (v roce 2017). Ochrana a obrana objektu zastupitelského úřadu České republiky v Kábulu (ZÚ ČR) a osobní ochrana příslušníků diplomatické mise při jejich výjezdech mimo ZÚ ČR.\n\nÚkolové uskupení HQ KFOR; 10 vojáků (k 3. 5. 2018). Skupina se podílí na plnění operačního úkolu na velitelství KFOR.\n\n2 pozorovatelé v rámci mise OSN v Kosovu UMNIK.\n\nNATO Enhanced Forward Presence (eFP), tj. rozšířená předsunutá přítomnost Severoatlantické aliance.\n\nEUFOR – operace Althea; 2 vojáci (k 3. 5. 2018). Výcvik a rozvoj schopností ozbrojených sil Bosny a Hercegoviny.\n\nEU NAVFOR SOMALIA – operace Atalanta; 3 vojáci (k 3. 5. 2018) na velitelství a zpravodajském oddělení ve Spojeném království.\n\nEU NAVFOR MED – operace Sophia; 4 vojáci (k 3. 5. 2018): 2 na operačním velitelství v Římě a 2 na lodi San Giusto. Cílem operace je rozbití operačního modelu převaděčů a obchodníků s lidmi ve Středomoří.\n\n3 pozorovatelé v rámci mise OSN v Mali – MINUSMA.\n\nÚkolové uskupení AČR v rámci EUTM Mali; 42 vojáků (v roce 2017). Pomoc při výstavbě a výcviku malijské armády proti islamistickým radikálům.\n\nLetecký poradní tým; 30 vojáků (k 3. 5. 2018). Poradní a mentorovací činnost při výcviku personálu letounů L-159 ALCA iráckých vzdušných sil.\n\nChemická jednotka; 12 vojáků (k 3. 5. 2018). Poradní a mentorovací činnost při výcviku specialistů chemického vojska irácké armády v oblasti ochrany proti ZHN.\n\nVojenská policie; 4 vojáci (v roce 2017). Poradenská a výcviková činnost pro irácké bezpečnostní síly.\n\nÚkolové uskupení AČR MFO Sinaj\n\n2 pozorovatelé v rámci mise OSN UNDOF na místě dočasného velitelství mise v CAMP ZIOUHANI.\n\n3 pozorovatelé v rámci mise OSN ve Středoafrické republice – MINUSCA.\n\n2 pozorovatelé v rámci mise OSN v Demokratické republice Kongo – MONUSCO.\n\nVojenské a mírové operace a mise, kterých se účastnila Armáda České republiky.\n\nRůzné typy uniforem Armády České republiky:\n\nPostavení vojáků upravuje zákon o ozbrojených silách České republiky a na něj navazující zákony. Od 1. ledna 2011 se vojáci člení do hodnostních sborů podle hodnosti následujícím způsobem:\n\nOd téhož roku se rovněž upravilo hodnostní označení na výložkách.\n\nV únoru 2010 česká média začala spekulovat o nejasnostech a možné korupci ohledně výběrového řízení na nákup obrněných transportérů pro Armádu ČR. Vyšlo najevo, že výrobce Pandurů, rakouská firma Steyr-Daimler-Puch Spezialfahrzeug (součást General Dynamics), uzavřela tajnou smlouvu s lobbistou Janem Vlčkem, který měl zajistit kontakt mezi firmou a českými politiky. Rakouská firma byla ochotna vyplatit lobbistům za jejich služby provizi ve výši 7 % ceny zakázky (cca 1,4 miliardy Kč). Českou republiku vyšlo jedno obrněné vozidlo Pandur údajně na 134 milionů Kč, přičemž Portugalsko ve stejné době mělo platit pouze cca 40 milionů korun za jedno vozidlo.\n\nMinisterstvo obrany následně vydalo dne 15. února 2010 tiskové prohlášení, ve kterém reaguje na informace uváděné v médiích. Uvádí například, že srovnání ceny českých a portugalských vozidel je ovlivněno výbavou různých verzí. Pozemní síly AČR obdrží celkem 107 Pandurů, z nichž bude 99 vozidel (tj. 93 %) ve verzi s dálkově ovládanou věží. Na druhou stranu portugalská armáda objednala 260 Pandurů, z nichž je pouze 32 vozidel (tj. 12 %) vyzbrojeno podobným systémem. Cena věžového kompletu přitom podle AČR činí až 40 % ceny celého vozidla. Nepoměr uváděných cen měl dále vzniknout nezapočítáním DPH v případě portugalské objednávky, což představuje 20 % rozdíl. Portugalský kontrakt rovněž nezahrnoval náklady na logistickou podporu, učebně výcvikovou základnu, školení a munici.\n\nV únoru 2007 švédská veřejnoprávní televize odvysílala sérii pořadů o korupci při nákupech nadzvukových letadel Saab JAS-39 Gripen pro AČR, která provázela jednání o prodeji i o následném pronájmu letounů, s tím, že peníze od konsorcia měly postupně dorazit ke třem prostředníkům (rakouský obchodník Alfons Mensdorff-Pouilly, bývalý kanadský politik Otto Jelinek a ředitel Omnipolu Richard Háva), kteří měli zajistit přízeň českých politiků. Do celé věci měl být zapleten i politik Jan Kavan. Celý případ následně začalo vyšetřovat švédské státní zastupitelství a vyšetřování obnovila i Policie ČR, později i obdobné instituce ve Švýcarsku, Velké Británii a Rakousku.\n\nV březnu 2009 uvalil rakouský soud koluzní vazbu na Alfonse Mensdorff-Pouilly, o pět týdnů později byl propuštěn. V dubnu zveřejnil rakouský časopis \"Format\" část tajné zprávy britské protikorupční služby, podle které Mensdorff-Pouilly korupčně manipuloval politický proces v případech nákupů letounů v Rakousku, Maďarsku a Česku. K tomuto účelu měl k dispozici asi 107,6 milionu eur (2,9 miliardy korun).\n\nV roce 1993, kdy byl ekonomickým náměstkem na Ministerstvu obrany Miroslav Kalousek, si Armáda ČR objednala od ministerstva padáky pro dopravu skupin hloubkového průzkumu a seskoků. Ze dvou firem ve výběrovém řízení vyhrála firma Anex-Cirus Jiřího Andrlíka, která měla dodat padáky s názvem VTP-100. Průběh zkoušek dodaných prototypů nebyl zveřejněn. Na některé členy zkušební komise měl být vyvíjen nátlak, aby svá stanoviska ke zkouškám odvolali a padák doporučili. Armáda s touto firmou podepsala smlouvu na 2310 kusů i přesto, že společnost ještě právně neexistovala a nikdy žádné padáky nevyráběla. Smlouva také byla napsaná tak nevýhodně, že ji nešlo vypovědět. Podle odborníků Paraclubu měl VTP-100 příliš funkcí, jež si vzájemně odporovaly. Přesto byla padáková souprava VTP-100 v roce 1996 zavedena do výzbroje Armády České republiky. V roce 1997 došlo ke smrtelné nehodě na VTP-100, při které zahynul vojín Roman Prinich. Soud nakonec nařídil ministerstvu odebrat dalších 300 padáků. Celkových 730 padáků za 110 milionů Kč již poté nikdy nebylo použito a v roce 2011 jim skončila životnost.\n\n\n"}
{"id": "51707", "url": "https://cs.wikipedia.org/wiki?curid=51707", "title": "Ryzec pravý", "text": "Ryzec pravý\n\nRyzec pravý (\"Lactarius deliciosus\" (L.: Fr.) S. F. Gray) je jedlá houba z čeledi holubinkovitých. Náleží do skupiny jedlých ryzců ronících oranžově červené mléko.\n\n\nKlobouk má v průměru 4–12 cm, zprvu je nízce klenutý, později plochý až nálevkovitý. Zbarven je červeně oranžově až vínově s tmavšími soustřednými kruhy, stářím místy ve skvrnách zelená. Povrch je lepkavý s ostrým a dlouho podvinutým okrajem.\n\nLupeny jsou křehké, červeně oranžové, poraněním zelenají. Výrazně sbíhají na třeň.\n\nTřeň je poměrně krátký (3–7 cm) a tlustý (1–4 cm), válcovitý, křehký, brzo dutý, červenooranžový, avšak zároveň někdy poněkud bělvě plstnatý, ve stáří rovněž zelená. Zpravidla jsou na něm jasně patrné oválné, tmavěji oranžové vmáčklé skvrny.\n\nDužnina je bělavá, v místech prosycených mlékem oranžová, poraněním zelená. Dužnina roní mléko zbarvené živě oranžovočerveně, která na vzduchu netmavne, avšak po delší době se zbarvuje šedozeleně.\nChuť má mírnou, někdy ostřejší, stahující, kořenitou, vůni příjemnou.\n\nVýtrusný prach je bělavý.\n\nRoste jen místy hojněji, jinak spíše vzácně, od srpna do listopadu v borech – s borovicemi tvoří mykorrhizu. Vyskytuje se po celém mírném pásmu severní polokoule.\n\nNachází se mimo jiné i v oblasti Blue Mountains v regionu New South Wales v Austrálii.\n\nJe to jedlá a velmi dobrá houba. Pro křehkost dužniny se používá například k naložení do octového nálevu, k přípravě omáček a také se opéká. Podle přílohy vyhlášky č. 157/2003 Sb. je v České republice zařazena mezi houby určené pro přímý prodej a v některých státech se často objevuje na trzích.\n\nDříve byl pod souhrnné označení ryzec pravý zahrnován větší počet i relativně odlišných druhů ryzců s oranžovočerveným mlékem.\n\n"}
{"id": "51732", "url": "https://cs.wikipedia.org/wiki?curid=51732", "title": "Politický systém Francie", "text": "Politický systém Francie\n\nSoučasný politický systém Francie je určen ústavou Páté republiky z roku 1958. Podle článku 1 ústavy ze 4. října 1958 je Francie nedělitelná, laicistická, demokratická a sociální republika.\n\nPolitický systém Francie je založený na exekutivě, v níž jsou pravomoce rozděleny mezi vládu a prezidenta.\n\nFrancie je příkladem silného \"poloprezidentského politického systému\".\n\nPrezident republiky je hlava státu a je volen lidem na 5 let (\"quinquennat\", od roku 2002, před tím na 7 let, \"septennat\"). Jmenuje předsedu vlády a na jeho návrh vládu. Je předseda Rady ministrů a dalších důležitých institucí a vrchní velitel ozbrojených sil. Z moci tohoto úřadu může rozhodnout o nasazení nukleárních zbraní (\"force de frappe\"). Francouzský prezident má rovněž právo svolat referendum a jednou za rok rozpustit Národní shromáždění.\n\nV případě výjimečného stavu mu přísluší rozsáhlé pravomoce, díky nimž může rozhodovat téměř neomezeně, nemá však v tomto období právo rozpustit Národní shromáždění, které je automaticky svoláno ihned po zavedení výjimečného stavu.\n\nFrancouzská hlava státu je také monarchou (diarchou) Andorry.\n\nVláda (\"cabinet, gouvernement\") je přímo odpovědna parlamentu v otázkách správy a armády. Hlava vlády je její předseda. Premiér vede vládu, je zodpovědný za obranu země a provádění zákonů. Po srozumění s prezidentem jmenuje vrchní úředníky civilních i vojenských úřadů.\n\nVe Francii má exekutiva vůči legislativě poměrně mnoho práv. Vláda totiž určuje body jednání parlamentu a všechny oblasti, v kterých má parlament zákonodárnou moc, jsou přímo dané ústavou a ve všech ostatních rozhoduje vláda neomezeně.\n\nVládu jmenuje prezident, ale parlament ji může svrhnout absolutní většinou hlasů, premiér bývá proto vždy jmenován jen z řad parlamentní většiny. Pokud se stane, že premiér a prezident patří do rozdílných politických táborů, nastává paradoxní situace zvaná \"kohabitace\" (\"Cohabitation\")\n\nVe Francii přísluší zákonodárství parlamentu, který se od roku 1875 skládá ze dvou komor:\n\n\nParlament kontroluje vládu a vypracovává a schvaluje zákony. Obě komory nejsou rovnocenné, při nejednotě rozhoduje Národní shromáždění. U sporných zákonů se může stát, že si je obě komory navzájem vracejí neschváleny (\"navette\").\n\nHlavní úloha soudnictví je ve Francii definována v ústavě. Podle článku 66 je justice „strážkyní osobní svobody“. Ve francouzském právu se rozlišují dvě základní větve:\n\n\nTrestné činy jsou souzeny podle typu závažnosti třemi různými instancemi:\n\nExtrémní levice\n\nLevice\n\nStřed\n\nPravice\n\nKonzervativní pravice\n\nVe Francii je politická kultura značně ovlivněna rozšířenou tendencí ke spontánnímu protestu.\n"}
{"id": "51759", "url": "https://cs.wikipedia.org/wiki?curid=51759", "title": "Bengálsko", "text": "Bengálsko\n\nBengálsko je název historické oblasti a etno-lingvistického regionu, který se rozprostírá na území Bangladéše a indického státu Západní Bengálsko.\n\nNa severu je ohraničeno Himálají a zeměmi Nepálem, Bhútánem a indickým spolkovým státem Sikkim. Severovýchodní hranici tvoří řeka Brahmaputra a její výšiny. Na severozápadě se táhne přes severní planiny Bharigati až do Dvarbagy. Východní hranici tvoří pohoří Kasia, Džantia, Tripura a Catagrama. Na západě je území lemováno horskými lesy Ajamahalu, Saotla Pargana, Chotanagpur, Manabhuma, Dhalabhuma, Keodžar a Majurabhaja.\n\nToto území dnes zahrnuje region současných území indického Západního Bengálska a samostatného státu Bangladéš. Lidé těchto území jsou spojeni společným jazykem bengálštinou, společnou sociální strukturou, společným náboženským smícháním hinduismu a islámu a většinou společnou historií.\n\n\nTyto národy byly v polovině 6. století společně označovány jako \"Gaudové\".\n\nCelkově jde asi o 207 000 000 lidí. Lidé mluvící bengálsky žijí kromě hlavních oblastí (Bangladéš, Indie) i v zemích jako Malawi, Spojené arabské emiráty, Velká Británie, USA, Saúdská Arábie, Singapur či Nepál. Jsou spojeni společným jazykem Bengálštinou, společnou sociální strukturou a společným náboženským složením.\n\nKromě názvu \"Bengálci\" se můžeme setkat i s alternativami \"Banga-Bhasa\", \"Bangala\" a \"Bangla\".\n\nJe toho velmi málo známo o prehistorii Bengálska. Archeologické nálezy na tomto území podporují tvrzení, že na tomto území existovala zemědělská společnost od roku 1250 př. n. l.. Nicméně, identita těchto lidí může být pouze odhadována z antropologického a lingvistického výzkumu. Historické členění Bengálska je obvykle prováděno do tří období. Období starověké, středověké a novověké (moderní).\n\nStředověké období je obvykle v Bengálsku spojováno s obdobím muslimské dominace. Moderní období pak začíná příchodem Evropanů, zejména pak, úpadkem Mughalské říše a nástupem Britů.\n\nBěhem bengálského hladomoru v letech 1769–1772 zahynula na podvýživu až třetina obyvatel Bengálska. Hladomor v roce 1943, při kterém v Bengálsku zahynuly až tři miliony lidí, vyvolala japonská okupace Barmy a válečná politika britského premiéra Churchilla.\n\n\n\n\n\n"}
{"id": "51760", "url": "https://cs.wikipedia.org/wiki?curid=51760", "title": "Východní fronta (druhá světová válka)", "text": "Východní fronta (druhá světová válka)\n\nVýchodní fronta druhé světové války vznikla napadením Sovětského svazu Německem (operace Barbarossa) a zanikla kapitulací Německa. V letech 1941–1943 byla jedinou frontou v Evropě a až do konce války byla hlavní frontou. I po otevření západní fronty v Normandii v červnu 1944 až do konce války vázala přes 65 % sil nacistického Německa a jeho evropských spojenců.\n\nVelká vlastenecká válka vypukla v ranních hodinách 22. června 1941, kdy Německo přepadlo bez vyhlášení války Sovětský svaz. 23. června vyhlásilo válku SSSR Slovensko, o čtyři dny později se na podkladě incidentu zorganizovaného Němci připojilo Maďarsko. 4. července se k útoku na SSSR přidalo i Rumunsko a v srpnu Itálie, později španělská Modrá divize. Němci v září oblehli Leningrad a útok poté vyvrcholil bitvou o Moskvu. 6. prosince 1941 však přešla sovětská vojska do protiútoku a německé plány na dobytí klíčových měst a porážky SSSR do konce roku 1941 se neuskutečnily.\n\nNa jaře roku 1942 byly boje obnoveny, německá letní ofenzíva začala 28. června a německá vojska postoupila k Stalingradu, na Kavkaz a obsadila Krym. V září začala bitva u Stalingradu, které se na německé straně účastnilo milión a na straně sovětské půldruhého miliónu vojáků. Skončila 30. ledna 1943 kapitulací obklíčené německé armády polního maršála Friedricha Pauluse. Poté Rudá armáda započala postup na Kursk, Charkov a Rostov na Donu. V březnu zahájily německé jednotky protiofenzívu, při které dobyly Charkov zpět. V tomto období do bojů poprvé zasáhla československá vojska, která byla spojenci Sovětů v boji proti nacistickému Německu. 5. července 1943 zahájila německá armáda operaci Citadela, a začala tak bitva v Kurském oblouku, která vyvrcholila 12. července u Prochorovky největší tankovou bitvou v dějinách lidstva. Protiútokem u Kurska zahájila sovětská vojska operaci Kutuzov, která pokračovala tažením k řece Dněpr, kterou Hitler považoval za nedobytný východní val. V září 1943 však sovětská vojska na několika místech řeku Dněpr překročila a počátkem listopadu osvobodila za spoluúčasti československých vojsk Kyjev.\n\nÚtok na německé jednotky v okolí Leningradu v lednu 1944 prolomil blokádu města, která trvala 882 dní. Počátkem roku byly v SSSR zformovány polské vojenské jednotky, které se tak vedle čs. jednotek staly dalším spojencem Sovětského svazu. V den výročí napadení SSSR Německem 22. června zahájila Rudá armáda operaci Bagration. Této velké letní ofenzívy, jejíž součástí byla i lvovsko-sandoměřská operace, se účastnilo na sovětské straně 3 600 000 a na německé straně 1 700 000 vojáků, takže šlo o největší vojenskou operaci druhé světové války. Koncem srpna se uskutečnila jašsko-kišiněvská operace, při níž sovětská vojska pronikla do Moldávie a do Rumunska; to uzavřelo se SSSR mír a jeho vojska se přidala na sovětskou stranu. Do konce roku 1944 obsadila Rudá armáda Bulharsko, které bylo německým spojencem, pomohla osvobodit Jugoslávii a pronikla na území Maďarska a východního Pruska.\n\n12. ledna 1945 zahájili Sověti viselsko-oderskou operaci a den poté konečnou fázi útoku na Východní Prusko. Rudá armáda postupovala v Maďarsku, Polsku a na Slovensku, na jaře pronikla do Rakouska a na Moravu. 16. dubna začala bitva o Berlín, která skončila kapitulací berlínské posádky 2. května 1945. 8. května 1945 podepsali Němci za přítomnosti zástupců SSSR, USA, Velké Británie a Francie oficiální kapitulační akt, ovšem některé jednotky německých vojsk v Čechách a v Rakousku kladly odpor až do druhé dekády měsíce května, kdy zazněly poslední výstřely na východní frontě 2. světové války v Evropě.\n\nPo hospodářské krizi se ve 30. letech v Německu dostala k moci nacistická strana NSDAP, která pod vedením Adolfa Hitlera zahájila přípravy na odvetu za porážku Německa v první světové válce. Země, které byly vítězi první světové války (Spojené království, Francie a USA), svou politikou Appeasementu nepodnikly proti vzrůstajícímu německému militarismu žádné kroky. Nečinně přihlížely, jak německý nacionální socialismus šlape po Versailleské smlouvě, obsazuje demilitarizované Porýní nebo podporuje nacionalistického španělského povstalce Franca. V březnu 1938 německá vojska anektovala Rakousko. Ve dnech 29. až 30. září 1938 svolali v Mnichově Německo, Itálie, Spojené království a Francie jednání, jehož výsledkem byla Mnichovská dohoda, ve které tyto země rozhodly o odtržení Sudet od Československa. Na tomto území, kde žila významná německá menšina se také nacházela linie opevnění, která mohla v případě ozbrojeného konfliktu ochránit zemi před agresí Německa. Bývalé Dohodové velmoci přitom odmítly Československu pomoci při obraně před německými územními nároky a v případě neuznání výsledků Mnichovské dohody, by nebyly ochotné navzdory podepsaným obranným smlouvám zasáhnout. Následná první vídeňská arbitráž situaci země po ztrátě Podkarpatské Rusi a jižních oblastí Slovenska ještě ztížila. Sovětský svaz deklaroval ochotu zemi vojensky pomoci, neměl s ní však společnou hranici a Polsko ani Rumunsko.případný průchod sovětské armády nepovolily. V březnu 1939 přestalo Československo existovat. Čechy a Moravu obsadila německá vojska a byl vytvořen takzvaný Protektorát Čechy a Morava. Na Slovensku vznikla za přispění Hitlera první slovenská republika.\n\nTěsně před začátkem bojů druhé světové války se Třetí říše a Sovětský svaz v Paktu Ribbentrop-Molotov tajně dohodly na rozdělení Polska a některých dalších zemí, které mezi nimi ležely. Stalin v té době věděl, že Hitler plánuje vést válku proti zemím západní Evropy a tento fakt hodlal využít. Pravděpodobně doufal, že se Německo vyčerpá v bojích s Francií a Spojeným království a on pak může tyto oslabené země napadnout, popřípadě získat čas a připravit se na německý vpád. Pakt měl zajistit SSSR v kritickém období do roku 1942 , kdy mělo být ukončeno plánované přezbrojování Rudé armády. 17. září 1939 se Sovětský svaz připojil k invazi do Polska a vcelku snadno obsadil jeho východní oblasti, sovětští činitelé to oficiálně odůvodňovali snahou ochránit ruské, běloruské a ukrajinské obyvatelstvo v těchto oblastech. Tímto se však pouze zastíral fakt, že SSSR postupoval podle tajné dohody a přímo se tak zúčastnil rozpoutání druhé světové války. Západní spojenci však, na rozdíl od Německa, Sovětskému svazu válku nevyhlásili. Během vpádu do Polska se do rukou Rudé armády vzdalo mnoho polských vojáků a důstojníků. Asi 25 000 z nich, včetně polské inteligence, pak NKVD zastřelila nedaleko Smolenska v Katyňském lese a na dalších místech. Podle dodatků k paktu měl SSSR volnou ruku v některých pobaltských zemích. Stalin následně v průběhu roku 1940 přikázal obsadit Estonsko, Lotyšsko a dokonce i Litvu, které se dodatek netýkal. Sovětská moc v těchto zemích následně rozpoutala krutou perzekuci, v jejímž důsledku přišlo o život nejméně 100 000 lidí. 24. června 1940 Stalin ultimativně požádal Rumunsko o předání Besarábie a Severní Bukoviny a následně byly tyto regiony obsazeny vojsky Rudé armády. V oblasti se nacházela i ložiska ropy, která byla v té době pro Německo nezbytně potřebná pro vedení války.\n\nHitler ve své knize \"Mein Kampf\" psal o potřebě rozšířeného životního prostoru (tzv. \"Lebensraum\") pro německý národ ve Východní Evropě. Představoval si, že Němci jako nadřazený národ osídlí západní Rusko a Rusy, které považoval za méněcenný národ ovládaný Židy, přesídlí na Sibiř. Zbytky původního obyvatelstva by Němci použili jako levnou pracovní sílu. Pro Německo měla válka na východě nejen rasový, ale i významný ideologický rozměr, protože komunisté byli považováni za hlavní nepřátele nacistů. Neméně důležité byly i zahraničněpolitické a státní aspekty, kdy velké množství staré pruské aristokracie, která měla navíc velké slovo v armádě, vidělo v Rusku a později v SSSR nebezpečného souseda, kterého je třeba eliminovat.\n\nPo velkých čistkách, které zasáhly sovětskou společnost a zejména armádu koncem 30. let Hitler předpokládal, že je SSSR vojensky slabý a neschopný efektivně vést válku, a proto by měla být jeho porážka německou armádou poměrně jednoduchá.\n\nPřípravy na vpád do SSSR začaly již v roce 1940. Za politický cíl \"operace Barbarossa\" určil Hitler:\nNa začátku velké vlastenecké války neviděli úplně všichni občané SSSR v Němcích nepřátele. Mnozí lidé zejména neruského původu, Ukrajinci, Lotyši, Litevci, Kuroni, Estonci, Baltští Němci, Krymští Tataři, kteří se pamatovali na německá vojska z období první světové války, si Němce pamatovali jako na civilizované a dobré lidí. Hitler však svou šanci získat si sympatie sovětského obyvatelstva po vpádu do země rychle ztrácel. Už v principu byl nacistický režim nepřátelský, protože si počínal genocidně a byl zaměřen proti Slovanům. Jednotky složené z Ukrajinců, bývalých ruských zajatců nebo Kozáků (či jiných kolaborantů, ne vždy složené na národnostním principu) byly nasazovány pouze z iniciativy německých místních velitelů (jako byl např. Ewald von Kleist na Krymu a Kubáni). Centralizovaná koncepce spojenectví s utlačovanými národy SSSR, jejímž vrcholem byla ROA, vznikla paradoxně až tehdy, když Němci museli ze SSSR ustupovat. To, že se k Hitlerovi připojily i bývalé pobaltské republiky, nebylo nic překvapivého. Ty cítily k Sovětskému svazu pravděpodobně největší odpor ze všech sovětských republik. Přesto, že většina obyvatel pobaltských zemí nebyla tak politicky naivní, aby uvěřila Hitlerovi, předpokládali, že každá změna oproti stalinskému režimu bude jen lepší.\n\nObčané SSSR skutečně nestáli za Stalinem bez výhrad. Důvěra v něj těsně po napadení země a katastrofických porážkách v létě a na podzim 1941 klesla, věděli ale, že pod Hitlerem a nacistickou nadvládou by byla situace asi ještě horší. Odpor k německé agresi následně stoupal, když se příslušníci hitlerovských vojsk (hlavně Einsatzgruppen) ukázali jako brutální vrazi. K soudržnosti, jakou sovětský lid projevil, do značné míry pomohla i prohlášení samotného Stalina, který 3. července 1941 v rozhlase ke svým krajanům promluvil přímo neuvěřitelně: \"\"Soudruzi, občané, bratři a sestry, příslušníci armády a námořnictva! Obracím se na vás přátelé moji!\" \"Tato slova zapadala do ponuré atmosféry těchto dnů..\n\nSovětský svaz během války navíc uzavřel spojenectví se západními demokraciemi. Mnozí občané Sovětského svazu po sblížení země s Spojeným královstvím a USA během války očekávali, že se poměry v zemi změní. To je ještě více hnalo do boje s nepřáteli.\nNa stranu SSSR se postavil i Sergij, loajální moskevský patriarcha pravoslavné církve, kterou přitom bolševici dávno prohlásili za jednoho z nepřátel společnosti a nemilosrdně ji pronásledovali. Okamžitě po napadení země vyzval pravoslavnou církev v zemi, aby aktivně podporovala boj sovětského lidu proti Německu. Církev začala peněžní sbírku, která do roku 1943 sesbírala 200 milionů rublů, za které byla sestavena jedna stíhací peruť a tankový pluk.\n\nNa počátku 40. let byla sovětská obranyschopnost silně narušena. Hlavní podíl na tom měly stalinské čistky v armádě, také diletantské zásahy sovětského vedení do organizace armády (například zrušení mechanizovaných sborů, které bylo v létě 1941 třeba narychlo znovu formovat), chyběly zkušení odborníci v tankovém vojsku, v období napadení země se pouze začínali zacvičovat ti, kteří byli k tankovým jednotkám převeleni z jiných druhů vojsk. Nebyly to však jediné slabiny Rudé armády. Sovětským vojskům zoufale chyběla motorizace a díky maršálovi Kulikovi i samopaly. Rudá armáda na hranicích soustředila velké množství zásob, které okamžitě po vpádu padly do rukou Němcům. Za všechny tyto chyby nese plnou odpovědnost Stalin a jeho blízké okolí. Stalin navíc v rozhodujících dnech před napadením SSSR nijak adekvátně nereagoval na příchozí zpravodajské zprávy o přípravě útoku proti zemi. Tyto faktory výraznou měrou podryly bojeschopnost Rudé armády a přispěly k jejímu porážkám na začátku války.\n\nStalin před začátkem druhé světové války v létě 1937 inicioval brutální čistky v armádě. Ty připravily o život většinu nejvyšších důstojníků: za oběť padli tři z tehdejších pěti maršálů, 11 komisařů obrany, 13 z 15 velitelů armád i všichni velitelé vojenských okruhů. Celkově bylo zatčeno, propuštěno nebo uvězněno asi 35 000 důstojníků Rudé armády. Až následná Zimní válka, ve které početnější a lépe vyzbrojená Rudá armáda dokázala Finy porazit až po půlročních bojích a poměrně vysokých ztrátách, i začátek Velké vlastenecké války ukázal, v jakém stavu se skutečně nachází důstojnický sbor Rudé armády. Některé novodobé zdroje, například Viktor Suvorov však tvrdí, že ve skutečnosti chtěl Stalin napadnout Německo, a právě předválečné čistky a investice do rozvoje hospodářství namísto zbrojení později napomohly SSSR válku vyhrát.\n\nPřes všechny stalinské brutality a přehmaty byl Sovětský svaz v roce 1940 rozvíjející se zemí. Životní úroveň rostla. Luxus sice neexistoval, ale lidé byli dobře oblečeni a v obchodech bylo více zboží než v předešlých obdobích sovětské vlády. Německý vpád následujícího roku tento růst brutálním způsobem přerušil, obyvatelé SSSR se dočkali podobné životní úrovně, jakou dosahovali před rokem 1941 až v 60. letech.\n\nStalinův teror postihoval ale i lidí, kteří nikdy jeho nepřáteli nebyli. Ti byli likvidováni na základě preventivních čistek a falešných obvinění udavačů, kteří museli plnit \"udavačské kvóty\". Toto se nedalo utajit a nenávist k Stalinovi se proto pozvolna šířila i mezi obyčejnými lidmi. Situace v zemi byla dobrým politickým základem pro každého útočníka zvenčí. Hitler však tuto výhodu nedokázal využít.\n\nDalším faktorem byla demontáž Stalinovy linie a přesun jejího vybavení na západ do zatím ještě nedokončené Molotovovy linie. Opevnění Stalinovy linie tvořila původně dobře vybudovanou síť železobetonových pevností, zátarasů a dřevozemných bunkrů, která se táhla od města Pskov na severu, přes východní břehy řeky Berezina, dále na jih do Kyjeva až k Oděse na břehu Černého moře. Byla vybudována v polovině 30. let původně na obranu před případnými útoky kapitalistických zemí ze západu. Ale po rozšíření Sovětského svazu o oblasti, které obsadil podle dodatků k paktu Ribbentrop - Molotov se hranice země přesunuly o stovky kilometrů na západ. Původní Stalinova linie byla opuštěna a její vybavení a výzbroj se přemístila do opevnění, která se začala budovat na nových hranicích. V době napadení Sovětského svazu však téměř žádné z těchto opevnění nebylo dokončeno a tím pádem ani použitelné. Při postupu nacistů hlouběji do vnitrozemí země však jednotky Rudé armády využily i původní opuštěné opevnění Stalinovy linie, například u Kyjeva. Ukázalo se, že kdyby z nich předtím nebyla odvezena původní výzbroj, mohla tato linie výrazně pomoci Sovětům při obraně jejich území.\n\nNa zahraničněpolitické scéně se Stalin po vypuknutí 2. světové války částečně snažil zajistit Sovětský svaz tím, že 13. dubna 1941 uzavřel s Japonskem pakt o neútočení. Později mu tento čin velmi pomohl, když po ujištění rozvědky, že Japonsko nenapadne Sovětský svaz na Dálném východě, stáhl vojska z této oblasti k obraně Moskvy.\n\nMnožící se zprávy o tom, že se Německo chystá napadnout Sovětský svaz, se Stalin navenek snažil ignorovat a dělal vše, aby Adolfa Hitlera, s nímž měl uzavřený pakt o neútočení, nevyprovokoval. Velmi přesné zprávy přicházely od Richarda Sorgeho, který dokonce dokázal několik dní před útokem poslat do SSSR zprávu, že se útok začne 22. června. Stalin však žádným zprávám nevěřil a nedovolil vyvíjet prakticky žádnou činnost, která by napovídala, že se sovětská vojska připravují na válku - doufal zřejmě, že tak získá čas. Pouze 19. června dostala sovětská vojska rozkaz, aby rozptýlila svá letadla a maskovala svá pohraniční letiště. Bylo však pozdě. O množících se neúspěších při zlepšování vztahů s Německem jasně mluvila zahraničněpolitická situace, jakož i chladné reakce Hitlera na pokusy o sblížení obou zemí.\n\nHitler vydal před vpádem do SSSR několik rozkazů, které měly výrazný vliv na osud některých kategorií válečných zajatců i obyvatelstva na okupovaných územích:\n\n\nHitler předložil v červenci 1940 svému štábu záměr napadnout na jaře roku 1941 Sovětský svaz. Později jeho ambice stouply na: \"Úplné zbavení Sovětského svazu práva na existenci.\"\nHitler zatím alespoň částečně kamufloval tuto činnost např. přípravou údajného vylodění na Britské ostrovy. Částečně zmátl sovětskou výzvědnou službu i tím že si nepřipravoval žádné zásoby pro boj v zimě (sovětská rozvědka např. sledovala nákupy ovčí kůže na světových trzích). Bylo totiž vyloučeno, že by se mu podařilo SSSR zničit od začátku jara do příchodu zimy. Brzy byly k západním hranicím Sovětského svazu přemístěny velké německé síly. Většina z nich se soustředila ve Východním Prusku a Němci okupovaném Polsku. Původní datum začátku útoku však oddálilo několik příčin. Jednou byla toho roku velmi deštivé jaro. Druhou byl německý útok na Jugoslávii a Řecko, který mohl na poslední chvíli znamenat velké nebezpečí, podobně jako tomu bylo během první světové války. Někteří však poukazují na to, že útok na Jugoslávii a Řecko vázal jen malé německé síly a neměl výrazný vliv na datum konečného vpádu do SSSR. Walther von Brauchitsch, velitel Wehrmachtu, disponoval třemi skupinami armád, z nichž každou podporovala jedna letecká armáda.\n\n\nPřesto, že německé ozbrojené síly měly velké bojové zkušenosti, vynikající velitelský sbor, který je v kombinaci s kvalitní výzbrojí dělal pravděpodobně nejlepší pozemní armádou na světě, je dost diskutabilní, zda měly potenciál zničit Sovětský svaz. Je však také nepopiratelné, že nebýt Hitlerových zásahů do příprav a realizace bojových operací, mohly se boje na východní frontě (jakož i během celé války) vyvíjet podstatně více ve prospěch Třetí říše.\n\nV noci z 21. na 22. června 1941 Němci vyzvali sovětského velvyslance Dekanozova, aby v Berlíně urychleně navštívil německé ministerstvo zahraničních věcí. Tam mu o 3. hodině ráno místního času doručili diplomatickou nótu, stejný dokument odevzdal hrabě von der Schulenburg o 5. hodině ráno sovětskému ministrovi zahraničních věcí Molotovovi v Moskvě. V dokumentu byl Sovětský svaz obviněn z podvratné činnosti vůči Německu, Evropě a nepřátelské politiky vůči Třetí říši. Také byl obviněn ze soustředění sil na sovětsko-německých hranicích, což bylo v rozporu se vzájemnými dohodami o přátelství. Dokument rovněž informoval o tom, že německá vláda je nucena na ohrožení svých hranic okamžitě reagovat a Hitler již přijal opatření, aby ozbrojené síly toto nebezpečí silou zlikvidovali. Ještě téhož dne vyhlásila válku Sovětskému svazu Itálie, zanedlouho ho následovaly i ostatní země Osy. O 12:00 v sovětském státním rozhlase vystoupil ministr zahraničních věcí Molotov a informoval obyvatelstvo země, že SSSR byl napaden. Okamžitě po vyhlášení války vyjádřil ministerský předseda Spojeného království Winston Churchill SSSR podporu v boji proti Německu.\n\n22. června 1941 se mezi 3:15 a 4. hodinou ranní začala největší, nejurputnější a nejkrvavější nepřetržitá pozemní kampaň v historii lidstva. Krycí název německé útočné operace zněl operace Barbarossa. I když Stalin o plánovaném útoku věděl, přesto byl opatrný a rozkaz k bojové pohotovosti vydal až několik hodin před německým útokem. Ten však k některým jednotkám vůbec nedorazil, a tak útok sovětská vojska i sovětské politické vedení zaskočil. Teprve 30. června vznikl pod Stalinovým velením \"Státní výbor obrany\".\n\nPo dělostřeleckém ostřelování a leteckém bombardování 22. června ve 4:15 překročili první z více než tři a půl milionu mužů vojsk Osy hranice Sovětského svazu na téměř 1 320 km dlouhé frontě. Útočící vojska měla k dispozici přes 3,6 miliónu vojáků, 50 000 děl a minometů, 3600 tanků a samohybných děl a 2700 bojových letounů. Německá vojska byla při útoku organizována do tří skupin armád (Sever, Střed a Jih), sovětské ozbrojené síly používaly seskupení nazývané fronty (Severozápadní, západní a jihozápadní), které zpočátku přibližně odpovídaly německým skupinám armád. Ale na sklonku bojů roku 1941 Rudá armáda zvýšila celkový počet frontů na úkor jejich síly, takže v pozdějším období se sovětské fronty téměř rovnaly německým armádám.\n\nSovětské ozbrojené síly byly útokem zaskočeny. Intenzivní odpor od začátku kladly nepočetné jednotky pohraniční stráže, ale ty nebyly dostatečně vybaveny pro boj s tanky a byly proto postupně likvidovány. První těžké boje se rozhořely v oblasti Brestu, kde bylo obklíčeno 11 sovětských divizí. Za několik dní Němci pronikli hluboko do pobaltských republik, obsadili velkou část Běloruska a západně od Minska obklíčili skoro celou 3., 4. a 10. sovětskou armádu. Mezera, která vznikla obklíčením sovětských vojsk v oblasti Minska dovolila Němcům bez těžkého odporu překročit 1. července Daugavu s Dněprem a rychle postupovat dál do sovětského vnitrozemí směrem na Smolensk. Na jižní Ukrajině postupovala německá vojska skupiny armád Jih spolu s rumunskými jednotkami rovinatým terénem, ale čelila mnohem většímu množství sovětských tanků. Zanedlouho obklíčily Oděsu, ale do města zatím nepronikly.\n\nRozmístění sovětských vojsk při vpádu, podle názoru Ericha von Mansteina, naznačovalo, že dosud ještě nebyly rozmístěny do útočných pozic.\nVojska západních vojenských okruhů byly zatím dislokována v jakési vyčkávací pozici, přičemž však nemuselo nutně trvat dlouho, aby byla na případný útok připravená. Právě fakt, že se Stalin chystá napadnout Německo byl jedním z hlavních argumentů pro útok na SSSR. To však zřejmě nebylo možné dříve než na jaře roku 1942 nebo ještě později v důsledku neukončené reformy a přezbrojování Rudé armády.\n\n23. června 1941 byla vytvořena Stavka hlavního velitelství (od 8. srpna 1941 Stavka vrchního velení), které předsedal národní komisař obrany Semjon Timošenko, ale v jeho kompetenci chyběly mnohé důležité úkoly, které bylo v té době třeba řešit, a proto jej 10. července nahradil sám Stalin. Veškerá moc v zemi se 30. června 1941 soustředila ve Státním výboru obrany, jehož vrchním velitelem se stal od 8. srpna také Stalin. 23. července byla vyhlášena mobilizace.\n\n25. června začali Finové spolu s Němci osvobozovat své ztracené území na Karelské šíji. 29. června se začalo bojovat i na sovětsko-norských hranicích za polárním kruhem. Bylo to poprvé v historii, co se vedly boje i v této nehostinné oblasti.\n\nV červenci a srpnu se skupině armád Sever podařilo postoupit pobaltskými republikami, obsadit Rigu a Pskov. Pokračoval také její postup k Luze a Novgorodu. Po tom, co skupina armád Střed narazila v červenci na tvrdou obranu kolem města Smolensk, se rozhořely v jeho okolí téměř měsíc trvající boje. Němci se pokoušeli obklíčit bránící se sovětskou 16., 19. a 20. armádu a zároveň museli čelit energickým protiútokům, které vedly sovětské jednotky, aby zabránily vlastnímu obklíčení.\n\n8. srpna v noci 15 sovětských dálkových bombardérů DB-3 vystartovalo z Baltského ostrova Ezel a z výšky 7 km bombardovalo nezatemněný Berlín. Všechny stroje se vrátily v pořádku na základnu. Ráno německé noviny uváděly, že město bombardovali Angličané a že bylo sestřeleno 6 anglických letadel. Britský tisk na to zareagoval také, když oznámil, že Němci vydávají podivná prohlášení, protože britské letectvo nad Berlínem 7. ani 8. srpna nelétalo.\n\nNěmcům do značné míry pomohly sovětské rozkazy, které nařizovaly nerozvinutým a nepřipraveným vojskům okamžitě vést protiútoky, které v době, kdy nefungovalo stálé spojení s velitelstvími, nebylo možno dostatečně zkoordinovat. Němci znovu aplikovali taktiku bleskové války a neútočili proti silnějším sovětským uskupením čelně, využívali obchvaty a obkličovali rychlými mechanizovanými a tankovými klíny pomaleji manévrující sovětská vojska. Luftwaffe v prvních dnech války zničila postupně většinu sovětského letectva dislokovaného na západě země.\n\nVzhledem k rychlému postupu německých vojsk byla přijata tato rozhodnutí:\nStalin – znepokojen porážkami svých vojsk, jakož i množstvím vojáků a důstojníků, kteří se vzdali do rukou Němcům – v srpnu 1941 vydal \"rozkaz č. 270\". Ten měl dalekosáhlý vliv na životy milionů sovětských vojáků, kteří byli zajati německými vojsky. Rozkaz zakazoval vojákům dobrovolně se vzdávat nepříteli, nebral však ohled na okolnosti zajetí. Asi devítina sovětských zajatců poté, co byli osvobozeni ze zajetí vlastními jednotkami, se dostala do trestních jednotek nebo do pracovních táborů (gulagů).\nV noci z 25. na 26. srpna 1941 Sovětský svaz spolu s britskými jednotkami vstoupil na území Íránu. Proněmecká vláda vedená Ali-Mansurem následně podala demisi. Írán bez velkého odporu kapituloval 29. (odpor proti britským) a 30. srpna (odpor proti sovětským silám). Vpád na íránské území měla na starosti sovětská 53. armáda. Spojenci následně využívali Írán jako koridor pro zásobování Sovětského svazu.\n31. srpna 1941 doplul do sovětského přístavu Archangelsk první britský konvoj PQ-0 se zásobami. Pomoc západních Spojenců byla v té době pro SSSR velmi užitečná. V téže době začala německá vojska systematicky ostřelovat Leningrad, který se ocitl od 8. září 1941 v obležení.\n\nV následujících bitvách Němci obklíčili a zničili v sériích bojů na západním a později i na východním břehu Dněpru, sovětskou 6. a 12. armádu bránící se v oblasti Umaně. Hitler v té době nařídil zastavit postup na Moskvu přes Smolensk odkud přesměroval 2. tankovou skupinu generála Guderiana směrem na Kontop a vrhl své tankové skupiny na Kyjev, v jehož okolí zbývalo stále velké množství sovětských vojsk. Vedle Guderianova útoku ze severozápadu se k městu blížili německá vojska Ewalda von Kleista od Kremenčuku z jihozápadu. Bránící se vojska Jihozápadního frontu nesměla na Stalinův rozkaz opustit své pozice v ohybu Dněpru, ve kterých jim hrozilo obklíčení. O ústup přitom žádal i velitel fronty a Stalinovi blízký maršál Buďonnyj. 14. září německé tankové jednotky pronikly na jihu k městu Romny a nakonec se 19. září spojily a sevřely čelisti obklíčení u Lochvice, čímž v oblasti Kyjeva odřízli přes 600 000 mužů sovětské 5., 21., 26. a 37. armády, tvořící převážnou část Jižního frontu. Sovětské jednotky se však nevzdaly hned a Němci byli nuceni na mnoha místech překonávat silný odpor. Navzdory tomu, že Kyjev padl již 19. září, poslední ohniska odporu v kotli se vzdala nebo byla zničena až 26. září. Němci následně soustředili své tankové jednotky skupin Sever a Střed a zaútočili opět v oblasti Smolenska. Tyto boje byly počátkem útoku směrem na Moskvu. Skupina Jih zatím udeřila na zeslabený Jihozápadní front a obsadila Charkov a postupovala na Donbas. Na určitý čas obsadili Němci i Rostov na Donu a nezadržitelně pronikli na Krym, kde odřízli námořní základnu Sevastopol. V tomto období byla obsazena většina nejzápadnější části SSSR.\n\nSovětský svaz však postupně obnovil chod evakuovaných továren, USA a Velká Británie mu dodávaly zbraně, stroje a materiál. Ačkoliv se v celkovém objemu válečné výroby SSSR jednalo jen o asi 10 %, šlo o dodávky, které Rudá armáda a sovětský průmysl nutně potřebovaly. Při vpádu do SSSR byli v některých oblastech němečtí vojáci vítáni jako osvoboditelé před Stalinem a komunisty. Hitler toho nevyužil, neboť si byl jist vítězstvím tak jako tak, a chtěl vítězství jen pro sebe. Zakrátko titíž občané jako svědci nesmírného množství válečných zločinů začali spolupracovat s protiněmeckým odbojem. Protislovanská a protižidovská genocida z části prý vysvětluje motivaci pozdějších zločinů sovětských vojáků a jejich spojenců na německých civilistech a zajatcích.\n\n30. září 1941 zahájili Němci „operaci Tajfun“, bitvu o Moskvu. V Moskevském směru Němci úspěšně postupovali dál a u Vjazmy prorazili linii sovětského Západního frontu a obklíčili desítky tisíc sovětských vojáků 16., 19., 20., 24. a 32. armády vedené Ivanem Koněvem. Zanedlouho se podařilo tankovému sboru Feldherrnhalle překročit řeku Desnu a u Brjanska těžce narušit, zlikvidovat nebo zajmout jednotky 3., 13. a 50. armády Brjanského frontu. Sověti nakonec s obtížemi německý postup zastavili u Mcensku.\n\nV tomto období Němci už téměř 5 měsíců aplikovali taktiku bleskové války a úspěšně drtili svého nepřítele. Zatímco v předešlých bojích v západní Evropě postupovali bez větších problémů, v SSSR byl \"Wehrmacht\" postaven před nové problémy. Němci museli čelit časové tísni, protože celkový plán operace Barbarossa se zakládal na tom, že bude Rudá armáda zničena během několika málo měsíců, což jak se ukázalo nebylo vůbec reálné. Časový skluz měl za následek vzrůstající problémy s počasím, které bylo sice během léta dobré, ale na podzim se změnilo na deštivé, což velmi zpomalilo postup vozidel po nekvalitních sovětských cestách. Zhoršující se počasí, které zabránilo nasazení letectva a později i silné mrazy, na které německé velení trestuhodně nepřipravilo své jednotky pak krutě trápily německé jednotky během zimy. Nacistické válečné mašinérii způsobovaly další problémy i obrovské vzdálenosti, které muselo řešit zejména přetížené zásobování. Sověti navíc začali aplikovat taktiku spálené země aby nepříteli ztížili zásobování z místních zdrojů. Nezanedbatelný byl i odpor sovětských vojsk, který byl obecně mnohem urputnější než ten, se kterým se nacisté dosud setkávali.\n\nZačátkem října se sovětská obrana středního úseku fronty nejprve pokusila Němce zadržet v okolí Vjazmy a na cestě Orel - Brjansk. Ze severu se k Moskvě blížili von Kluge se svojí 4. armádou, z jihu a západu to byl Guderian se svou tankovou skupinou. Do začátku prosince 1941 se nacistickým jednotkám na západě a severozápadě od Moskvy za vzrůstajících ztrát podařilo proniknout silnou sovětskou obranou v městě Možajsk, Kalinin, Klin, Volokolamsk, Istra a Solnečnogorsk, přičemž dosáhli kanálu Volha - Moskva. Na jihozápadě postupovali Němci přes Kalugu a Mcensk směrem k Tule. K tomuto opevněnému městu pronikla Guderianova vojska 2. tankové armády 30. října, ale město samotné nebyla schopna obsadit. Některé vládní úřady byly evakuovány do Kujbyševa. 7. listopadu na Rudém náměstí v Moskvě proběhla tradiční vojenská přehlídka, při níž tentokrát defilovali vojáci frontových útvarů, kteří pochodovali přímo na frontu, vzdálenou již jen 25 km od předměstí Moskvy.\n\nV prvních prosincových dnech se jen několik desítek kilometrů před Moskvou mezi vyčerpanými jednotkami na obou stranách rozhořely boje, které nakonec Němce přinutily zpomalit postup. Stalin, který už mezitím začal stahovat část svých vojsk z Dálného východu, Uralu a Sibiře, připravil spolu se svými generály útok na křídla německých vojsk. Jmenoval velitelem Západního frontu generála Žukova a mnohé sovětské jednotky, poznamenané předešlými boji podobně jako vyčerpaný Wehrmacht, který byl špatným počasí navíc zbaven i své letecké podpory, vyrazily do protiofenzivy 5. prosince, v oblasti Klinu, Solnečnogorska, Tuly a Jeletska 6. prosince. Sovětská vojska na několika místech prorazila německé linie a Wehrmacht poprvé ztratil v boji celé divize. Rudá armáda postoupila do ledna 1942 o 150–300 km na západ. Němcům se podařilo postup sovětských vojsk, kterým chyběly tanky, zastavit až u Rževu, čímž byla linie opět stabilizovaná. Bylo to částečně i proto, že Hitler vydal rozkaz neustupovat, čímž přinutil své jednotky bojovat na hraně svých možností. I když se mu tento tah v tomto období vyplatil, opakování této taktiky v následujícím období provázelo několikrát velké porážky německých vojsk. Velké množství sněhu a vysoké ztráty nakonec paralyzovaly bojovou činnost na obou stranách.\n\nDo začátku útočné fáze bitvy o Moskvu Rudá armáda ustoupila 850 až 1200 km, postup Wehrmachtu na hlavní město země však zastavila a později naopak zahnala Němce několik stovek km zpět. Na ostatních důležitých směrech - u Leningradu a na jihu u Rostova nad Donem se i navzdory počátečním neúspěchem podařilo postup Němců zastavit. Ani jarním útokem 2. úderné armády se však Leningrad z obklíčení vyprostit nepodařilo. Město se navzdory mnoha pokusům o spojení jižně od Ladožského jezera ocitlo v obklíčení na 882 dní., což mělo kruté následky pro jeho civilní obyvatelstvo. Asi milion z nich zahynul ve strašných podmínkách od kruté severské zimy a dlouhotrvajícího hladu. Udržení Leningradu bylo velmi důležité z několika důvodů, bylo to poslední místo kam se mohla z Tallinnu evakuovat rudá baltická flotila a bylo to také místo, které zabraňovalo spojení vojsk útočících z Karélie a polárních oblastí Finska a Norska s vojsky skupiny armád Sever. Obránci Leningradu také v podstatě bránili přístupy k přístavům Archangelsk a Murmansk, které byly důležitou spojovací tepnou se Spojeným královstvím.\n\nRudá armáda podnikla od ledna do dubna 1942 na severním a středním úseku fronty v oblasti Moskvy, kde stále držela silné rezervy, lokální protiútoky např. Děmjanskou operaci, Rževsko-syčevskou operaci a dále útoky v oblasti Orlu, Kurska a Bolchova, čímž si alespoň částečně zlepšila postavení na daných úsecích a držela Němce dál od Moskvy, i když se tyto operace považují obecně za nepříliš úspěšné. Těžkou ranou pro vojska bránící se v Sevastopolu byla likvidace sovětského výsadku u Feodosije, což byl zahanbující konec tzv. Kerčsko-feodosijské operace. Špatné postavení vojsk Rudé armády stojících proti skupině armád Jih dovršil neúspěšný protiútok směrem na Charkov.\n\nSíly a rezervy Rudé armády se v zimních a jarních bojích velmi vyčerpaly a Stalinův cíl vyhnat nepřítele z území SSSR tak už nebylo možné realizovat. Wehrmacht jako celek se ze svých ztrát vzpamatoval rychleji než Sověti a počátkem roku 1942 znovu přešel do útoku, nyní však na jihu SSSR, kde nejprve zlikvidoval výpad Jihozápadního a Brjanského frontu k Charkovu. 28. června zahájili Němci velkou letní ofenzívu jižním směrem na Voroněž, Stalingrad a Kavkaz, pod názvem operace Blau. Německá vojska dobyla 1. července po několikaměsíčním obléhání Sevastopol. Tvrdé boje probíhaly v oblasti Voroněže (padla 7. července) a Vorošilovgradu (padl 17. července), odkud byly sovětské jednotky vytlačeny na východ. Ztracen byl celý Donbas, Rostov na Donu (padl 24. července) a německá vojska pronikla rovinatým terénem až 650 km mezi řeky Don a Volha a plánovala dojít až ke Kaspickému moři. Němci pokračovali i v útoku na Kavkaz. Do podzimu 1942 německé tankové armády bez větších obtíží postupovaly kubáňskou rovinou k ropným polím na Kavkaze. Padlo rozhodnutí přetnout Volhu u města Stalingrad, což by přerušilo nejkratší sovětské spojení s vojsky na Kavkaze. Vojskům pod velením Friedricha Pauluse se tak povedlo dostat se ke Stalingradu za 3 měsíce.\n\nWehrmacht na město zaútočil 24. srpna 1942. Hned od začátku se rozpoutaly zuřivé pouliční boje. V nich se ztratila německá výhoda lepší pohyblivosti a kvalitativní převaha velitelských kádrů na nižších úrovních. Sověti se odhodlaně bránili, bojovalo se o každý dům. Situace na frontě si vyžádala zásobování sovětských vojsk ve městě ležícím na západním břehu Volhy výhradně loděmi. Na východním břehu zatím sovětská armáda soustředila silné jednotky dělostřelectva a protiletecké obrany. Zejména jejich kvalitní dělostřelectvo pak pomáhalo početně slabším obráncům města odříznutým na západním břehu odrážet silné německé útoky. Zásobování města přes Volhu bylo možné pouze v noci. I německá 6. armáda, jejímž úkolem bylo obsadit město, měla problémy se zásobováním po přetížených komunikacích. Velmi těžké boje boje probíhaly v polovině září o Mamajevovu mohylu a hlavní železniční stanici ve středu města. Sovětská vojska přišla s novou taktikou: bojovat co nejblíže u Němců, třeba jen na šířku ulice. Taktika se osvědčila: letecká převaha byla Němcům k ničemu, bombardováním by Luftwaffe ohrozila i vlastní jednotky.\n\n23. září dobyl Jakov Pavlov s dalšími třemi vojáky Pavlovův dům na jednom z náměstí a bránil ho do 25. listopadu. 14. října podnikla německá vojska silný útok na průmyslovou čtvrť. Urputné boje se rozhořely v komplexu Traktorového závodu, závodu Rudého října a závodu Barikády. Německá 6. armáda se boji ve městě velmi vyčerpala a byla nucena postupně nasadit prakticky všechny své jednotky. Velitelství skupiny armád B proto přesunulo na zajištění jejích křídel maďarské a rumunské svazky. Zatímco se bojovalo ve městě, sovětské velení posbíralo četné zálohy a připravilo útočnou operaci namířenou na oslabená křídla vojsk stojících před Stalingradem.\n\nV době vrcholící bitvy o Stalingrad se fronta dostala na své nejvýchodnější pozice za celou válku západně od měst Elista a Groznyj. Němci tehdy okupovali podstatnou část evropské části SSSR, na které před válkou žilo 42% jeho obyvatel, produkovala se 1/3 HDP, nacházelo se tam 45% orné půdy. Pokud se vezmou v úvahu i obrovské lidské a materiální ztráty Rudé armády (v té době dosahující alespoň 2 miliony padlých, zajatých a raněných) jakož i velké ztráty na civilním obyvatelstvu, které se podílelo na válečném úsilí, země se nacházela ve smrtelném nebezpečí. Navíc byla za těchto otřesných podmínek nucena odrážet nápor většiny pozemních sil vojsk Osy v Evropě. Jedním z předpokladů přežití SSSR ve válce proto byla záchrana průmyslu ze západních částí země. Ta začala již v průběhu léta 1941. Za evakuaci byli zodpovědní Nikolaj Švernik, Alexej Kosygin a Michail Pervuchin. Sovětům výrazně pomohlo, že ve válečném období bylo jejich plánované hospodářství flexibilnější. Přesun obrovských vojensko-průmyslových komplexů i s dělníky na vzdálenost tisíců kilometrů by byl jinak asi jen těžko představitelný.\n\nEvakuace se uskutečňovala především po železnici. Objem dopravy na západ dosáhl přibližně 300 000 železničních vagónů. Do listopadu 1941 se sovětským dělníkům a železničářům podařilo evakuovat 1 523 podniků, spolu s 10 miliony odborníků, dělníky a jejich rodinami. Produkce nově postavených továren se naplno rozběhla až v září 1942, právě včas aby zasáhla v rozhodující fázi bitvy o Stalingrad.\n\nZatímco se Hitler a jeho generálové soustředili na boje v Stalingradu, Sověti soustředili silné zálohy na oslabených německých křídlech, jež bránily méně kvalitní rumunské a maďarské armády. 19. listopadu 1942 začal sovětský protiútok v severní a 20. listopadu v jižní části úseku 6. armády. Nečekaným útokem sovětská vojska zničila nebo přinutila ustoupit rumunské divize a 23. listopadu bylo v kotli, který vznikl mezi městy Kalač a Stalingrad, obklíčeno vojsko o síle 22 německých a rumunských divizí (asi 250 - 330 000 mužů). Německá skupina armád B se ocitla v absolutním zmatku. Vojska skupiny armád A musela ustoupit z Kavkazu na Tamaňský poloostrov a Krym. Narychlo zformovaná skupina armád Don měla za úkol zacelit velkou trhlinu ve frontě. Její velitel Erich von Manstein se pokusil se 4. tankovou armádou vést protiútok v jižní straně sovětského sevření, který bránily 51. a 5. gardová armáda. Tento útok byl však za těžkých ztrát na obou stranách odražen. Mansteinova vojska byla nucena ustupovat na severozápad k Rostovu. Sověti zatím podnikli soustředěný útok na zbytky 6. armády a 2. února 1943 se vzdaly poslední německé jednotky, které se bránily v ruinách Traktorového závodu. Do té doby již Sověti zajali 91 000 Němců a Rumunů, spolu s prvním německým maršálem, který se vzdal do rukou Spojenců - Friedrichem Paulusem. Ztráty v důsledku bitvy o Stalingrad však zahrnují kromě ztráty celé 6. armády i těžké ztráty 4. a 2. německé armády, stejně jako velmi těžké ztráty 3. a 4. rumunské 8. italské a 2. maďarské armády. Dohromady tyto ztráty přesahovaly 800 000 padlých, nezvěstných a raněných.\n\nTaké Sovětský svaz utrpěl v bitvě těžké ztráty a Rudá armáda po těžkých bojích nebyla schopna splnit Stalinovy rozkazy a pokračovat v protiútoku a zastavila se na východní Ukrajině. Její zásobovací trasy byly roztaženy na velkém území a její čelní jednotky oslabené těžkými boji. Německý protiútok u Charkova, vedený velkým tankovým uskupením II. tankového sboru SS následně zatlačil ve druhé polovině února Sověty zpět. Protiofenzívě vzdoroval i 1. československý samostatný polní prapor, který svedl s Němci bitvu u Sokolova. 15. března německá armáda dobyla město Charkov zpět. Na jaře bojové operace přerušilo období bláta. V dubnu až květnu probíhalo ve varšavském ghettu povstání, které nacisté postupně zlikvidovali.\n\nFronta se na několik měsíců stabilizovala a obě strany sbíraly síly k rozhodující bitvě. Mezi Orlem a Bělgorodem vznikl výběžek fronty zasahující asi 80 km do německých pozic. Tam se německé velení rozhodlo zasadit svůj hlavní úder letní ofenzívy roku 1943. Posbíralo nejlepší jednotky a techniku, které Wehrmachtu na východní frontě zůstaly. Při tom dával Hitler důraz na posily novými tanky Panther a stíhači tanků Fedinand. Štáb vrchního velení Sovětského svazu však měl o těchto přípravách podrobné informace. Sovětští generálové začali zvažovat všechny eventuality a pak Stalinovi doporučili, aby jim dovolil připravit v Kurském oblouku pro německé divize obrovskou past. Ta spočívala v silné rozvrstvené obraně a také obrovských zálohách, které měly následně po odražení německé ofenzívy přejít do protiútoku. Hitler se svými generály velmi podcenil tyto sovětské kroky a rozhodl o začátku útoku. 5. července 1943 zaútočilo na sovětskou obranu několik set tisíc nejlepších vojáků Třetí říše v operaci Citadela, která vešla do dějin jako bitva u Kurska a vyvrcholila v ohromné tankové bitvě u Prochorovky, největší tankové bitvě v dějinách. Sovětská armáda vybudovala v kurském výběžku mohutná obranná postavení, o která se německý útok roztříštil. Byl to definitivní krach německé bleskové války, který předurčoval konec nacistické převahy na východě.\n\nPo ní přešla Rudá armáda do protiútoku, nazvaného Operace Kutuzov – v prostoru Orlu, Bělgorodu a Charkova vyrovnala frontu a definitivně převzala strategickou iniciativu do svých rukou. V září překročila sovětská vojska v bitvě o Dněpr na několika místech širokou řeku Dněpr, již Němci považovali za svůj „východní val“. 2. října Operace Suvorov osvobodila Smolenskou oblast a Rudá armáda postupovala k Vitebsku, Orše a Mogilevu. 6. listopadu bylo dobyto ukrajinské hlavní město Kyjev. Této bitvy se účastnila i 1. československá samostatná brigáda.\n\nLetní ofenzíva Rudé armády, skok na Dněpr, dobytí Kyjeva a Ukrajiny byly znakem toho, že bojeschopnost a ofenzivní činnost sovětských vojsk se podstatně zlepšila. Pomohlo k tomu omezení pravomocí politických komisařů i kvalitativní a morální zlom, který nastal v Sovětské armádě. Do popředí se dostali noví schopní důstojníci, jejich schopnosti daleko převyšovaly důstojnický sbor z let 1941 a 1942. Při osvobozovacích bojích na Ukrajině se vyznamenaly i československé jednotky pod vedením generála Svobody. Koncem roku 1943 byla v Íránu uspořádána Teheránská konference, na které se spojenci dohadovali v dalším společném postupu proti nacismu.\n\nDo roku 1944 vstupovala Rudá armáda se značnou sebedůvěrou a silou. Už se nejednalo o armádu zmítanou neschopností vedení a nedostatkem vybavení, ale o vojsko, které vyspělo po stránce morální, taktické i technické. Sovětský svaz vyráběl velký počet vojenské techniky, jejíž kvalita neustále stoupala, a přijímal významné spojenecké dodávky od Velké Británie a USA. Vojáci, kteří přežili rok 1943, se stali zkušenými veterány, kteří nebyli o nic horší než jejich protivníci. Nejvíce zkušeností nabyli nižší frontoví důstojníci, kteří dokázali svým vojákům efektivně velet. Pravomoci politruků, kteří neblaze zasahovali do vedení bojů v prvním roce války, byly značně omezeny. Mobilní a dobře vybavená armáda začala roku 1944 rozsáhlé tažení, které skončilo v roce následujícím až v hlavním městě Německa.\n\nLinie východní fronty se počátkem ledna 1944 táhla od Leningradu k Ilmeňskému jezeru přes Velikije Luki, Vitebsk, Žlobin, Žitomir, až k Vinnycji, odtud po Dněpru do Perejaslavli přes Kirovohrad a Krivoj Rog k dolnímu Dněpru.\n\nV březnu 1944 zasáhl sovětský protiútok německou armádní skupinu Jih při reorganizaci jejího levého křídla. Boje začaly u Jas. Mezi 1. a 4. tankovou armádou vznikla velká mezera, kterou do německého týlu proudily sovětské jednotky. Brzy se jim podařilo obklíčit 1. tankovou armádu. Bitva se stala známá jako Bitva u Kamence Podolského. Po zásahu II. tankového sboru 7. dubna se Němcům v průběhu devíti dnů podařilo vyprostit své jednotky z obklíčení a stáhnout je více na západ. Na černomořském pobřeží byli Němci 13. března nuceni ustoupit z Chersonu. 10. dubna byla osvobozena Oděsa a německá vojska tak byly izolována na Krymu. Černomořské námořnictvo v součinnosti s Rudou armádou pak začalo útok i tam. Po ztrátě Sevastopolu 12. května se zbytky německých oddílů z Krymu stáhly.\n\nPo nezbytném odpočinku, doplnění ztrát a opravě techniky pokračovala sovětská vojska na jaře 1944 v osvobozování území SSSR. Sovětské vrchní velení rozhodlo, že hlavním cílem bude Bělorusko. Operace Bagration, na kterou si Stavka shromáždila 19 armád, začala přesně tři roky po německém vpádu do země 22. června 1944 a zahájila tak jednu z největších bitev 2. světové války. Na 320 km dlouhé frontě se odehrál druhý Stalingrad. Sověti zaskočili nepřipravenou Skupinu armád Střed, při čemž obklíčili a zneškodnili asi 260 000 - 380 000 německých vojáků a dalších 100 000 zajali. 26. června byl osvobozen Vitebsk, 3. července Minsk a za deset dní dobyt Vilnius. Rudá armáda pronikla na severu na území Polska a k hranicím východního Pruska, na jihu k hranicím Slovenska, Maďarska a Rumunska. 20. srpna začala Jasko-kišiněvská operace, jež rozbila německá a rumunská vojska v Moldávii a Rumunsku. Během deseti dnů bylo Rumunsko poraženo, jeho fašistická vláda svržena a nově dosazená vláda se přidala na stranu Sovětů. Sovětská vojska měla otevřené dveře do Bulharska, Jugoslávie a do Maďarska.\n\nPočátkem roku 1944 probíhala Žytomyrsko-berdyčevská operace, které se účastnili i vojáci 1. československé samostatné brigády. Ti se s úspěchem účastnili i navazující Korsuň-ševčenkovské operace. 14. ledna 1944 byla zahájena Leningradsko-novgorodská operace, při níž byla prolomena blokáda Leningradu a Němci byli zahnáni na jihozápad. 9. května byl osvobozen Sevastopol.\n\nLvovsko-sandoměřská operace, východokarpatská, pobaltská, Jasko-kišinevská, debrecínská a Petsamo-kirkenesská operace přenesly bojové operace z území Sovětského svazu do Polska, Rumunska, bývalé Jugoslávie, Finska, Československa a severního Norska. Po úderu sovětských vojsk k Vipurskému zálivu Finsko 5. září uzavřelo v mírovou smlouvu. Zahraničně politická situace se rychle změnila. Rumunsko přešlo 24. srpna na stranu spojenců a podílelo se na osvobozování střední Evropy, Turecko přerušilo všechny diplomatické styky s Třetí říší. 1. září byla obsazena Bukurešť. Bulharsko, které bylo do té doby vůči Sovětskému svazu neutrální, se ani nadále nehodlalo přiklonit na žádnou stranu. Sověti mu proto 5. září vyhlásili válku, už o tři dny později se však bulharské jednotky připojily k Rudé armádě. Sovětská vojska, která útočila z Jihu se 1. října dostala přes Rumunsko až k Temešváru a Brašovu. Po tvrdých bojích u Debrecína a Segedína se i maďarští vůdcové rozhodli přejít na stranu Spojenců. Maršál Miklós Horthy byl 16. října nucen na nátlak nacistů odstoupit a tak pokračovala v boji po boku Němců jen část maďarských nacistů. Do prosince se fronta na jihu dostala až k Budapešti, kde se rozpoutala série ozbrojených srážek po tom, co se Sovětům podařilo město obklíčit. Tyto boje měly také přispět k odlákání části německých sil z Polska.\n\nNa podzim 1944, když se po 650 km zastavil postup Rudé armády v Polsku, začala 8. září Karpatsko-dukelská operace. jejímž cílem měla být podpora Slovenského národního povstání a rychlé obsazení Slovenska. Slovenské národní povstání vyvolané předčasnou aktivitou partyzánských skupin na středním Slovensku začalo ve večerních hodinách 29. srpna 1944 a v německém týlu se udrželo v těžkých podmínkách do 27. až 28. října, kdy se Němcům podařilo obsadit povstalecké centrum, kterým bylo město Banská Bystrica. Hlavní silou povstání byla povstalecká 1. československá armáda. Kromě nepříliš efektivně řízené činnosti partyzánských skupin poskytl Sovětský svaz povstalcům značnou pomoc. Stalin však nedovolil svým vojskům pomoci Polákům, kteří se zapojili do Varšavského povstání. Varšava byla osvobozena až 17. ledna 1945.\n\nPři průniku do jižní Evropy, která byla pro SSSR pouze vedlejším bojištěm Sovětům výrazně pomohlo místní obyvatelstvo. Po Rumunsku, které přešlo na stranu spojenců koncem srpna Sověti vyhlásili válku Bulharsku. To do té doby zůstávalo jako jediný ze východoevropský spojenec nacistického Německa vůči SSSR v pasivitě. V zemi následně propukl převrat. Bulharsko tedy podobně jako Rumunsko přešlo na stranu spojenců a podílelo se na bojích proti nacistům v okolních zemích. V Jugoslávii se na osvobozování země ve velké míře podíleli domácí partyzáni, kteří aktivně spolupracovali s rudou armádou - 3. ukrajinským frontem a také jugoslávskou národně osvobozeneckou armádou. 20. října 1944 se sovětským vojskům ve spolupráci s jugoslávského partyzány pod vedením J. Tita podařilo osvobodit Bělehrad. Do začátku zimy se partyzánům podařilo získat kontrolu nad celou východní částí země - Srbskem, Makedioníí, Černou Horou a také většinou dalmatského pobřeží. Wehrmacht a vojska Ustašovců samostatného Chorvatského státu vytvořili opevněnou linii v oblasti Srem, která se udržela až do začátku roku 1945. Na jaře 1945 partyzáni dovršili osvobozování zbytku země.\n\n12. ledna začala Viselsko-oderská operace, při níž během 14 dnů rudá armáda postoupila o 700 km až k Odře, kterou 24. ledna 1945 překročila, a boje při Východopruské operaci, jejichž konečná fáze začala 13. ledna, posunuly frontu do Německa a bezprostředně ohrozily Berlín. Mezitím byla intenzivními útoky poutána skupina armád Sever, která se pokoušela bránit na baltském pobřeží. 25. dubna byl dobyt Královec, který padl po tvrdých bojích, čímž Rudá armáda vstoupila na vlastní území Velkoněmecké říše. Na podzim při ofenzívě v Pobaltí byla odříznuta německá skupina armád Sever, z níž se některým mužům podařilo uniknout.\n\nZatím se 4. až 11. února 1945 konala Jaltská konference spojenců na Krymu. V únoru pokračovaly útoky sovětských vojsk v Maďarsku a na Slovensku, v březnu se přenesly boje do Rakouska a v dubnu v rámci Bratislavsko-brněnské operace a Ostravské operace na Moravu.\n\nZačátkem dubna 1945 začal útok na Berlín. Situace však nebyla jednoduchá. Němci celý úsek sovětského postupu opevnili a byli ho ochotni rozhodně bránit. Nasadili i jednotky Volkssturmu. Navíc na vlastním území začali obzvlášť intenzivně aplikovat taktiku spálené země. Žukovův 1. běloruský front i kvůli zbytku skupiny armád Visla tvrdošíjně bránící nejkratší směr na Berlín na Seelowských výšinách proto postupoval s obtížemi. Rychleji zatím postupoval Koněvův 1. ukrajinský front, který tak dostal možnost zaútočit na město také. 19. dubna Sověti prorazili přes německou linii na Seelowských výšinách a v den Hitlerových 56. narozenin začali ostřelovat Berlín. O deset dní později, v období, kdy zuřily pouliční boje jen několik stovek metrů od Říšského kancléřství spáchal Hitler 30. dubna 1945 sebevraždu. Krvavé boje pokračovaly ještě dva dny. V ruinách hlavního města Třetí říše a na přístupech k němu padlo asi 90 až 150 000 sovětských vojáků.\n\n5. května začalo v Praze povstání. Stalin proto rychle vyslal armádu pod vedením maršála Koněva na zajištění Prahy před početnými německými vojsky ustupujícími na západ. 3. května se jednotky 2. běloruského frontu spojily se spojeneckými silami Montgomeryho 21. armádní skupiny u Výmaru.\n\n7. května 1945 podepsali Němci za přítomnosti představitelů západních Spojenců bezpodmínečnou kapitulaci v Remeši. Jejich vojska na východě pokračovala v bojích a ústupu na západ, aby se mohla vzdát Britům nebo Američanům. Sověti kvůli nepřítomnosti svých představitelů na aktu kapitulace i faktu, že jejich nepřítel navzdory kapitulaci nesložil zbraně, požadovali její zopakování. Událo se tak 8. května 1945 na předměstí Berlína Karlshorst. Za sovětskou stranu podepsal kapitulaci Georgij Žukov, ale přítomen byl i Andrej Vyšinskij. Za Němce podepsali kapitulaci Hans-Georg von Friedeburg, Hans-Jürgen Stumpff a Wilhelm Keitel, za Brity Arthur William Tedder, za Američany Carl Spaatz a za Francouze Jean de Lattre de Tassigny. Klid zbraní měl začít platit po 23. hodině středoevropského času, kvůli posunu času byl však v té době v Moskvě již 9. květen. Druhá světová válka v Evropě tak oficiálně skončila. Množství německých jednotek se však nadále pokoušelo probít na západ. Proto se například v Česku bojovalo ještě 11. května.\n\n24. června 1945 se na Rudém náměstí v Moskvě konala slavnostní přehlídka vítězných vojsk Rudé armády.\n\nRumunsko se původně jako spojenec nacistického Německa připojilo k tažení proti SSSR. Vůdcem Rumunska během války byl ministerský předseda, generál Ion Antonescu, který byl v podstatě hlavou vojenské diktatury. Rumunská vojska se zúčastnila bojů na Ukrajině, Krymu a u Stalingradu, kde utrpěla velmi těžké ztráty. V tomto období Rumunsko začalo hledat způsob jak jednat se Stalinem o míru. Mladý král Michal nakonec Antonesca zatkl a nařídil 23. srpna 1944, když sovětské jednotky pronikly na území země, kapitulaci všech sil, které stály proti Sovětům. Stalin si tak zajistil politický vliv v zemi po válce. Rumuni se navíc zavázali poskytnout Sovětům vojenskou pomoc. Namísto žádaných 12 divizí však nasadili prakticky všechny své síly - asi 20 divizí. Nejprve se podíleli na vyhnání Němců ze svého území, později asistovali při dobytí Maďarska a Československa. Rumunsko mělo na konci války druhou největší armádu na východní frontě a jeho vojenské síly co do počtu mužů představovaly čtvrtou největší spojeneckou armádu v Evropě.\n\nPolsko se na začátku války ocitlo v táboře sovětských nepřátel a sovětské orgány na územích, které Stalin získal na začátku války uskutečnily mnoho válečných zločinů. Později, po začátku německo-sovětské války, byl z polských válečných zajatců zformován již v srpnu 1941 sbor o síle 96 000 mužů. Ale kvůli konfliktům mezi sovětským velením a polskou exilovou vládou v Londýně, která je formálně řídila, došlo v srpnu 1942 k odsunu asi 74 000 mužů a množství civilistů pod velením gen. Anderse přes Írán na Blízký východ, kde podporovali britské síly a později se zapojily i do bojů v jižní a západní Evropě. Vztahy obou zemí se výrazně narušily i po tom, co během války Němci zveřejnili informace o katyňském masakru polských zajatců. V SSSR však nadále zůstalo množství komunistů a ti organizovali nejprve 1. polskou pěchotní divizi. Jednotka byla nasazena v říjnu 1943 do bojů v Mogiljevsé oblasti v Bělorusku. V průběhu roku polské vojsko v SSSR narostlo natolik, že zformovalo 1. polskou polní armádu s 5 divizemi o síle asi 107 000 mužů. Velel jí gen. Zygmunt Berling. V pozdější fázi bojů sovětská a polská vojska vstoupila na polské území. Sověti zde organizovali komunistickou vládu, tzv. Lublinský výbor. V březnu polské vojsko na východní frontě dosáhlo početný stav přes 400 000 mužů ve 14 divizích. Velitelem polských vojsk byl maršál Michał Rola-Żymierski. Polská vojska se kromě osvobozování svého území podílela i v bitvě o Berlín.\n\nNa podzim 1941 došlo k dohodě mezi sovětskou vládou a československou exilovou vládou v Londýně o výstavbě jednotky na sovětském území. Nová československá jednotka se začala vytvářet ve městě Buzuluk na Uralu. Problémem bylo propouštění osob, které se nacházely v sovětských zajateckých táborech, ze kterých nebyla více než polovina reálné propuštěna, komplikací byl i špatný fyzický stav mnoha propuštěných, což se podepsalo pod pomalé tempo budování nové jednotky. 1. československý polní prapor vznikl v Buzuluku 12. února 1942 a po 4 měsících dosáhl plného početního stavu. Začátkem roku 1943 byl nasazen na frontě při ústupu sovětských vojsk z oblasti Charkova v tzv. bitvě u Sokolova. Československá jednotka byla postupně od května 1943 rozšiřována a dosáhla síly brigády (květen 1944) a později armádního sboru (prosinec 1944).\n\nZačátkem roku 1944 bylo z řad československých letců v RAF vybráno 21 dobrovolníků, kteří odešli do SSSR, kde vytvořili základ Prvního stíhacího pluku. Jednotka byla nasazena během slovenského národního povstání a později podporovala sovětské síly během bojů v Polsku. Letecké síly československa nakonec zformovaly smíšenou leteckou divizi. Ze slovenských zajatců byla v průběhu roku 1944 vybudována 2. paradesantní brigáda. Ta se zapojila nejprve do bojů Karpatsko-dukelské operace a později byla přesunuta na podporu SNP. Zbytek sil sboru podporoval sovětské snahy při postupu Karpaty a v bojích na Slovensku. Zúčastnil se i bojů o Liptovský Mikuláš. Část sil byla nasazena při bojích v Polsku. Sbor později pronikl přes Slezsko do Československa a zúčastnil se osvobozování země. Celkově měl sbor 18 087 vojáků, spolu s týlovými jednotkami jeho početní stav dosahoval 31 725 lidí. V období bojů na československém území dosáhl početní stav kolem 60 000 mužů.\n\nSovětské ozbrojené síly se v souladu s dohodami s Američany a Brity od jara 1945 připravovaly na boj proti císařskému Japonsku. Tyto boje, které začaly 9. srpna 1945 však netrvaly ani týden. Japonská Kwantungská (mandžuská) armáda o síle přibližně milionu mužů se vzdala 15. srpna. Sovětské útoky urychlily kolaps Japonska a zajistily Sovětskému svazu zisk Kuril a jižní části ostrova Sachalin, ztracených po rusko-japonské válce. Spojeným státům japonská vojska vzdorovala ještě dva týdny a kapitulovala až po použití atomových bomb nad vlastním územím 2. září 1945.\n\nDo bojů se zapojily miliony jednotek vojsk Osy a SSSR po nejrozlehlejším území ve vojenské historii. Sovětský svaz byl jedinou velmocí, která bojovala celou válku pouze na jedné frontě. Bylo to zdaleka jedno z nejsmrtelnějších samostatných bojišť druhé světové války s více než 10 miliony padlých na sovětské straně (z toho 3,6 milionu zemřelo v německém zajetí); na jeho bojištích jen mezi lety 1941 a 1943 ztratila Rudá armáda 570 střeleckých divizí. Sovětský svaz odhadl celkové ztráty zpočátku na 20, později 27 milionů obyvatel, z toho nejméně 11,7 milionu na frontě. Téměř milión sovětských vojáků byl během války odsouzen za zločiny vůči vlastní zemi: 376 300 bylo polními soudy označeno za dezertéry, panikáře nebo zbabělce a bylo popraveno, 422 700 jiní se z nejrůznějších (často stejných) příčin dostali do trestních jednotek (přeřazení obvykle znamenalo jistou smrt nebo těžké zranění). Vojenské ztráty osy byly více než 5 milionů (z toho 800 000 zemřelo v sovětském zajetí). Další údaj ze ztrát Osy uvádí, že většina z 2 000 000 osob německého vojenského personálu uvedených v seznamu chybí nebo jsou po skončení války nezvěstní. Rüdiger Overmans uvádí, že se zdá zcela věrohodné, i když to není prokazatelné, že polovina z těchto mužů byla zabita v akci a druhá polovina zemřela během dlouholetého pobytu v sovětských zajateckých táborech na Sibiři. Tito zajatci se směli do Německa vrátit až po Stalinově smrti.\n\nOdhadované civilní ztráty jsou v rozmezí od asi 14 do 17 000 000. Více než 11,4 milionu sovětských civilistů v rámci hranic před rokem 1939 bylo zabito a dalších cca 3,5 milionu civilistů bylo zabito v připojených územích. Nacisté také zlikvidovali jeden až dva miliony sovětských Židů (včetně připojených území) jako součást Holocaustu 5 milionů sovětských občanů bylo nacisty popraveno za podporu nebo účast v partyzánském hnutí. Mnoho civilistů zahynulo v okupovaných oblastech i v týlu v důsledku hladu, zimy, či během bojů. Rozvrat, který přinesla válka hlavně na okupovaném území SSSR byl nepopsatelný a obtížně kvantifikovatelný. Každý z 1 418 dní bojů na východní frontě představoval ztrátu asi 14 000 lidských životů obyvatel Sovětského svazu.\n\nPo válce došlo také k potrestání skutečných kolaborantů, ale také k pronásledování celých národů, které podle Stalina dobrovolně kolaborovaly s Němci. Byly to například Krymští Tataři, Ingušové či Čečenci, z nichž některé na sklonku války přesídlili na Sibiř.\nVelké byly i materiální ztráty: 100 sovětských měst bylo srovnáno se zemí nebo silně poškozeno, mezi nimi i Leningrad- 2. největší město v zemi nebo Kyjev, Charkov, Minsk - největší města na Ukrajině a v Bělorusku. Stejně bylo postiženo asi 70 000 vesnic. Bez přístřeší zůstalo téměř 25 milionů lidí. Bylo zničeno 65 000 kilometrů železničních kolejí, 32 000 továren nebo průmyslových podniků, 98 000 kolchozů, 1876 sovchozů a 2890 strojních a traktorových stanic. Materiální škody byly odhadnuty na 2 600 miliard sovětských rublů. Země se z válečných škod vzpamatovávala dlouhé desítky let. Životní úroveň v SSSR dosáhla předválečnou úroveň až počátkem 60. let.\n\nV průběhu války zahynulo 841 000 rumunských občanů. Většina z nich zahynula během bojů proti Sovětskému svazu a později v zajetí. Rumunsko se v druhé polovině srpna 1944 připojilo k SSSR a bojovalo proti nacistům. V tomto období rumunské ozbrojené síly ztratily více než 160 000 osob, včetně 111 000 mrtvých nebo těžce raněných..\n\nPodle oficiálních poválečných polských statistik z roku 1947 v Polsku zahynulo v důsledku války 6 028 000 jeho obyvatel (z původních 27 007 000 etnických Poláků a Židů). Toto číslo zahrnuje oběti holocaustu i stalinských represi, nezahrnuje však ztráty etnických Ukrajinců a Bělorusů, kteří žili na polském území. Polské vojsko bojující na východní frontě proti Němcům během bojů ztratilo 30 500 mužů. Celkově Polsko ztratilo okolo 16% předválečného obyvatelstva. Sovětský svaz anektoval polské území, které obsadil v roce 1939. Polské hranice se však po porážce Německa mohly posunout na západ.\n\nČeskoslovenské jednotky operující na východní frontě ztratily 4 011 mrtvých, 14 202 osob bylo hospitalizováno. Přes válku zahynulo asi 365 000 obyvatel Československa. Asi 7 422 občanů Československa bylo zajištěno sovětskými orgány a násilně odvlečeno na sovětské území, kde byly většinou odsouzeni k nuceným pracím. Sovětský svaz také anektoval předtím československou Podkarpatskou Rus. Podobně jako v Polsku došlo k násilnému odsunu německého obyvatelstva.\n\nNacistickým vojskům se podařilo jen v samotném Rusku obsadit asi 13 oblastí (podle tehdejšího administrativního dělení) byly to: Leningradská, Pskovská, Velikolukská (dnes neexistující), Smolenská, Brjanská, Kalužská, Novgorodská, Kalininská, Orelská oblast a také celou Ukrajinu, Bělorusko, Moldávii, Litvu, Lotyšsko a Estonsko. Jednalo se většinou o hustě osídlené, nejbohatší a ekonomicky nejrozvinutější části země.\n\nPodle plánů germanizace východních území (\"Generalplan Ost\") začala po obsazení na mnoha územích likvidace \"nežádoucích elementů\", v první řadě šlo o Židy a členy komunistické strany a Komsomolu. Nacisté, zejména Hitler, po vpádu do Sovětského svazu nevyužívali protisovětské nálady na ruskem území v plné míře tak jako na ukrajinském a běloruskem území nebo v Pobaltských státech. Slované v jejich plánech do budoucna představovali pouze dělníky, kteří by žili v područí Němců, ostatní místní obyvatelstvo mělo být zlikvidováno nebo vyhnáno za Ural. V Pobaltí nacisté vytvořili komisariát Ostland pod vedením Hinricha Lohse. Na Ukrajině vytvořili tzv. Říšský komisariát Ukrajina, kterému vládl Gauleiter Erich Koch. Příznačné je, že hlavním městem tohoto komisariátu se stalo relativně malé asi 40-tisícové Rovno. Na ruském území Němci rozdělili obsazené oblasti na gubernie.\n\nNa těchto územích zavedli registraci obyvatelstva, vytvořili místní samosprávu v čele se starosty, které sami vybírali. Z místních dobrovolníků také organizovali policii nebo polovojenské jednotky. Veškeré činnosti obyvatelstva organizované Němci na okupovaných územích směřovaly k podpoře německého válečného úsilí. Obyvatelé obsazených území byli nuceni pracovat v německých podnicích, založených na obsazených územích, zejména ve velkých průmyslových městech. Ve městech však nacisté přísně kontrolovali pohyb potravin s cílem městské obyvatelstvo postupně vyhladit. Obyvatelstvo muselo pomáhat při opravách strategických silnic a železnic, odklízení sněhu z vojensky důležitých silnic, odklízení ruin a při sklizních úrody, přičemž zajímavostí je, že Němci sice zrušili kolchozy (družstevní hospodářství), ale ponechali sovchozy, které pro lepší kontrolu ponechali téměř beze změny a přejmenovali je na \"gozchozy\". Při tom museli obyvatelé okupovaných dodržovat nepřiměřené normy na \"výkup\" potravin, obilovin, masa a dobytka. Potraviny jim němečtí vojáci se zbraní v ruce odnímali běžně, tak jako teplé oblečení nebo cennosti. Civilní obyvatelstvo bylo často vyháněno ze svých obydlí, nuceno žít v neupravených místnostech nebo zemljankách. Zejména obyvatelé měst ve věku od 18 do 45 let museli denně tvrdě pracovat 14 až 16 hodin. Při tom jim za odmítnutí práce, nesplnění příkazů, drobné provinění, sebeobranu při napadení vojáky, či zcela bez příčiny hrozily tvrdé tresty. Ještě přísněji se trestaly sabotáže, pomoc partyzánům, členství v Komsomolu nebo komunistické straně a už samo obvinění z nich znamenalo zpravidla trest smrti.\n\nNěmci sice povolili činnost pravoslavné církve a na více místech hlavně na Ukrajině na svou stranu získali místní kněží, ale zároveň prý zničili mnoho kostelů (např. klášter u Istry, novgorodské chrámy).\n\nTerčem se stala i ruská a slovanská kultura. Carské paláce např. v Petrodvorci byly po obsazení nacisty vypleněny. Jantarová komnata nevyčíslitelné umělecké hodnoty před německým ústupem zmizela. Znesvěceny byly i památníky ruské hudby a literatury. V památném domě Lva Tolstého v Jasné Poljaně ubytovali německé vojáky. Originály jeho zápisků použili k topení. Kolem jeho hrobu pochovali své padlé druhy. Čajkovského dům vyplenili a používali ho jako garáž pro motorky.\n\nNacisté v tajnosti připravili před vpádem do země několik speciálních jednotek SS, tzv. Einsatzgruppen, jejichž úkolem bylo fyzicky likvidovat nepřátele nacionálního socialismu pod krytím boje proti partyzánům. Cílem těchto jednotek byla ve skutečnosti fyzická likvidace Židů, komunistů a jakýchkoli osob, které se postaví na odpor nebo jen budou představovat potenciální hrozbu. První masové vraždy začaly již 25. června 1941 v Kaunasu. Mezi největší masové vraždy na sovětském území patřil masakr v roklině Babí Jar severně od Kyjeva, kde koncem září 1941 zastřelili nejméně 33 000 lidí, převážně Židů. Podobné popravy se odehrávaly prakticky všude, kam Einsatzgruppen přišly. Jen za prvních 5 týdnů jejich činnosti na východní frontě zlikvidovaly tyto jednotky přes 60 805 civilistů včetně žen, dětí a starců. Již v roce 1942 sám Heinrich Himmler konstatoval, že masové popravy střelnými zbraněmi nejsou vhodné, protože vrazi po čase mohli trpět duševními problémy a proto se začal zabývat novými způsoby vraždění. Brzy se začaly používat plynové vozy, nákladní automobily upravené tak, aby jejich výfukové plyny udusily oběti vezené v uzavřené zadní části vozu. Později se využíval i na kyanidu založený Cyklon B, sypaný na oběti v nevinně vypadajících sprchách.\n\nDocházelo také k deportacím a násilnému odsunu obyvatelstva na nucené práce pro potřeby německého průmyslu. V první fázi možnost odejít do Německa dobrovolně využilo množství lidí (např. Na Ukrajině). Zanedlouho se však podmínky těchto pracujících zhoršily na úroveň vězňů koncentračních táborů - odvlečení trpěli často nedostatkem stravy, špatným zacházením a bylo s nimi nakládáno jako s méněcennými lidskými bytostmi. Do podniků v Německu bylo odvezeno kolem 5,2 milionu obyvatel.\n\nPartyzánská válka na okupovaných územích Sovětského svazu začala již v průběhu roku 1941. Zpočátku ale nebyla nijak organizována a vznikala doslova živelně. Za rychle postupující frontou zůstaly tisíce ozbrojených sovětských vojáků, mnoha jiným se podařilo uniknout ze zajateckých táborů a skrývali se v lesnatých oblastech, v močálech či v podzemí měst jako byla Oděsa nebo Kerč. Třetí říše, která měla ambici vykořenit bolševismus, si svým bezohledným chováním brzy vytvořila spoustu nepřátel i mezi antikomunisty.\n\nPrvní oddíly jejichž úkoly bylo vést diverzní činnost v týlu nepřítele byly zvláštní vycvičení příslušníci NKVD. Kdyby Stalin a další kompetentní více dbali i o podobné složky vojsk, které draze cvičili od konce občanské války, pro případ nečekané agrese a napadení země, mohly by mít k dispozici tisíce partyzánských organizátorů rozptýlených po celém obsazeném území. Spolu s nimi předem připravené mrtvé schránky, ale i tajné sklady s municí, zbraněmi a výbušninami, tak potřebné pro vedení partyzánské války. To vše mohlo fungovat nebýt zbytečných stalinových čistek, při kterých zlikvidovali většinu takto vycvičených osob, kterých se zřejmě sám Stalin začal obávat. V období napadení SSSR bylo v zemi pouze mizivé množství takto vycvičených organizátorů partyzánské války.\n\nAť už byly okolnosti a možnosti vést partyzánskou válku jakékoliv, mnohé oblasti země byly pro vedení takové formy boje velmi vhodné. Šlo zejména o lesnaté a močálové oblasti na bělorusko-ukrajinském a ruském pohraničí. Právě v těchto oblastech se nacházelo mnoho rozptýlených vojáků Rudé armády, kteří z vlastní iniciativy dlouhdobě škodili německému týlu. Skutečná pomoc partyzánům však začala až v květnu 1942, kdy byl při Stavce hlavního velení založen takzvaný \"Hlavní štáb partyzánského hnutí\" (HŠPH) v čele s Ponomarenkem. Tato podpora se začala projevovat až v roce 1943. Partyzáni na některých územích mimo dosah německých vojsk vytvářeli samostatné partyzánské oblasti, ve kterých dokonce vybírali daně. Partyzáni vedli dlouhodobě útoky a sabotáže železnic, vázali tak na sebe 22 divizí vojsk Osy, které nemohly být použity na frontě. Pomohli také jednotkám Rudé armády při ofenzivní části bitvy v Kurském oblouku, při osvobozování pravobřežní Ukrajiny a Běloruska. Část partyzánských skupin ustupovala za německou linií až do Polska a na Slovensko, kde se zúčastnila Slovenského národního povstání.\n\nMezi největší partyzánské jednotky v Sovětském svazu patřily oddíly pod vedením A. Saburova a S. A. Kovpaka. Přesné odhady výsledků sabotážních akcí sovětských partyzánů nebudou nikdy k dispozici. Cifry uváděné sovětskými zprávami mohly být často záměrné přehnané. Ale ani samotní Němci nevyvraceli skutečnost, že partyzánské hnutí, které se rozhořelo v Sovětském svazu, představovalo pro jejich napjaté zásobování nemalý problém. V době největšího rozmachu v roce 1943 působilo v partyzánském hnutí zhruba 250 000 bojovníků.\n\nPo skončení bojů a porážce Japonska se začaly vztahy bývalých Spojenců rychle zhoršovat. Způsobovala to zejména Stalinova agresivní a arogantní politika vedoucí k rozpínání totalitních diktatur sovětského typu. Velká část obyvatelstva Sovětského svazu však viděla prizmatem svých zkušeností z bojů na východní frontě poválečné zhoršení vztahů se západními zeměmi a tím i ohrožení bezpečnosti své vlasti jako opětovné nebezpečí války. Proto v Sovětském svazu veřejnost, kterou navíc ovlivňovala i propaganda, nikdy zásadně neprotestovala proti velkým výdajům na obranu a z toho vyplývajícímu zbrojení.\n\n\n\n"}
{"id": "51764", "url": "https://cs.wikipedia.org/wiki?curid=51764", "title": "Kočka šedá", "text": "Kočka šedá\n\nKočka šedá (\"Felis bieti\") obývá horské oblasti severovýchodní části Tibetské náhorní plošiny, v nadmořských výškách 2500–5000 m. Jedná se o jeden z nejméně známých druhů kočkovitých šelem.\n\n\nJsou to zavalité kočky, podstatně větší než běžná kočka domácí. V zimě mají žlutošedou srst, v létě jsou tmavohnědé. Srst je dlouhá, hustá a má silnou podsadu. Uším vyrůstají na černých koncích štětinky. Na hřbetě a končetinách mají tmavší vodorovné pruhy. Spodní část těla je zbarvena světleji. Tlustý ocas má černé proužky a špičku.\n\nKočky šedé žijí jen v západní Číně, při severním a severovýchodním okraji Tibetské náhorní plošiny. Vyhledávají travnaté oblasti, křoviny nebo okraje lesů. Přesné početní stavy kočky šedé nejsou známy, nicméně odhad hovoří o asi 10 000 jedincích.\n\nJsou to samotářská zvířata, aktivní hlavně v noci. V přírodě loví hlavně během soumraku a svítání. Během dne odpočívají v norách umístěných na jižních svazích. Nory samic bývají hlubší.\n\nPáří se od ledna do března, 2–4 koťata se rodí v květnu. Osamostatní se v 6–7 měsících.\n\nHlavní potravou koček šedých jsou rypoš lysý, hraboši a pišťuchy (piky). Loví i ptáky, například bažanty.\n\nKočka šedá je endemický druh žijící jen na relativně malém území v Číně. V minulosti byla lovena pro kožešinu, v současnosti je v Číně chráněná. Také trpí ztrátou svého přirozeného prostředí vlivem přelidnění oblastí, ve kterých žije. V neposlední řadě její stavy poklesly kvůli trávení pik, které jsou v Číně považovány za škodlivý druh, konkurující pasoucímu se dobytku. Piky tvoří důležitou součást jídelníčku koček šedých. Jed použitý k otrávení pik často zabil i kočku, která piku pozřela.\n\nKočka šedá je jedna z nejméně známých kočkovitých šelem.\n\n\n"}
{"id": "51769", "url": "https://cs.wikipedia.org/wiki?curid=51769", "title": "Mealyho automat", "text": "Mealyho automat\n\nV informatice se pojmem Mealyho stroj označuje konečný automat s výstupem. Výstup je generován na základě příchozího vstupu i momentálního stavu, ve kterém se automat nachází. To znamená, že stavový diagram automatu má ke každému přechodu přiřazenu nejen \"vstupní\" hodnotu, kterou je přechod aktivován, ale i \"výstupní hodnotu\", která je při aktivaci přechodu vygenerována. Tímto Mealyho automat připomíná synchronní komunikaci: Nejen že reaguje na hranu vstupního signálu, ale jakmile ho zpracuje a dosáhne dalšího stavu, jednou vygeneruje výstupní hodnotu, puls výstupního signálu, a pak už žádný výstup neposkytuje; zase až do další vstupní hodnoty předložené ke zpracování. Totiž nejen, že jsou \"stavy\" Mealyho stroje podmnožinou kartézského součinu množiny (předešlých) stavů a \"vstupní\" abecedy, ale i jeho \"výstupy\" jsou podmnožinou kartézského součinu stavů a \"výstupní\" abecedy.\n\nMealyho stroje jsou obdobou Mooreových strojů, u těch ale výstup nezáleží na současném vstupu, a proto mají Mooreovy stroje vždy zpoždění. Ovšem z pohledu realizované logické funkce je každý Mealyho stroj ekvivalentní nějakému Moorově stroji. Na rozdíl od Mealyho automatů jsou Moorovy automaty schopny trvale poskytovat hodnotu svého vnitřního stavu, zpřístupněnou výstupem. Výstupy Moorových automatů jsou přímo kopií jeho stavů, bez kartézského součinu.\n\nMealyho stroj je uspořádaná šestice formula_1, kde:\n\nnebo podle jiné terminologie (\"S\", \"Σ\", \"Λ\", \"T\", \"G\", \"s\"), kde\n\nV definici může být použita i sedmice: sedmým parametrem by pak byla množina koncových stavů.\n\nAutomat je popsán svým přechodovým diagramem:\n\nAutomat má tabulkou definovanou svou přechodovou funkci a jednu výstupní funkci:\nRozšíření počtu stavů:\n\nCelkový počet výstupních hodnot se nezmění: zde se ze tří Mealyho stavů generujících každý dvě výstupní hodnoty stane šest Mooreho stavů, kde každý generuje právě jednu výstupní hodnotu.\n\nVyškrtání nedosažitelných stavů: Zde stav (B,1) není cílem ani jednoho z 12 přechodů, takže je nedosažitelný. Tento stav by ale stále mohl mít význam jako počáteční: Sice se nedá dostat do něj, ale dá se dostat z něj.\n\n\n"}
{"id": "51776", "url": "https://cs.wikipedia.org/wiki?curid=51776", "title": "Extáze (stav)", "text": "Extáze (stav)\n\nExtáze (z řeckého ) je označení stavu, ve kterém člověk nevnímá své okolí a prožívá pouze psychické blaho, většinou na úkor fyzického. Extatický stav byl od pradávna součástí či vrcholem náboženských rituálů a představ.\n\nDotyčný jedinec překročí své obyčejné myšlení a poddává se výjimečným myšlenkám a zážitkům jako například \"hluboké citové cítění, intenzivní soustředění na zadaný úkol, neobyčejné fyzické schopnosti\" a hlavně \"neobyčejné duševní cítění\", které může být vnímáno jako duchovní (náboženské) vnímání – častá forma extáze především u silně nábožensky založených zemí jako je Indie či Filipíny.\n\nČasto tento stav bývá doprovázen zmenšenou pozorností vůči ostatním faktorům jako je fyzická kondice nebo rozšířené vnímání okolního světa, což může vést k velmi nebezpečným situacím. Na druhé straně, podniknutí duchovní cesty v extatickém vytržení zahrnuje odstavení \"veškeré dobrovolné tělesné aktivity\".\n\nJisté náznaky „extatičnosti“ můžeme spatřit již u Platóna (427–347 př. n. l.), když mluví o „mánii“ (μανια, θεια μανια), obzvláště v souvislosti s uměním či věšteckou praxí. Rozbor výrazu „ekstasis“ jako první systematicky učinil židovský filosof Filón Alexandrijský (cca 20–50  n. l.).O extatickému prožitku v období novoplatónismu vypovídá především Plótinos (205–270 n. l.), údajně na základě vlastní zkušenosti.\n\nExtáze v křesťanství není chápána jako důsledek nějaké techniky, ale spíše jako důsledek intimního vztahu dvou osob – člověka a Boha, kdy člověk je tak „zaujat“ druhým, že zapomíná na sebe, „vychází ze sebe“ (tj. význam slova „ekstasis“) ke druhému a spočívá v Milovaném, jenž toto učinil jako první (až k oběti kříže). Tak by se dalo říci, že extáze je důsledkem modlitby, chápeme-li dle sv. Terezie z Avily modlitbu jako „důvěrný rozhovor s přítelem“, nebo spíše důsledkem pozvání člověka Bohem k intimnímu vztahu.\n\nV tomto ohledu je otázkou, zdali lze v nekřesťanských náboženstvích hovořit u podobných mimořádných projevů o extázi nebo raději spíše o tranzu, který oproti extázi není „vyjitím k někomu“, ale spíše pouhým „vyprázdněním se ode všeho“. O extázi coby důsledku modlitby a vztahu člověka s Bohem vypovídá ve svém díle např. sv. Bernard z Clairvaux, sv. Terezie z Avily, sv. Jan od Kříže, sv. František Saleský, sv. Tomáš Akvinský, sv. Bonaventura, svatoviktorínská škola a mnozí další. Pomineme-li svědectví prvních křesťanských poustevníků (\"Apofthegmata\", \"Historia Lausiaca\" ad.), jedním z prvních křesťanských autorů, kteří mluví o extázi (\"ekstαsis\"), je křesťanský novoplatónik Pseudo-Dionýsios Areopagita (5. stol.), který dokonce vypovídá o „extázi“ Boha, jenž zve člověka k účasti na své „ekstasis“.\n\n\n"}
{"id": "51777", "url": "https://cs.wikipedia.org/wiki?curid=51777", "title": "Kočka bažinná", "text": "Kočka bažinná\n\nKočka bažinná (\"Felis chaus\") je dlouhonohá kočka s denní aktivitou, rozšířená na blízkém východě i v jihovýchodní Asii.\n\n\n\nSrst je jednobarevná, šedohnědá nebo žlutočervená. Špičky uší a ocasu jsou černé. Na konci uši rostou štětinky chlupů, podobně jako u pravých rysů. Koťata se rodí mourovatá, postupně ale kresbu ztrácejí.\n\nKočka bažinná má v poměru k tělu nejdelší končetiny ze všech euroasijských koček.\n\nKočka bažinná žije v Egyptě, okolo Kaspického moře, v Afghánistánu, Indii, Nepálu, Barmě, v Thajsku a jihozápadní Číně. Vyhledává rákosové porosty a travnaté plochy v blízkosti stojatých vod nebo pomalu tekoucích řek. Kočky bažinné, které žijí v sušších oblastech, se také zdržují v blízkosti vody.\n\nAčkoliv populace zaznamenává pokles, není kočka bažinná bezprostředně ohrožena a IUCN ji vede jako druh málo dotčený.\n\nKočky bažinné jsou samotáři. Loví hlavně ve dne, jinak odpočívají v opuštěných norách jiných zvířat. V severních částech svého areálu se páří na konci zimy, na jihu se mohou rozmnožovat celoročně. Březost trvá 8 týdnů, kočka vrhá 3–4 koťata. V 8 měsících se osamostatňují, pohlavně dospějí v roce a půl věku. Někdy může kočka mít až dva vrhy do roka.\n\nDíky svým dlouhým nohám kočka bažinná výborně běhá a skáče, dokáže ulovit bažanta v letu. Živí se vodními ptáky, žábami, rybami, hlodavci, hady a zajícovci. Kočky žijící v sušších oblastech loví králíky, pískomily, zemní veverky, ještěrky a ptáky (včetně domácí drůbeže). Výjimečně uloví mladé gazely a ovce a zřejmě i kolouchy jelena axise. V některých oblastech tvoří poměrně velkou část jejího jídelníčku ovoce.\n\nVe starověkém Egyptě byly kočky bažinné cvičeny k lovu vodního ptactva. Díky jejich podobnosti s habešskou kočkou existují hypotézy, že i kočka bažinná je jedním z předků kočky domácí.\n\nV ČR chová kočky bažinné Zoo Jihlava a Zoo Plasy.\n\n"}
{"id": "51786", "url": "https://cs.wikipedia.org/wiki?curid=51786", "title": "Lao-c’", "text": "Lao-c’\n\nLao-c' (čínsky 老子, pinyin Lǎozi, Wade-Giles Lao Tzu; romanizovaný také jako Lao Tse, Lao Tu, Lao-Tsu, Laotze, Laosi, Laocius a v dalších variantách) je jedna z nejvýraznějších postav čínské filosofie, jejíž historická existence je ovšem nejasná.\n\nČínská tradice umísťuje jeho život do 6. století př. n. l., mnoho moderních škol však jeho existenci staví do 4. století př. n. l., případně jej považuje za kompilát postav několika filosofů z těchto období.\n\n\"Laozi\" je čestný titul. \"Lao\" (老) znamená „ctihodný“ nebo „starý“, tak jako v moderní mandarínské čínštině \"laoshi\" (老师) „učitel“. \"Zi\" (子), v české transliteraci \"c\"' je v tomto kontextu obvykle překládáno jako „mistr“. \"Zi\" bylo ve staré Číně používáno jako čestná přípona, která označovala „mistra“ nebo „pana“. V populárních biografiích bylo Lao-c'ovo křestní jméno Er, příjmení Li (což tvořilo jméno Li Er 李耳) a jeho jménem v dospělosti bylo Boyang. Tan (pinyin: Dan) je posmrtné jméno, takže se o něm někdy mluví jako o Li Tanovi. (李聃).\n\nPodle legendy ho matka nosila tak dlouho, že měl již při narození bílé vlasy.\n\nVe svém životě měl na starost archivy dynastie Čou, z mnohých knih, o které pečoval, také pramení jeho moudrost.\n\nDalší legenda praví, že když chtěl odejít ve stáří do samoty, zastavil ho na hranicích strážce. Strážce ho prosil, aby než odejde sepsal své myšlenky do knihy. Tak vznikla jeho nejslavnější kniha Tao te ťing, základní kniha taoismu.\n\nLao-c' pocházel z vesnice Kü-čchen v kraji Li, okresu Ku v lenním státě Čou. Jeho rodné jméno znělo Li (Lao-c'je později přijaté jméno, jež znamená „Starý mistr“), osobní jméno Li, mužské Po-jang a čestný posmrtný titul Tan.\n\nByl historikem státního archivu v Čou.\n\nKchung-c' (tj. Konfucius) se jednou vypravil do státu Čou, aby se Lao-c´otázal na ceremoniál. Lao-c' řekl: „Lidé, o nichž mluvíš, už dávno zpráchnivěli a známe jen jejich slova.“ A dále pravil: „Nalezne-li urozený člověk svou dobu, povznese se; nenalezne-li ji, odejde a nechá růst plevel. Slyšel jsem, že dobrý obchodník pečlivě skrývá své poklady, jako by měl v domě bídu; že urozený muž dokonalé ctnosti se navenek jeví jako hlupák. Vzdej se, příteli, své pýchy a svých rozmanitých přání, svých vnějších gest a ctižádostivých plánů. To vše je pro tvé vlastní já bezcenné. Víc ti nemám co říci.“\n\nKchung-c' odešel a svým žákům řekl: „Ptáci – vím, že dovedou létat; ryby – vím, že dovedou plavat; divoké zvíře – vím, že dovede běhat. Ale nechápu, jak dokáže drak létat s větrem a oblaky a vystupovat do nebe. Dnes jsem spatřil Lao-c´a ; myslím, že je roven draku.“\n\nLao-c' si hleděl tao a ctnosti. Cílem jeho učení je zůstat skryt a beze jména. Žil dlouhá léta v Čou. Viděl pád státu Čou a odešel odtud. Přišel na hranice. Strážce průsmyku Jin Hin mu řekl: „Pane, vidím, že chceš odejít do samoty; kvůli sobě samému tě prosím, ulož své myšlenky do nějaké knihy.“ A Lao-c' napsal knihu o dvou dílech a pěti tisíci a několika slovech, která pojednává o tao a ctnosti. Potom odešel. Kde se jeho život skončil, nikdo neví.\nTento strážce se zasloužil o dějiny filozofie téměř stejně jako Lao-c' sám. Kdyby Mistra nepřinutil, aby zapsal své myšlenky, byla by světová literatura chudší o jednu ze svých nejvznešenějších knih a zanikly by myšlenky jednoho z největších mudrců všech dob i národů, aniž by zanechaly nejmenší stopu potomstvu.\n\n"}
{"id": "51790", "url": "https://cs.wikipedia.org/wiki?curid=51790", "title": "Log", "text": "Log\n\nLog (též žurnál) je v informatice obecné označení pro záznam nějaké činnosti nebo pro soubor se záznamy (často s příponou codice_1), které některé programy vytvářejí pro záznam informací o své činnosti a běhu (typicky démon nebo služba). Logy slouží při zpětné analýze k rozpoznání, zda došlo k nějaké chybě, a pakliže ano, pak pomáhají určit, k jaké chybě došlo a proč. Mohou také obsahovat informace o tom, jak a kým byla daná aplikace či služba využívána (například z jaké IP adresy bylo přistupováno k webovému serveru).\n\nNěkteré programy umožňují logování vypnout, zapnout nebo nastavit jeho úroveň, tzn. určit, kolik a jak detailních informací se do logů má ukládat. Operační systémy odvozené od Unixu umožňují sledovat log v reálném čase příkazem tail, u jiných je mnohdy zapotřebí použít software třetích stran.\n\nLog je typicky obyčejný textový soubor. V systémech, kde je zvykem odlišovat typy souborů příponou, se typicky používá přípona \".log\".\n\nVelké množství operačních systémů, frameworků a programů využívá logovacích systémů. Hojně používaným logovacím standardem je syslog, který byl definován Internet Engineering Task Force (IETF) RFC 5424. Standard syslog umožňuje účelný standardizovaný podsystém vytvářet, filtrovat, ukládat a analyzovat logové zprávy. To pak ulehčuje softwarovým vývojářům práci tím, že nemusí navrhnout a vytvořit vlastní jednoúčelový logovací systém.\n\nLogy událostí zaznamenávají jednotlivé události odehrávající se v systému, aby zapsaly posloupnost činností (auditní stopu), ze které bylo možné pochopit aktuální chování systému a diagnostikovat problém. Tyto logy jsou velmi důležité pro pochopení toho, co se děje ve složitých systémech. Především pak v takových, kde je velmi malá interakce mezi uživatelem a systémem (například serverové aplikace).\n\nMůže být také užitečné zkombinovat log z několika různých zdrojů. Tento přístup v kombinaci se statistickou analýzou může objevit vzájemné vztahy mezi rozdílnými událostmi na různých serverech. Dalším řešením je pak použít dotazování a hlášení po celé síti.\n\nVětšina databázových systémů udržuje nějaký druh \"transakčních logů\". Ty nejsou primárně určeny k vytváření posloupností činností pro další analýzu a také nejsou určeny k tomu, aby je četl člověk. Tyto logy zaznamenávají změny v uložených datech tak, aby se mohly databáze obnovit po pádu systému nebo chybě v datech a také slouží k údržbě uložených dat v neměnném stavu. Proto mají databázové systémy obvykle oba druhy logů: obecné logy událostí a logy transakcí.\n\nInternet Relay Chat (IRC), instant messaging (IM) programy, sdílení souborů peer-to-peer s možnostmi chatu a hry pro více hráčů (především hry typu MMORPG) používají běžně automatické logovací systémy k zaznamenání textové komunikace mezi jednotlivými uživateli. To zahrnuje jak veřejné zprávy (IRC channel/IM conference/MMO public/party chat), tak i soukromé zprávy.\n\nLogy zpráv jsou ve většině případů ve formě čistého textu, ale IM a VoIP klienti (kteří podporují i textový chat, např. Skype) je někdy ukládají ve formátu HTML nebo ve vlastním definovaném formátu k usnadnění čtení a šifrování.\n\nV případě softwaru typu IRC logy zpráv často obsahují zprávy typu systém/server a vstupy zahrnující daný kanál a změny u uživatelů (změna tématu, uživatel se připojil/odpojil/byl vyhozen/dostal ban/změnil svoji přezdívku/ změnil svůj status atd.). Tím se stávají spíše kombinací logu zpráv i logu událostí pro daný kanál, ale takovýto log pak není porovnatelný s opravdovým IRC serverovým logem událostí, protože zaznamenává pouze události viditelné pro uživatele během doby, kdy je uživatel připojen do tohoto kanálu.\n\nInstant messaging a VoIP klienti často nabízejí možnost ukládat logy v zašifrované podobě ke zvýšení soukromí uživatele. Tyto logy pak vyžadují heslo k dešifrovaní a prohlédnutí. O to se pak často starají konkrétní psací aplikace uživatele.\n\nMonitorování systémových zpráv a logů může být užitečné pro včasné zachycení počítačového útoku, kontrolu subdodavatelů, ladění firewallu a mnoha dalších důvodů. Je pro to k dispozici řada nástrojů, open source i komenrčních:\n\n\n"}
{"id": "51791", "url": "https://cs.wikipedia.org/wiki?curid=51791", "title": "Číhošť", "text": "Číhošť\n\nČíhošť (v letech 1880-1900 \"Čihošť\", německy \"Čihošt\", od roku 1939 německy: \"Tschihoscht\") je obec ležící na severozápadě okresu Havlíčkův Brod, 7 km severovýchodně od Ledče nad Sázavou. Patří mezi nejstarší obce na Ledečsku. První doložená zmínka o Číhošti je z roku 1347. Má obyvatel a její katastrální výměra činí 1628 ha.\n\nPrvní doložená zmínka o vsi Číhošť pochází z roku 1347, kdy se zde připomíná Ctibor s predikátem z Číhoště prodavší 3 lány a hospodu v Tupadlech křížovnickému klášteru v Drobovicích. Jako svědci smlouvy jsou uváděni Mstidruh z Chlumu a Vrbky a Artleb ze Sačana a Vrbky. V této době je již připomínán kostel Nanebevzetí Panny Marie uváděný v roce 1350 jako farní v děkanátu německobrodském.\n\nPrvními doloženými erbovními znameními v historii obce jsou pečeti Ctiborova syna Haneka z Číhoště z let 1347 a 1357. Jejich vyobrazení se nachází v Atlasu erbů a pečetí české a moravské středověké šlechty od Augusta Sedláčka (svazek 5, str. 141 a 181). Hanek prodal v roce 1362 ves Marešovi z Druhanova, který po svém přesídlení na zdejší tvrz přijal predikát \"z Číhoště\".\n\nV letech 1384–1392 byl majitelem vsi Kuneš z Číhoště, který ji v roce 1392 prodal. Po brzké smrti dalšího známého majitele vsi Jana z Číhoště se majetku ujala jeho žena Přiba, která ho po svém odchodu do kláštera prodala správci Aleši, později Aleši z Číhoště. Ten je připomínán roku 1424.\n\nKoncem 15. století je jako majitel obce připomínán Matouš z Chřenovic a z Číhoště, záhy vystřídán Janem Špetlem z Prudic a Žlebů, který Číhošť v roce 1500 prodal Michalu Slavatovi z Chlumu a Košumberka. Roku 1578 bylo zdejší panství připojeno k Ledči, jejímž majitelem byl Jaroslav Trčka z Lípy. Od této doby byla Číhošť nedílnou součástí panství ledečského, podobně jako například obec Kožlí.\n\nV letech 2006-2010 působil jako starosta Jiří Novák, od roku 2010 tuto funkci zastává Jaroslav Tvrdík.\n\nVe dnech 11. a 25. prosince 1949 došlo v místním kostele k dosud nevysvětlenému pohybu kříže na hlavním oltáři. V obci byl 22. února 1990 slavnostně odhalen pomník kněze Josefa Toufara, který byl v době Číhošťského zázraku v Číhošti farářem a kterého příslušníci StB během „vyšetřování“ události umučili k smrti. Roku 2015 byly ostatky, identifikované jako Toufarovy, pohřbeny v hrobce číhošťského kostela (uložení v chrámu Nanebevzetí Panny Marie, přímý přenos ČT2 slunečná neděle 12. července 2015) za účasti tisíců věřících i zahraničních hostů. Doprovodnou mši, při níž ležela u rakve mučedníka kytice prezidenta Zemana a jeho choti, celebroval královéhradecký biskup Jan Vokál.\n\nPři výběru návrhu na zhotovení znaku a vlajky obce Číhošť byly pečlivě zvažovány všechny jeho charakteristiky – kulturní, geografické, historické, architektonické, společenské, jazykovědné, komunikační, heraldické, vexilologické, estetické, sémiologické a sémiotické.\n\nHlavní ideou návrhu znaku byla reflexe historie obce Číhošť spojená s dominantou, kterou v obci je bezesporu zdejší gotický kostel Nanebevzetí Panny Marie. Proto byl do prvního návrhu schváleného zastupiteli obce dán kostel celý, avšak návrh nebyl schválen. V současné podobě tak zastupuje tuto jedinečnou památku pouze kostelní věž. K tomu je třeba ještě poznamenat, že při schvalování znaku a vlajky v obci bylo zastupitelům celkem předloženo 18 variant.\nPřed několika lety byl poblíž obce vyměřen střed České republiky, což v levé části polceného štítu symbolizuje černý kříž. Ten také připomíná dávnou křižovatku cest a utrpení a smrt zdejšího faráře Josefa Toufara po událostech historicky označovaných jako číhošťský zázrak.\n\nBarevnost vycházející ze staletého připojení Číhošti k panství ledečskému je kombinací stříbrné a červené, respektive bílé a červené barvy. Červená však na znaku má význam i historický, protože se v roce 1648 poblíž obce odehrál jediný střet (bitka) se švédským vojskem na Ledečsku. Stříbrná na znaku Číhoště nese původ ve zdejších dolech na stříbrnou rudu nacházející se po staletí nedaleko obce. V roce 1781 bylo po nálezu několika žil navrženo kutnohorskému hormistrovi, aby zde byla obnovena těžba rudy, která však v roce 1783 skončila z důvodu rozbití vodního čerpadla a zatopení dolů. Autorem návrhu znaku a vlajky je Tomáš Zdechovský, který zhotovil například znak a vlajku obcím Kožlí u Ledče nad Sázavou, Dolní Čermná, Veselá, Písek, Chlumec nad Cidlinou nebo Třebechovice pod Orebem.\n\n\n\nV katastru obce byl geodeticky zaměřen střed České republiky. Tento bod byl určen několika nezávislými zdroji. Nalézá se asi 400 m severovýchodně od kostela. Jeho zeměpisné souřadnice jsou: Je to vlastně těžiště plochy vymezené státní hranicí, přičemž není brán v úvahu rozdíl nadmořských výšek. Na místě těžiště v nadmořské výšce 527,9 m byl 12. prosince 2006 vztyčen pamětní kámen. Podle některých odborníků je tento střed pouze jedním z geografických středů Česka, zaměřený geodeticky, proto je vhodnější jej označovat jako „geometrický střed“.\n\nJihovýchodním směrem se nachází vrch Borovina (585 m), z kterého je možný rozhled do širokého okolí. Za příhodných podmínek je možno odtud vidět i Sněžku (1603 m).\n\nHasičské muzeum v Číhošti je malé muzeum v obci, součástí jeho sbírek jsou dvě historické hasičské stříkačky.\n\n"}
{"id": "51792", "url": "https://cs.wikipedia.org/wiki?curid=51792", "title": "Gardské jezero", "text": "Gardské jezero\n\nGardské jezero ( nebo ) je největší italské jezero, které se nachází na severu země mezi Alpami a Pádskou nížinou v regionech Tridentsko – Horní Adiže, Veneto a Lombardie, do nichž náleží také ze správního hlediska. Jezero bylo vytvořeno po poslední době ledové Etschským ledovcem, jehož stopy se ještě dnes velmi výrazně zachovaly. Severní úzká a dlouhá část jezera připomíná fjord, který obklopují hřbety až 2000 m vysoké. Jižní širší část je tvořena morénovými zbytky. Jezero má rozlohu 369,98 km². Je dlouhé 51,6 km a široké 17,2 km. Délka jeho břehu je 158,4 km. Průměrnou hloubku má 136 m a maximální hloubku 346 m. Leží v nadmořské výšce 65 m.\n\nNejvětší přítok je řeka Sarca na severu a z jezera vytéká řeka Mincio (levý přítok řeky Pád) na jihu.\nJezero je spojeno vodním tunelem s řekou Adiže.\n\nNejvětší města na břehu jsou Desenzano del Garda, Riva del Garda a Salò. Podél dvou pobřežních silnic okolo jezera, \"Gardesana Occidentale\" (západní břeh) a \"Gardesana Orientale\" (východní břeh), se nachází mnoho malířských míst s historickým pozadím. Známá místa jsou: Riva del Garda, Gargnano, Brencone, Bogliaco, Gardone Riviera, Salò, Desenzano del Garda, Sirmione, Peschiera del Garda, Lazise, Bardolino, Garda, Torri del Benaco, Limone sul Garda, Malcesine a Torbole. Severní část jezera patřila do roku 1918 Rakouska-Uherska.\n\nKlima\nMimořádná mnohotvárnost krajiny a klimatických oblastí v okolí jezera Garda ovlivňuje nesmírné bohatství druhů živočišného a rostlinného světa. Klima je díky poloze zcela středomořské. Díky teplému větru, tzv. \"Ora\", je skoro každé odpoledne na jezeře čerstvý vítr. Po hladině a nad ní se však prohání na 50 pojmenovaných větrů, které se zde dělí na nebezpečné, noční, ranní a denní větry. Tyto větry vanou z různých směrů jak směrem do jezera (většina), tak směrem z jezera (Ander). Mezi nejvýznamnější gardské větry patří: \"Ora, Sóver, Vinessa, Pelér či Balinot\".\nFlora\nStředozemský ráz klimatu je typický pro celé zdejší předhůří a přispěl k tomu, že se zde vytvořila uzavřená vegetační společenstva, v nichž se vyskytuje převážně vřes, zimostráz vždyzelený, janovec metlatý a dub cesmínovitý. Na skalnatém povrchu rostou rozmarýn, routa vonná, oleandr a baldrián. Substředomořská oblast je zvláště bohatá na orchideje, zatímco ve vyšších polohách – především v masivu Monte Baldo najdeme spíše narcisy, protěž, barevné pivoňky a druhy lilií. Na protilehlém břehu se nachází krásné Valvestino, které stejně jako vrcholy Tombea a Monte Caplone, poskytuje botanikům řadu překvapení – např. lomikámen a jiné, pouze zde se vyskytující endemické druhy, které přečkaly různé doby ledové. Okolo jezera rostou stromy charakteristické pro středomoří, jako cypřiše, cedry, olivovníky a řídce se objevují také palmy. V prakticky celém okolí Lago di Garda jsou pěstovány rozdílné plodiny, na severu jsou vinice na východě a jihu olivy a citrony.\nFauna\nMírné klima a geografická poloha jsou příznivé také pro alpskou a středomořskou ptačí říši (zimoviště pro tažné ptáky). Na ploše několika kilometrů se zde vyskytují tak rozdílné druhy, jakými jsou potápky nebo orli skalní. Mezi Tignale a Limone se nachází kolonie racků středomořských. Jezero je domovem endemického, kriticky ohroženého pstruha italského.\n\nNa jezeře je rozvinutá vodní doprava. Přístavy pro okružní výletní lodi jsou v Riva del Garda, Torbole, Malcesine, Campione, Gargnano, Castelletto, Bogliacco, Moniga del Garda, Desenzano, Peschiera del Garda, Lazise.\n\nZatímco ze západního břehu se zvedají nízké, osamělé skupiny hor přírodního parku Parco Alto Garda Bresciana, východní břeh je ve stínu jednolitého až 60 km dlouhého řetězce hor Monte Baldo (Cima Valdritta, 2218 m), jenž převyšuje Gardské jezero o více jak 2000 metrů. Severozápadně od jezera se nachází nejvyšší skupina Gardských hor – Monte Cadria (2254 m).\n\nGardské jezero je \"Denominazione di origine controllata\" (zkr. \"DOC\") oblast pro bílé, růžové a červené víno. Oblast zahrnuje 25 obcí provincie Brescia, 6 obcí provincie Mantova a 40 obcí provincie Verona. Pěstované odrůdy jsou Barbera, Cabernet Franc, Cabernet Sauvignon, Chardonnay, Cortese, Merlot,\nPinot Blanc, Pinot Noir, Pinot Gris a Riesling. Jednotlivé zóny \"DOC\" jsou Riviera del Garda Bresciano, Lugana, San Martino della Battaglia und Bardolino.\n\nHladina jezera je díky teplému větru Ora takřka ideální plochou pro provozování windsurfingu. V nedávné době byla kolem jezera dostavěna nová cyklostezka, která střídá roviny kolem vinohradů či jablečných sadů s horskými stezkami mířícími do těch nejvyšších pater okolních masivů a míjí několik středověkých hradů. Trasy jsou vhodné pro všechny typy cyklistů od nenáročných vyjížděk po náročný biking. V okolí jezera je také mnoho kilometrů kvalitního asfaltu pro in-line bruslaře.\n\nHustá síť značených turistických cest předurčuje hory v okolí jako výborný cíl mnohých turistů. Opět jsou zde možnosti turistiky od lehkých procházek po rozkvetlých loukách několik set metrů nad jezerem přes vysokohorskou turistiku po náročné horolezectví ve vápencových stěnách místních masivů. Velmi oblíbené jsou zde zajištěné cesty typu \"via ferrata\", kterých podél celého jezera nalezneme stovky.\n\n"}
{"id": "51800", "url": "https://cs.wikipedia.org/wiki?curid=51800", "title": "Švýcarská hymna", "text": "Švýcarská hymna\n\nŠvýcarskou národní hymnou je píseň Schweizerpsalm (\"Švýcarský žalm\"). Vzhledem k tomu, že Švýcarsko má 4 úřední jazyky, kromě německé verze existuje i překlad francouzský Cantique suisse, italský Salmo svizzero a rétorománský Psalm svizzer.\n\nPíseň složil v roce 1841 Alberich Zwyssig (1808–1854). Od té doby byla píseň užívána při různých příležitostech. Nicméně Spolková rada odmítala uznat Žalm za oficiální hymnu.\n\nOd 12. září 1961 píseň nahradila neoficiálně tehdejší hymnu \"Rufst Du mein Vaterland\" (česky \"Voláš mě, vlasti\", francouzsky \"O Monts indépendants\", italsky \"Ci chiami o patria\", rétorománsky \"E clomas, tger paeis\"), jejíž slova napsal Johann Rudolf Wyss na melodii britské hymny \"God save the King (Queen)\".\n\nTeprve až 1. dubna 1981 byla píseň oficiálně prohlášena švýcarskou národní hymnou.\n\nV roce 2014 vypsala organizace Société suisse d’utilité publique konkurs na novou státní hymnu s odůvodněním, že stávající text je už v sekularizované době nesrozumitelný. Vzniklo 208 návrhů, v březnu 2015 vybrala odborná porota šest skladeb, které postoupily do internetového hlasování. Vítěz bude oznámen v přímém televizním přenosu v září 2015. O oficiálním přijetí nové hymny pak rozhodnou referenda v jednotlivých kantonech.\n\n"}
{"id": "51808", "url": "https://cs.wikipedia.org/wiki?curid=51808", "title": "Obloha", "text": "Obloha\n\nObloha nebo také nebe (knižně nebo básnicky firmament (z lat. \"firmamentum\" vzpěra, sloup) nebo nebeská klenba) je ta část zemské atmosféry nebo vesmíru, která je viditelná z povrchu Země (nebo jiné planety). Někdy se říká, že ptáci a letadla létají na obloze. Přesnější definice je obtížná.\n\nPři denním světle je obloha světle modrá, což je důsledkem rozptylu slunečního světla v ní. Nad Zemí není žádný modrý objekt, který bychom viděli. Za slunečného počasí je díky Rayleighovu rozptylu tmavší v zenitu a světlejší na horizontu. Při východu a západu Slunce červená a oranžová. Naopak v noci je obloha černá a posetá hvězdami.\n\nBěhem dne, pokud není zataženo, je na obloze vidět Slunce. V noci je pak možno na obloze spatřit hvězdy, planety a Měsíc. (Měsíc lze vidět často i ve dne. Některé hvězdy a planety pak za výjimečných podmínek také.) Při svítání a soumraku bývá vidět planeta Venuše, která se označuje poprvé jako Jitřenka, podruhé jako Večernice; někdy jsou vidět ranní nebo večerní červánky (Zora nebo zastarale zoře je slovanské označení jak pro (zejména) Jitřenku, ranní červánky, úsvit, ale i pro večerní červánky a Večernici, bohyně Zora odpovídá římské Auroře. Na obloze je možno spatřit mnoho přírodních jevů jako oblaka, duhu, polární záři nebo blesk.\n\nV astronomii se jako obloha označuje nebeská sféra, což je zdánlivá plocha nad Zemí, kde se pohybují Slunce, hvězdy, planety a měsíce. Nebeská sféra je rozdělena na části nazývané souhvězdí.\n\nObloha hraje silnou roli v mnoha náboženstvích. Někdy je ztotožňována s nebem — místem posmrtného života, nebo je pokládána za místo, kde sídlí božstva. Pro Číňany se někdy rozdíl mezi nebem a bohem stírá.\n\n"}
{"id": "51811", "url": "https://cs.wikipedia.org/wiki?curid=51811", "title": "Hnízdní teritorium", "text": "Hnízdní teritorium\n\nHnízdní teritorium (někdy \"hnízdní revír\") představuje území, které si někteří ptáci (a další živočichové stavící si hnízda) vytyčují okolo svého hnízda. Vytyčená oblast je pak hnízdícím párem (nebo alespoň jedním z jeho členů) bedlivě střežena před případnými konkurenty z řad vlastního druhu a případně i před predátory, kteří by mohli mláďata ohrozit. Mnozí ptáci si své hnízdní teritorium označují zpěvem.\n\nHnízdní teritorium si vytyčuje mnoho druhů ptáků, vyskytují se pak mezi nimi i takoví, kteří při jeho obraně neváhají podstupovat enormní riziko a bez váhání napadají neuvěřitelně velké a nebezpečné predátory. Mezi nejznámější patří například tyran královský, který bez větších problémů přinutí k ústupu i velké dravé ptáky, či puštíci, kteří napadnou cokoliv, co by se přiblížilo ústí dutiny s mláďaty, kočkou počínaje a člověkem nebo medvědem konče.\n"}
{"id": "51829", "url": "https://cs.wikipedia.org/wiki?curid=51829", "title": "Barevná paleta", "text": "Barevná paleta\n\nBarevná paleta nebo také indexovaná barevná paleta je používána pro zobrazení a archivaci obrázků počítačové rastrové grafiky. Každé barevné položce v paletě je přiděleno číslo a každý pixel obrazu uchovává číslo, která odkazuje na odpovídající položku palety. Hlavní výhodou použití palety pro generování rastrového obrázku o malém počtu různých barev je relativně malá paměťová náročnost. Nevýhodou je většinou nízké barevné rozlišení obrázku.\nBarva položky palety se obvykle volí z větší množiny barev než je počet položek palety. Bližší informace viz článek barevná hloubka.\n\nPočítačové grafické systémy využívající barevných palet jsou například EGA a VGA u počítačů kompatibilních s IBM PC nebo Tiki 100.\n\nGrafické formáty využívající barevné palety jsou například GIF nebo XPM.\n\nNásledující tabulka uvádí přehled velikosti palet (počtu položek palety) a rozlišení barev (barevná hloubka):\n"}
{"id": "51837", "url": "https://cs.wikipedia.org/wiki?curid=51837", "title": "Kyselina disírová", "text": "Kyselina disírová\n\nKyselina disírová (HSO) je kyslíkatá kyselina síry. Je vlastně hemihydrátem oxidu sírového. Její vzorec můžeme také zapsat jako 2 SO.HO.\n\nKyselina disírová je za normální teploty tuhá krystalická látka. Její teplota tání je 36 °C. Vzniká rozpouštěním oxidu sírového v kyselině sírové, obě látky ale musí být v potřebném poměru, jinak vzniká oleum.\n\nJejí soli se nazývají disírany. Jsou známy jen u alkalických kovů. Vznikají při zahřívání hydrogensíranů:\n"}
{"id": "51843", "url": "https://cs.wikipedia.org/wiki?curid=51843", "title": "K2", "text": "K2\n\nK2 (baltsky \"Čhogori\", česky \"Čchokori\", urdsky کے ٹو, transliterováno \"Ke tū\", nebo \"Lambá Pahár\", čínsky 乔戈里峰, oficiální přepis \"Qogir\", pinyin \"Qiáogēlǐ Fēng\", český přepis \"Čchiao-ke-li feng\"), známá též pod anglickým názvem \"Mount Godwin-Austen\", je hora v pohoří Karákóram v Asii, nejvyšší hora Pákistánu a druhá nejvyšší hora světa. Nachází se na hranici mezi pákistánskou částí Kašmíru a čínskou autonomní oblastí Sin-ťiang. Dosahuje výšky 8611 m nad mořem.\n\nAčkoli se to nezdá, jméno \"Čhogori\" (resp. čínské \"Qogir\" a další odvozené tvary) dali hoře západní cestovatelé. Vytvořili ho ze dvou slov místního jazyka balti, \"čhogo\" = \"velký\" a \"ri\" = \"hora\". Ve světě se přesto více vžil ještě umělejší název \"K2\". Hora si ho vysloužila v 19. století, kdy expedice, která zkoumala celou oblast, přidělila této hoře i sousedním vrcholkům označení \"K1\" až \"K5\" (K2 zůstalo dodnes, ostatní byly přejmenovány). Expedici vedl Henry Haversham Godwin-Austen, jméno K2 dal hoře T. G. Montgomerie. Po veliteli expedice má K2 své další jméno, \"Mount Godwin-Austen\". Ani to se příliš nevžilo.\n\nUrdské \"Lambá Pahár\" znamená \"Vysoká hora\", ale i v urdštině se ujalo pojmenování کے ٹو \"(Ke tū\" je urdský fonetický přepis anglického \"K two,\" tedy česky \"Ká dvě).\"\n\nK2 drží jeden statistický primát mezi všemi 14 osmitisícovkami - odehrálo se zde nejvíce nezdařených pokusů o výstup na vrchol. Přestože je K2 o 237 metrů nižší než Mount Everest, její relativní převýšení od úpatí na vrchol je větší. Navíc jsou její svahy mnohem strmější a obtížnější. První úspěšný výstup na K2 se odehrál 31. července 1954, kdy dva členové italské expedice, Achille Compagnoni a Lino Lacedelli stanuli na vrcholu. Na další úspěšný pokus se čekalo plných 23 let, 8. srpna 1977 pokořilo vrchol sedm členů japonské expedice. První ženou na K2 byla polská horolezkyně Wanda Rutkiewiczová v roce 1986 (bez kyslíkového přístroje).\n\nDo srpna 2008 zdolalo vrchol K2 305 horolezců (mezi nimi 11 žen), nejméně 76 lezců zde naproti tomu zemřelo (35 na sestupu z vrcholu). Nejvíce obětí v historii výstupů na K2 si hora vybrala roku 1986, kdy zde zahynulo celkem 13 horolezců. V roce 2008 zde během série nehod při jediném výstupu zemřelo 11 horolezců.\n\nPrvní člověk na světě, který zdolal K2 dvakrát, je český horolezec Josef Rakoncaj (1983 a 1986). Po něm se to doposud podařilo pouze španělskému horolezci Juanitovi Oiarzabalovi (1994 a 2003) a Šerpovi Jangbu (2000 a 2001 s kyslíkovým přístrojem). Josef Rakoncaj se spolulezcem Agostinem da Polenzou také v roce 1983 přežili nejvyšší bivak v historii K2, po dosažení vrcholu hory museli přenocovat jen 50 metrů pod ním.\n\nJediné dva (neúspěšné) pokusy o zimní výstup na K2 provedli Poláci klasickou cestou v letech 1987/1988 a 2003/2004. Protože K2 se nachází mnohem blíže centrální Asii než Everest, zimy jsou zde daleko studenější a delší.\n\nNa K2 dnes vede 10 tras, z nichž většina nebyla pro svou obtížnost opakována.\n\n\n\n\n\n"}
{"id": "51847", "url": "https://cs.wikipedia.org/wiki?curid=51847", "title": "Česká strana národně sociální", "text": "Česká strana národně sociální\n\nČeská strana národně sociální (zkratkou ČSNS) je česká mimoparlamentní politická strana, nalézající se od roku 2003 v konkurzním řízení. Vznikla roku 1897 jako Strana národních dělníků (1898 Česká národně sociální strana v Čechách, na Moravě, ve Slezsku, v Dolních a Horních Rakousích, 1890 Česká strana národně-sociální). Po vzniku Československa vystupovala jako Československá strana socialistická a v roce 1926 přijala název Československá strana národně socialistická. Po Mnichovu se strana rozešla. V poválečném režimu regulované demokracie v letech 1945–1948 byla druhou nejsilnější stranou. Svobodný vývoj strany byl přerušen komunistickým převratem v únoru 1948. V roce 1990 se tehdejší Československá strana socialistická sloučila s Čs. stranou národně socialistickou v exilu, její vliv na politický život byl ale stále nižší. V průběhu let vzniklo několik stran, které se odvolávaly na ideje původní strany jako Národně sociální strana – Československá strana národně sociální v roce 1992, Československá strana socialistická v roce 1992, v prosinci roku 2005 „Česká strana národně sociální 2005”, která od roku 2006 nese název Česká strana národně socialistická a Národní socialisté – levice 21. století v roce 2011.\nPodnětem k založení nové politické strany, bylo protistátoprávní prohlášení českých sociálnědemokratických poslanců na říšské radě dne 30. března 1897, v němž se zástupci českého dělnictva distancovali od českého státního práva. Shodou náhod se v Praze na Staroměstské radnici 4. dubna 1897 sešla jedna ze skupinek národních dělníků, která připravovala veřejné shromáždění, na němž chtěla proklamovat své zásady a cíle. Zde zaznělo i vášnivé odmítnutí postoje sociálních demokratů a naopak zdůvodnění českých státoprávních požadavků. Shromáždění se tak fakticky stalo zakládající schůzí strany národních dělníků - zárodku pozdější České národně sociální strany První titul které strana vydávala byl «Český dělník» (1897–1899), jehož redaktorem byl Alois Simonides, a další «České dělnické listy» (1897–1899), dále strana vydávala osvětový časopis «Probuzení» (1897–1899) a pro mládež «Vpřed» (1897–1899), které v roce 1900 splynuly v týdeníku «Česká demokracie» (1900–1903). V roce 1901 začal vycházet časopis \"Mladé proudy ,\" tiskovina národně sociální mládeže, která se během pár let silně přiklonila k českému antimilitarismu. Následkem tohoto kurzu byli v říjnu 1907 zatčeni čtyři předáci hnutí, po kterých následovali další. Soud ve Vídni, po nátlaku císaře, odsoudil 44 obviněných z 46. Nejhůř z toho vyšli Emil Špatný a Alois Hatina, kteří byli odsouzeni ke dvěma rokům. Během probíhajícího soudu bylo zrušeno přes dvě stě čtyřicet místních organizací národně sociální mládeže. V roce 1907 vyšlo první číslo Českého slova, jehož redaktorem byl Jiří Pichl, ve Slezsku vydával «Slezské slovo» Joža David. \n\nStrana spojovala reformní socialismus s národním radikalismem a protirakouským antimilitarismem, za což byla během 1. světové války persekvována. Na jaře 1918 se spojila s Českou stranou lidovou realistickou (přejmenovanou na Českou stranu pokrokovou) a Federací českých anarchistů komunistů (FČAK) do České strany socialistické.\n\nPo vzniku Československé republiky došlo ve straně k organizačním změnám, které se projevily navenek přijetím nového programu i názvu Československá strana socialistická. V novém programu se strana vyslovila pro třídní boj a zespolečenštění výrobních prostředků vyvlastněním a jejich převodem do správy odborových organizací a družstev. Anarchistický sjezd v únoru 1919 potvrdil sloučení do Československé strany socialistické, v jejímž organizačním rámci se hodlali komunističtí anarchisté prosazovat. Změna kurzu uvnitř socialistické strany v první polovině dvacátých let vyvolala velké rozpory. Vytvořila se opozice bývalých anarcho-komunistů (v čele s dr. B. Vrbenským), která byla v roce 1923 pro hlasování proti reakčnímu zákonu na ochranu republiky z Československé strany socialistické strany vyloučena. Vrbenského skupina se téhož roku spojila s Neodvislou socialistickou stranou dělnickou a vytvořila tzv. Socialistické sjednocení, přejmenované v roce 1924 na Nezávislou stranu dělnickou. Samostatnost této malé politické strany skončila v roce 1925 přechodem jejich členů do KSČ.\n\nČeskoslovenská strana socialistická měla větší podporu v Čechách než na Moravě. V prvních volbách do parlamentu z roku 1920 získala strana 500 821 hlasů, z toho na Moravě celkem 89 890 hlasů (nejvíce v brněnském volebním kraji). Tento stav trval až do roku 1929, kdy se do strany začlenila Národní strany práce a národní socialisté získali též příslušníky maloburžoazie, úřednictva, zřízenectva a také uvědomělé vrstvy dělníků. Roku 1926 sjezd strany přijal nový název – Československá strana národně socialistická, tento sjezd také rozhodl spor mezi předsedou Klofáčem (demokratický proud) a J. Stříbrným (nacionalistický proud) ve prospěch předsedy Klofáče a jeho spojenců, zejména E. Beneše. Stříbrný a jeho stoupenci byli ze strany vyloučeni. Po odchodu prezidenta Masaryka z úřadu byl na jeho doporučení, a s podporou demokratických stran, zvolen novým prezidentem právě národní socialista Edvard Beneš, který byl v letech 1926–1935 místopředsedou národně socialistické strany. Národní socialisté byli oporou demokratické republiky a náleželi k tzv. stranám Hradu, podporujícím prezidenta Masaryka, a také ke stranám sdruženým v tzv. Pětce, která měla zásluhu na stabilizaci politického systému první republiky. Podíleli se na vládě v letech 1918–1926 a 1929–1938. Mezi významné představitele ČSNS patřili Václav Klofáč, Emil Franke, Jiří Stříbrný, Fráňa Zemínová (jediná žena která v období I. republiky zastávala funkci místopředsedkyně strany), Františka Plamínková a od roku 1923, kdy vstoupil do strany, i Edvard Beneš a jiní další politici.\nOrganizačně se strana národních socialistů dělila na dva zemské výbory se sídlem v Praze a v Brně, v čele s pražským ústředním výborem. Nižší složkou byly župní organizace, které se kryly s územním rozsahem volebních krajů do poslanecké sněmovny. Uvnitř žup se pak vytvářely tzv. obvody. Poměrně početná tisková politika národně socialistické strany vycházela vstříc místním požadavkům a plnila stranické potřeby. Melantrich, akciová společnost pro průmysl grafický a nakladatelství v Praze, se hlásil ke straně národních socialistů, jeho politiku určoval jeho ředitel Jaroslav Šalda. Šalda zaměřil «České slovo» na střední vrstvy, zejména množstvím mutací Českého slova; ranní a večerní vydání, odpolední vydání vycházelo v létech 1937–1938 v nákladu přes 650 000 výtisků denně. «Moravské slovo» začalo v Brně vycházet v lednu 1925 jako pokračovatel «Socialistické budoucnosti», ale už v červnu 1925 přešlo do Melantrichu v Praze a vycházelo jako hlavičkové vydání Českého slova a ústřední matrice byly denně zasílány do filiálních tiskáren Melantricha v Brně a v Ostravě.\n\nNárodně socialistická strana se po Mnichovu v listopadu 1938 rozešla. Značná část členů a část jejího vedení vstoupily do Strany národní jednoty. Skupina kolem představitelů jejího legionářského a sokolského křídla národně socialistické strany vstoupila do Národní strany práce. Někteří jednotlivci buď odešli z veřejného života anebo zůstali činní mimo obě stávající politické strany.\nV letech druhé světové války se členové ČSNS zapojili do občanského národního odboje a někteří činitelé spolupracovali v londýnském exilu s prezidentem Edvardem Benešem. V letech 1939–1945 nacisté popravili a umučili na 2400 příslušníků národně socialistické strany (gestapem nazývané „Benesch-Partei”), dalších několik tisíc věznili v koncentračních táborech a věznicích (například poválečný předseda strany Petr Zenkl, předválečný generální tajemník strany Karel Moudrý, Milada Horáková a celá řada dalších). Mezi popravenými a umučenými byla řada předních i řadových pracovníků strany, učitelů, legionářů a sokolských pracovníků (např. pražský primátor Otakar Klapka, senátorka Františka Plamínková, Zelenka-Hájský). Členové patřili i mezi vedoucí představitele domácího odboje (Vladimír Krajina, Josef Ouředník a další.). Významná byla i účast v exilové vládě (Prokop Drtina, Hubert Ripka, Jaroslav Stránský)!\n\nDne 11. května 1945 se konalo v Praze setkání domácích a zahraničních představitelů Československé strany národně socialistické a 17. května 1945 ustavující manifestační schůze v pražské Lucerně, kde byla strana prohlášena za obnovenou a její bývalí členové a stoupenci byli vyzváni k jejímu budování. Novým předsedou byl zvolen Petr Zenkl.\n\nStrana vypracovala vlastní návrh nové československé ústavy, na němž započala práci v červnu 1946. Návrh této ústavy zahrnoval i vytvoření tří zemských sněmů (českého, moravskoslezského a slovenského) s taxativně vymezenými zákonodárnými kompetencemi.\n\nČeskoslovenská strana národně socialistická po květnu 1945 obnovila předválečnou vnitřní výstavbu a vnitrostranickou strukturu. Na konci roku 1945 sdružovala přibližně 450 000 členů, o rok později na podzim 1946 strana udávala kolem 594 000 členů. Členskou základnu tvořili státní zaměstnanci (učitelé, železničáři, poštovními zaměstnanci), příslušníci svobodných povolání, úředníci, podnikatelé, obchodníci a živnostníci a částečně rolníci a domkáři. Značná část dělnictva a zaměstnanců z větších závodů ubyla. Početně byli silně zastoupeni ve společenských organizacích: Československá obec sokolská, Československá obec legionářská, Jednotný svaz českých zemědělců. Na svou stranu se jí podařilo přetáhnout jen malou část voličů nepovolených stran (např. agrárníků). Ve volbách v roce 1946 získala 23,66 % hlasů, čímž se stala po KSČ druhou nejsilnější parlamentní stranou.\n\nVýznamnými organizačními složkami poválečné strany se staly její zájmové odbory. Národně socialistický odbor mladých na jaře 1946 ve svých řadách sdružoval 150 000 členů. Před volbami v květnu 1946 Mládež Československé strany národně socialistické vystoupila z jednotného Svazu české mládeže. Na počátku roku 1947 čítala kolem 200 000 členů. Velký počet stoupenců měla strana mezi studenty (např. vysokoškolský Klub akademiků, studentští funkcionáři Emil Ransdorf, Miroslav Fic, Ota Hora, Josef Lesák, Jiří Ješ). V čele odboru žen se angažovaly předsedkyně F. Zeminová, J. Žáčková-Bátková, M. Horáková, Jarmila Uhlířová, Růžena Pelantová. Dále byly zakládány zaměstnanecké, živnostensko-obchodnické a zemědělské odbory. Zemědělská politika hrála významnou roli, zejména při ovlivňování jednotné odborové organizace pod vlivem komunistů - Jednotného svazu českých zemědělců.\n\nTiskové podniky Melantricha nahradily zdiskreditované České Slovo Svobodným Slovem, v jehož vedení stál bývalý redaktor Českého Slova a Lidových novin (majetek Jaroslava Stránského) Ivan Herben. Lidové noviny, přejmenované na «Svobodné noviny», přešly pod vedení Svazu spisovatelů a jejich šéfredaktorem se stal Ferdinand Peroutka. Dále vycházel politický týdeník «Svobodný zítřek», který vedl bývalý šéfredaktor «Večerního Českého slova» Luděk Stránský (1900–1956). Vedle toho strana vydávala krajské stranické deníky a týdeníky, tiskoviny ústředních odborů strany a interní periodika.\nStrana je spojena i s počátky československé poválečné politologie. Vlastislav Chalupa založil v roce 1945 v Brně při Zemské kulturní radě Československé strany národně socialistické „Oddělení pro vědeckou politiku”, které vydávalo «Přehledy a dokumenty k československé politice». MPÚ Nakladatelství Melantrich v Praze je v roce 1991 vydalo pod názvem «Tři roky. Přehledy a dokumenty k československé politice v letech 1945–1948». V rámci třetího odboje, kdy členové oddělení Chalupa (později místopředseda Československé národní rady americké), Mojmír Povolný (později předseda Rady svobodného Československa) a Ivan Gaďourek emigrovali, další členové Jaroslav Bohanes s Dušanem Novákem byli součástí domácí skupiny zasílající do zahraničí politické přehledy o domácí situaci, za což byli dlouhodobě vězněni. Tyto zprávy vyšly roku 1995 v pěti svazcích pod názvem «Prameny k dějinám III. odboje» v Centru pro studium československé exilové politiky Univerzity Palackého v Olomouc. Nakonec spoluzaložili roku 1991 Mezinárodní politologický ústav v Brně. V listopadu 1989 měla strana 14 000 členů.\nNěkteří funkcionáři národně socialistické strany se rozhodli spolupracovat s komunisty již před únorem 1948 a ve dnech komunistického převratu se postavili na jejich stranu, tzv. obrozením (vyloučením demokratických představitelů a kopírováním politiky KSČ) vznikla Československá strana socialistická (ČSS), která úzce spolupracovala s komunistickým režimem až do listopadu 1989 jako složka Národní fronty České socialistické republiky. Z vůle KSČ byli do jejího čela postaveni Emanuel Šlechta, který z titulu ekonomického odborníka strany spolupracoval s komunisty již před únorem 1948 a byl exponentem vlivu komunistů v národně socialistické straně, Alois Neuman, Ferdinand Richter a další.\n\nPro tisíce příslušníků a funkcionářů národně socialistické strany znamenal únorový převrat násilnou represi, ve vykonstruovaném politickém procesu byla k trestu smrti odsouzena poslankyně strany Milada Horáková, další členové strany byli po odsouzení fyzicky a psychicky likvidováni ve věznicích a táborech nucené práce, další stovky odešly do nucené emigrace. Exilovým předsedou Československé národně socialistické strany byl až do své smrti Petr Zenkl. Exilová ČSNS se také výrazně podílela na vzniku a fungování Rady svobodného Československa, jejímž prvním předsedou byl zvolen právě Zenkl. Dalšími významnými politiky ČSNS, kteří působili v exilu byli např. Vladimír Krajina nebo bývalí ministři Hubert Ripka a Jaroslav Stránský.\n\nJiž v létě roku 1989 otiskl vnitrostranický časopis Demokrat prohlášení tzv. obrodného proudu, ve kterém se poprvé otevřeně hovořilo o politickém pluralismu, svobodných volbách a přihlášení se k osobnostem typu T. G. Masaryka, Edvarda Beneše nebo Milady Horákové. Významnou pozitivní roli sehrála strana v počátcích Sametové revoluce. Její ústřední deník Svobodné slovo začalo otiskovat první necenzurované informace. V době, kdy Československá televize hlásala, že v Praze došlo k drobným nepokojům, na Svobodné slovo stály fronty lidí už před otevřením trafik. Stranické vydavatelství Melantrich, které mělo sídlo na Václavském náměstí, nezištně nabídlo svůj balkón Občanskému fóru. Právě z balkonu Melantrichu Václav Havel poprvé promluvil k desetitisícům shromážděných lidí.\n\nVelkou výhodou strany byl po roce 1989 velký majetek (mj. nemovitosti, např. budova na Náměstí Republiky v Praze, vypracovaná organizační struktura (pokrytí státu pobočkami a sekretariáty) i početná členská základna (ovšem s relativně vysokým věkovým průměrem). Straně se však tyto výhody nepodařilo využít k získání respektive udržení slušných volebních výsledků a špatnou ekonomickou politikou postupně přišla o veškerý svůj majetek. Během této doby strana vyměnila 9 předsedů. Postupně byl nevýhodně rozprodáván její majetek a z nich hrazeny předražené a neefektivní politické kampaně. Až po spojení strany se Svobodnými demokraty si vedení strany uvědomilo, že dluhy Svobodných demokratů nyní přešly na ČSNS. V roce 2002 byla prodána hlavní nemovitost strany – budova na Náměstí republiky v Praze.\n\nV roce 1990 se tehdejší Československá strana socialistická sloučila s Čs. stranou národně sociální v exilu, nedošlo však k očekávanému přejmenování strany. Představitelé obrodného proudu, seskupení v platformě Národně sociální sněm (NSS), po vyloučení ze strany založili vlastní Národně sociální stranu.\n\nVe volbách v roce 1992 byla ČSS jednou ze 3 stran levicového uskupení Liberálně sociální unie (LSU) a byla zastoupena v Poslanecké sněmovně, po složitém vývoji uvnitř tohoto uskupení i strany se však v roce 1996 do Poslanecké sněmovny znova nedostala. V roce 1993 pod vedením předsedy Pavla Hirše došlo k návratu představitelů NSS, posunu politické orientace více doprava a strana se přejmenovala na název Liberální strana národně sociální (LSNS). V roce 1996 se LSNS sloučila se stranou Svobodní demokraté (nástupce Občanského hnutí) a změnila název na Svobodní demokraté – Liberální strana národně sociální (SD–LSNS). Toto spojení však nebylo příliš úspěšné vzhledem k výrazně odlišným prioritám obou zakládajících subjektů. V roce 1997 oslavila strana pod vedením předsedy JUDr. Tomáše Sokola 100. výročí založení jako nejstarší původní česká politická strana. Krátce poté bývalí Svobodní demokraté stranu většinou opustili a strana se vrátila k historickému názvu Česká strana národně sociální. Nikdy se však již nevrátila do velké politiky.\n\nJestliže v roce 2000 ČSNS kandidovala v 11 krajích, přičemž v Královéhradeckém (4,44 %) a Karlovarském (3,98 %) kraji chybělo málo, aby se dostala do zastupitelstva, ve volbách 2004 kandidovala už jen v Libereckém kraji se ziskem 0,17 % hlasů stejně tak jako v roce 2008, kdy získala 0,11 %. Co se týká komunální politiky, tak v roce 2002 za stranu kandidovalo 1354 kandidátů a dále 90 kandidátů na koaličních kandidátkách. Strana tehdy získala 120 zastupitelů. V roce 2006 za stranu kandidvalo už jen 36 lidí a strana získala pouze 20 zastupitelů.\n28. října 2011 u příležitosti výročí založení Československa a výročí studentských nepokojů z roku 1939 a zavraždění Václava Sedláčka uspořádal 1. místopředseda ČSNS Michal Klusáček, bez souhlasu vedení strany, setkání na louce Budínka u Dobronína, kde stojí kříž na památku tam zavražděných Němců (viz Masakr u Dobronína). Na protest proti údajnému překrucování dějin a pro zdůraznění posloupnosti historických událostí členové ČSNS před železný kříž umístili 64 dřevěných křížů, které připomínaly oběti nacistického masakru ve Velkém Meziříčí a jména obcí, které byly v Československu za války vypáleny. Kvůli medializaci dále natřeli železný kříž narůžovo.\n\nV roce 2005 byl podán na ČSNS návrh na konkurz, jehož důvodem byla nemožnost ve stranickém hospodaření dohledat majetek, který strana měla za předsednictví Jana Šuly.\n\nDne 26. listopadu 2011 u vstupu do Obecního domu v Praze, kde se konal ustavujícím sjezdu strany LEV21 - Národní socialisté, uspořádali členové ČSNS protest proti zneužívání historie ČSNS nově vzniklým politickým subjektem. Na ulici členové ČSNS rozdávali narcisky s poukazem na předsedu strany LEV21 a na chodník umístili hanlivé a zesměšňující nálepky.\n\nDne 3. listopadu 2012 na 35. sjezdu strany Jaroslav Rovný dále odmítl kandidovat na předsedu a na jeho místo byl zvolen letecký inženýr Michal Klusáček. Nový předseda přistoupil na prověrku členské základny a veškeré stranické dokumentace. Došlo k naplnění stanov ve věci ukončení členství těm členům, kteří neplnili svou povinnost platit členské příspěvky a neúčastnili se dlouhodobě žádným způsobem stranické činnosti. Vzhledem k tomu, že na ČSNS byl podán návrh na konkurz a tento návrh soud v roce 2005 přijal, bylo nezbytné zahájit práci na uzavření konkurzu, které minulý předseda Jaroslav Rovný neprováděl. Vzhledem ke konkurzu opustila stranu v roce 2005 část členů, někteří založili jako způsob vyhnutí se důsledkům konkurzu stranu Česká strana národně sociální 2005 (nyní Česká strana národně socialistická 2005) s předsedou Ing. Karlem Jankem a část později odešla do LEV21-Národní socialisté. Ukončení konkurzu bylo podmínkou pro zahájení jednání o sloučení konkurzem rozštěpené strany.\n\nV roce 2019 došlo k protiprávnímu pokusu o zcizení politické identity ČSNS, kdy nečlen ČSNS Jan Svoboda (lze doložit stranickým archivem) dne 15. června 2019 v zásadním rozporu s platnými právními předpisy uspořádal nelegální sjezd a svévolně se nechal zvolit prohlásit předsedou bez jakékoli opory ve statutu ČSNS. Bohužel, tento zcela nelegální krik krok byl posvěcen bez jakékoli kontroly skutkového stavu ministerstvem vnitra zaregistováním změny ve statutárním složení ČSNS. Jan Svoboda jako nečlen ČSNS neměl žádné právo uspořádat sjezd ČSNS, proto z právního i faktického hlediska není a nemůže být předsedou ČSNS od 15.června 2019. V současnosti věc řeší obhájce ČSNS a místně příslušný soud. Skutkový stav lze snadno zjistit v pečlivě vedených dokumentech ČSNS, jež má k dispozici předseda a předsednictvo strany. \n\nDne 29. února 2020 proběhl řádný a legálně svolaný sjezd ČSNS, na němž byly kromě volby předsedy a orgánů strany provedeny výchozí kroky k integraci v současnosti uměle rozštěpených stran národně sociální orientace sdílející národně sociální ideu. Současně se ČSNS otevřela další perspektiva k propagaci národně sociální ideje v celé naší vlasti. Jedinými autentickými zdroji pro stanovení právně platného stavu statutárního zástupce a orgánů ČSNS jsou pouze řádně vedená dokumentace a archiv ČSNS, jež jsou k dispozici soudu i orgánům příslušným v trestním řízení. \n\n\n\n\n\n\n\n\nV přehledu není zahrnuto sloučení do Strany národní jednoty v roce 1938, členství v Národní frontě po roce 1948 a koalice Liberálně sociální unie v roce 1992.\n\n\n\n\n\n"}
{"id": "51850", "url": "https://cs.wikipedia.org/wiki?curid=51850", "title": "Spravedlnost (Lužické hory)", "text": "Spravedlnost (Lužické hory)\n\nSpravedlnost (německy \"Irrichtberg\", místní lidové označení \"Soudňák\") je zalesněný čedičový vrch (533 m n. m.) v Lužických horách, 1 km jižně od Doubice a asi 5 km jihozápadně od Krásné Lípy. Výhledová plošina na skalnatém vrcholku je opatřena zábradlím. Na severovýchodě svahu skalisko z pěti mocných čedičových sloupů zvaná Malá Spravedlnost.\nVrchol byl místem výkonu hrdelního práva města Chřibská.\nVrch je opředen pověstmi o strašidelném duchu Rohálovi (Hörndl) Z vyhlídkové plošiny je krásný výhled na západní část Lužických hor a na České Švýcarsko.\n\nVrcholová partie je chráněna jako přírodní rezervace Spravedlnost.\n\n"}
{"id": "51852", "url": "https://cs.wikipedia.org/wiki?curid=51852", "title": "České Velenice", "text": "České Velenice\n\nČeské Velenice (dříve \"Cmunt\" a \"Dolní Velenice\", německy \"Unterwielands\", v letech 1938–45 \"Gmünd III.-Bahnhof\") jsou město v Jihočeském kraji, na hranici s Rakouskem. Město leží v okrese Jindřichův Hradec, má obyvatel a rozlohu 12,1 km².\n\nPůvodně se zde rozkládala jen ne příliš hustá zástavba obcí Velenice a Česká Cejle. Obec Česká Cejle tvořila osada (a zároveň celé samostatné katastrální území) \"Josefsko\" a dále o západní část zástavby osady Česká Cejle (první zmínka roku 1280, německy \"Böhmzeile\"). Obec Velenice tvořily dva okrajové domy bývalé osady Dolní Velenice (první zmínka roku 1387 \"Wielants\", 1496 \"Bielants\", \"Unterwielands\") s adresami Podlesí 16 a Podlesí 124.\n\nHospodářský a stavební rozmach dnešních Českých Velenic započala výstavba železnice. Na strategicky výhodném místě, asi 2,6 km západně od centra Gmündu bylo vybudováno nádraží, které tvořilo významný železniční uzel celého Rakouska-Uherska. Vedly odtud tratě z Vídně do Plzně (1869) a do Prahy (1871). V souvislosti se stavbou nádraží byly vybudovány i železniční dílny a opravny, které byly pro pozdější vývoj Českých Velenic nesmírně důležité (měly více než 1000 zaměstnanců). Za prací se tak do osad, které tvořily předměstí Gmündu, přistěhovalo množství dělníků. Bývalé osady se tak rychle měnily k nepoznání. Celé předměstí dostalo moderní městský ráz. Proběhla výstavba dvou- až třípodlažních domů podél dnešních ulic Čsl. legií, Revoluční a Vitorazská, dále hotelů a obchůdků.\n\nPo první světové válce byla tudy na základě smlouvy stanovena nová státní hranice mezi nedávno vzniklou Československou republikou a Rakouskem, která rozdělila území obcí Česká Cejle a Velenice, včetně zástavby obcí. Nádraží, železniční dílny a okolí za řekou Lužnicí bylo od Rakouska odtrženo a bylo 31. července 1920 přičleněno k Československu. Státní hranice v Českých Velenicích se však dvakrát měnila a původní území, připojené zde k Československu, bylo znatelně menší. První rozšíření, provedené k 1. říjnu 1920 bylo jakousi odpovědí na obstrukce a s tím spojené násilnosti, kterých se vůči rozhraničovací komisi dopustili zdejší Němci. Druhé rozšíření, provedené na podzim roku 1921, spočívalo v koupi pozemků od obce Velenice z důvodu potřeby zřízení vlastního hřbitova. Nová hranice určená na řece Lužnici přitom, až na několik výjimek kopíruje starou katastrální hranici původního města Gmünd, takže z původního katastru Gmündu získaly České Velenice jen zcela zanedbatelnou část. Jiná zanedbatelná nezastavěná okrajová část Českých Velenic, nacházející se u řeky Lužnice, zase původně náležela ke katastrálnímu území Ehrendorf, rovněž součásti původní dolnorakouské obce Velenice.\n\nDnešní České Velenice vznikly spojením celého katastrálního území Josefsko s částmi původních katastrálních území České Cejle, Dolní Velenice, Horní Velenice (pouze lesnatá část katastru Horních Velenic, který byl taktéž součástí obce Velenice) a zanedbatelných okrajových částí původních katastrálních území Ehrenberg a Gmünd. Z obce Velenic nová obec získala 6,56 km², z obce Česká Cejle 5,5 km². Od 31. července 1920, tj. dnem připojení území k Československu, se zpočátku toto nové sídlo označovalo jako Cmunt v Čechách, pak Český Cmunt. Nová obec vznika k 1. prosinci 1920, což bylo roku 1921 potvrzeno souhlasem ministerstva vnitra, které zároveň určilo nový název Dolní Velenice, ale 1. prosince 1922, se podle výnosu ministerstva vnitra č. 85374, stala městem, které dostalo název České Velenice. Stanovení nové hranice mělo dovětek i v Rakousku - z důvodu silně zmenšené rozlohy byl roku 1921 rakouský zbytek obce Böhmzeil (Česká Cejle) připojen ke Gmündu, zatímco oba zmenšené velenické katastry byly sloučeny do nového k. ú. Velenice (Wielands). Roku 1931 pak vzniká jednotné k. ú. České Velenice.\n\nV říjnu 1938 byly České Velenice připojeny k Německé říši, k městu Gmünd, a dostaly název \"Gmünd III.-Bahnhof\". Během druhé světové války byl v Gmündu zřízen sběrný tábor, v němž byli umístěni maďarští židé. Na žádost Rudé armády byly 23. března 1945 České Velenice jako důležitý železniční uzel, jímž proudily na východ německé zbraně, bombardovány americkým letectvem. Třicet bombardérů Consolidated B-24 Liberator 15. letecké armády USA zasypalo nádraží, železniční dílny a okolí tisícem leteckých bomb. Zahynulo asi 1 300 lidí. Bombardování způsobilo hromadný odchod obyvatel z města. Důvodem odchodu bylo zničení obydlí, ale také ztráta zaměstnání v rozbořených železničních dílnách. Rudá armáda vstoupila do města 7. května 1945 a den nato převzala správu nad celými dílnami a nádražím. České Velenice tak byly znovu po sedmi letech připojeny k Československu.\n\nPo válce bylo postaveno takřka nové město. Bylo vybudováno nádraží, železniční dílny i obytné domy. Předválečný ruch se ale do Velenic už nikdy nevrátil, zapříčinila to zejména „železná opona“, která města izolovala od okolního světa. Až do roku 1989 kontrolovala každého příchozího, a to i z vnitrozemí, Pohraniční stráž.\n\nDnes je většina budov v Českých Velenicích nově zrekonstruovaných, silnice opravené a zeleň, pro České Velenice tolik typická, pečlivě opatrována.\n\nNa začátku 20. století zde byl jeden z prvních trolejbusových provozů v celém tehdejším Rakousko-Uhersku (1907 až 1916). Trolejbus jezdil z gmündského náměstí až na nádraží. V roce 2016 byla po sto letech po ukončení trolejbusového provozu slavnostně představena replika trolejbusu na bateriový pohon TMG 1907. O její vznik se zasloužil zejména pan ředitel místního muzea Mgr. Jiří Kovář.\n\nV Českých Velenicích bylo až do roku 1927 také nádraží úzkorozchodné železnice vedoucí do Groß Gerungs (Velkých Kerušic), Litschau (Ličova) a Heidenreichstein (Kamýku). V roce 1927 bylo nádraží zrušeno, ale úzkokolejka přes České Velenice jezdila až do roku 1951, kdy byly rakouské dráhy nuceny postavit přeložku po jižním břehu řeky Lužnice.\n\nV letech 2010–2012 bylo za 870 mil. Kč celé nádraží zrekonstruováno. Dnes tak České Velenice tvoří moderní stanici evropského měřítka. Slouží jako přestupní stanice pro spoje z Vídně do Českých Budějovic (Plzně) a Veselí nad Lužnicí (Prahy).\nTrať České Budějovice – České Velenice je nově v celé délce elektrifikována.\nČeské Velenice jsou velmi dobře dostupné i pro silniční dopravu.\n\n\nZákladní a mateřská škola České Velenice - budova základní školy na ulici Čsl. legií a dvě budovy mateřských škol na sídlišti\n\nStřední škola České Velenice - obory maturitní i učební s dopravně technickým zaměřením\n\n\n\n\n\n"}
{"id": "51855", "url": "https://cs.wikipedia.org/wiki?curid=51855", "title": "Na Tokáni", "text": "Na Tokáni\n\nNa Tokáni (též Na Tokání, ) je název bývalé hájovny a skupiny přilehlých srubů v alpském slohu v Národním parku České Švýcarsko, asi tři kilometry na severovýchod od Jetřichovic. Objekt, který dnes slouží jako restaurace a penzion, se nachází uprostřed členitého území pískovcových skal a roklí v severní části okresu Děčín v Ústeckém kraji. Areál je chráněn jako kulturní památka.\n\nPůvodní obora byla v lokalitě Na Tokáni vybudována v 80. letech 17. století. V roce 1833 dal majitel panství kníže Rudolf Kinský příkaz k vybudování provizorní útulny pro lovce, neboť zde byl znám hojný výskyt ptactva, především tetřeva hlušce. Postupně byly přistavovány další objekty a stavby získaly trvalý charakter. Z oné doby pochází i německý název lovecké chaty \"Balzhütte\".\n\nPostupně zde byly budovány přístupové cesty a osvětlení a zpevňovány lovecké stezky v okolí.V polovině 50. let 19. století Na Tokáni vznikla chata ve stylu loveckého zámečku. Tento objekt byl 26. 10. 1905 zničen požárem. Vzápětí byl sice obnoven, ovšem i tato lovecká chata o čtyři roky později opět shořela. Současná podoba staveb Na Tokání pochází až z 30. let 20. století, kdy zde byla v roce 1932 postavena nová hájovna a budova hostince.\n\nV roce srpnu roku 1938 byli na Na Tokáni hosty knížete Oldřicha Ferdinanda Kinského (otce Františka Oldřicha Kinského) členové tzv. Runcimanovy mise lord Walter Runciman a Frank Ashton - Gwatkin. Setkali se tu s příslušníky henleinovské šlechty z Čech a Moravy, usilující o rozbití Československa – mj. i s Maxem Egonem Hohenlohem, na jehož Červeném hrádku u Jirkova se později lord Runciman sešel s Konrádem Henleinem. Majitel panství Oldřich Ferdinand Kinský (Ulrich Ferdinand Kinsky) se dlouhodobě silně angažoval v zájmu Hitlerovy Říše a byl vedoucím štábu SdP (Sudetendeutsche Partei), který připravoval návštěvu britské mise a zorganizoval v době pobytu lorda Runcimana dokonce přímo Na Tokáni malou demonstraci místních Němců.\n\nOd roku 1999 slouží objekty Na Tokání návštěvníkům Českého Švýcarska jako penzion a restaurace. Po roce 2001 František Oldřich Kinský, argentinský a rakouský občan, syn knížete Oldřicha Ferdinanda Kinského, se snažil cestou občanskoprávních žalob na určení vlastnictví domoci získání rodového majetku. \n\nLokalita Na Tokáni uprostřed romantické krajiny Českého Švýcarska je oblíbeným cílem pěších výletníků i cykloturistů. Skalní oblast, ležící mezi Jetřichovickým skalním městem, říčkou Křinicí a státní hranicí ze SRN, Českou silnicí a Kyjovským údolím, nabízí též četné příležitosti pro horolezecké aktivity. Na místních pískovcových masívech a skalních věžích je vyznačeno celkem 635 lezeckých cest, na řadu z nich je však přístup časově omezen nebo dokonce zakázán.\n\nK objektům Na Tokáni neexistuje spojení prostředky veřejné dopravy. Nejbližší zastávky autobusu se nacházejí v Jetřichovicích a v Rynarticích. Po žlutě značené cestě a cyklotrase č. 3076 je výletní místo od Jetřichovic vzdáleno necelé 4 km a asi 4,5 km po modré turistické značce od autobusové zastávky \"Jetřichovice, Rynartice\". Cyklotrasa č. 3076 se Na Tokáni protíná s cyklotrasou č. 3029 z Doubice do Vysoké Lípy.\n\n\n"}
{"id": "51859", "url": "https://cs.wikipedia.org/wiki?curid=51859", "title": "Provincie Asti", "text": "Provincie Asti\n\nAsti (\"Provincia di Asti\") je italská provincie v oblasti Piemont, se stejnojmenným hlavním městem. Sousedí na severozápadě s provincií Torino, na východě s provincií Alessandria, na jihu s provincií Savona a na západě s provincií Cuneo.\n\n"}
{"id": "51861", "url": "https://cs.wikipedia.org/wiki?curid=51861", "title": "Hadrianus", "text": "Hadrianus\n\nPublius Aelius Hadrianus (24. ledna 76 v Italice – 10. července 138 nedaleko Neapole), běžně známý jako Hadrianus (česky Hadrián), byl římský císař v letech 117 až 138. Náležel k tzv. adoptivním císařům, mezi nimiž vládl jako třetí v pořadí.\n\nHadrianus pocházel z význačného rodu Aeliů, jenž původně sídlil v italském kraji Picenum a později se usadil v římské kolonii Italice v Hispánii. Hadrianův předchůdce Traianus byl bratrancem jeho otce. I přes hojné náznaky přízně se Traianus zdráhal oficiálně určit Hadriana za svého následníka. Podle Pompeii Plotiny, Traianovy manželky, ho jmenoval císařem teprve krátce před svou smrtí. Plotina projevovala Hadrianovi své sympatie, čemuž zřejmě Hadrianus vděčil za svou vládu.\n\nPodpora ze strany Plotiny byla obecně považována za příčinu Hadrianova nástupnictví. Existují ovšem důkazy svědčící o tom, že si Hadrianus vydobyl císařskou hodnost svými zásluhami při správě a velení ještě za doby trvání Traianova života. Mezi léty 100 až 108 podal Traianus několik veřejných dokladů své osobní náklonnosti vůči Hadrianovi, když ho zasnoubil se svou praneteří Vibií Sabinou, zařadil ho mezi svůj doprovod, obdaroval ho diamantovým prstenem od Nervy, což si Hadrianus vykládal jako znamení příslibu následnictví, doporučil ho do úřadu konzula (\"consul suffectus\") a zahrnul ho četnými jinými poctami a dary. Ačkoli Hadriana s Traianem poutal příbuzenský svazek, rozhodující vliv na jeho budoucnost měli patrně Plotina a Lucius Licinius Sura, Traianův blízký přítel.\n\nHadrianovy vztahy se senátem se vyznačovaly určitým napětím vyvolaným popravou čtyř předních konzulárů, kteří údajně osnovali spiknutí proti císaři. Správní reformy provedené během jeho panování dále podnítily opozici ze strany senátorů, neboť Hadrianus uskutečnil reorganizaci administrativního systému, v němž zaujímali stále důležitější postavení zkušení odborníci. V důsledku toho byl výkon mnoha oblastí státní správy přenesen do rukou profesionálních úředníků, čímž byla oslabena pozice senátorských a aristokratických elit.\n\nCelá řada antických pramenů uvádí, že Hadrianus se narodil 24. ledna 76 v Italice (poblíž dnešní Sevilly) v provincii Hispania Baetica. Nicméně v císařově životopise v Historii Augustě je zmíněno, že Hadrianovým rodištěm byl Řím. Hadrianovi předkové pocházeli z Hadrie (Atri), města v Picenu v Itálii, odkud se přesunuli do hispánské Italiky nedlouho po jejím založení Scipionem Africanem. Hadrianův děd Aelius Maryllinus byl prvním příslušníkem rodu Aeliů, jenž se stal členem římského senátu. Jeho otec Publius Aelius Hadrianus Afer byl taktéž senátorem a dosáhl hodnosti praetora, přičemž strávil většinu svého života v Římě. Aeliové byli spřízněni s významnými aristokratickými rodinami. Afer byl z matčiny strany bratrancem Traiana. Domitia Paulina, Hadrianova matka, byla dcerou hispano-římského senátora z města Gades (Cádiz), zatímco Hadrianova sestra Aelia Domitia Paulina byla provdána za trojnásobného konzula Lucia Julia Ursa Serviana.\nPoté, co Afer v roce 86 zemřel, byli Traianus a jezdec Publius Acilius Attianus ustaveni Hadrianovými poručníky. Ve věku čtrnácti let navštívil Hadrianus Italiku, kde pobyl sotva jeden rok, načež byl pozván do Říma Traianem, tehdy zastávajícím konzulát. Do Italiky se Hadrianus již nikdy nevrátil, později ji ale povýšil na kolonii. V průběhu svých školních studií se Hadrianus velice podrobně zajímal o řeckou literaturu, kvůli čemuž mu někteří lidé přezdívali „Řekáček“ (\"Graeculus\"). Po završení vzdělávání započal v roce 94 svoji veřejnou dráhu (\"cursus honorum\") působením ve sboru vigintisexvirů. Následně vykonával hodnost vojenského tribuna v legii \"II Adiutrix\", umístěné ve městě Aquincum (Budapešť). Nato byl převelen k \"legio V Macedonica\" na dolním Dunaji. Po Nervově smrti na počátku roku 98 Hadrianus spěšně odcestoval za Traianem do Horní Germánie, aby ho osobně informoval o jeho nástupu na trůn. Zde setrval jako tribun u legie \"XXII Primigenia\", jež byla posádkou v Moguntiacu (Mohuč). V roce 101 byl na přímluvu císaře určen za quaestora.\n\nZa první dácké války Hadrianus doprovázel Traiana jako \"comes Augusti\" do Dácie, nezůstal ovšem po jeho boku po celé trvání kampaně, nýbrž se odebral do Říma, aby se ucházel o úřad tribuna lidu. Po vypuknutí druhé dácké války byl Traianovi znovu nablízku, tentokrát jako legát \"legio I Minervia\". Po ukončení konfliktu velel legii v Dolní Panonii a posléze byl jmenován místodržitelem této provincie. Klidná zahraničněpolitická situace římské říše za Hadrianova panování nijak zvlášť neprověřila jeho vojenskou zdatnost. Jeho zkušenosti s velením vojska a prokázané řídící schopnosti však nasvědčují určitému talentu v oblasti strategie. V roce 108 byl zvolen konzulem (\"consul suffectus\") a někdy na přelomu let 110 a 111 se vydal do Athén, kde se setkal s filosofem Epiktétem, představitelem stoicismu, s nímž ho pojilo hluboké přátelství. Přímý kontakt s helénskou kulturou na Hadriana velmi zapůsobil. Dokladem toho je skutečnost, že po vzoru řeckých filozofů nosil vous, což bylo u Římanů zcela neobvyklé. V Athénách byl zvolen archóntem a dokonce mu bylo uděleno athénské občanství.\n\nPodle Historie Augusty patřil Hadrianus mezi Traianovy oblíbence. Přesto jejich vztahy nebyly vždy dobré, v čemž sehrála svoji roli Traianova slabost vůči mladým chlapcům, o níž se zmiňuje rovněž Cassius Dio. Traiana si Hadrianus opět naklonil prostřednictvím Lucia Licinia Sury, vlivného a bohatého senátora původem z Tarraca (Tarragona), který zemřel patrně v roce 108. Navíc byl chráněncem císařovny Pompeiy Plotiny. V roce 100 upevnil Hadrianus své spojení s císařskou rodinou svatbou s Vibií Sabinou, Traianovou praneteří.\n\nBěhem tažení proti Parthům působil v Traianově štábu ve funkci legáta. V počáteční vítězné fázi války, ani při následném povstání v Mezopotámii Hadrianus nevykonal nic zaznamenání hodného. Poté, co byl dosavadní místodržitel Sýrie vyslán uklidnit opětovně rozjitřené poměry v Dácii, byl Hadrianus jmenován na jeho místo. V té době už vážně nemocný Traianus se rozhodl ke zpáteční cestě do Říma, zatímco Hadrianus měl setrvat v Sýrii a udržovat pořádek na východě. Císař dorazil do kilického Selinúntu, aniž mohl kvůli zhoršujícímu se zdravotnímu stavu pokračovat. Přestože Hadrianus byl zřejmě jediným možným nástupcem, Traianus ho dosud neadoptoval a neustavil ho tedy svým dědicem. Teprve na smrtelné posteli, ošetřován Plotinou, Hadriana přijal za svého syna. Jelikož příslušný dokument byl podepsán Plotinou, nabízí se domněnka, že Traianus byl mrtev dříve, než stihl Hadriana skutečně adoptovat. Po Traianově smrti zveřejnili 9. srpna 117 Plotina a pretoriánský prefekt Publius Acilius Attianus Hadrianovu adopci. 11. srpna byl pak Hadrianus pozdraven syrskými legiemi jako císař a tento den slavil jako okamžik svého nástupu na trůn (\"dies imperii\").\n\nKrátce po uchopení moci si Hadrianus zabezpečil podporu armády. Propustil Lusia Quieta, římského vojevůdce berberského původu, jenž se účastnil výpravy na východ a jehož Traianus určil za správce Judeje. Quietova vojenská proslulost z něho dělala Hadrianova potenciálního soupeře. Třebaže aklamace vojskem učinila Hadrianovo povýšení do císařské hodnosti nezvratnou skutečností, Hadrianus respektoval tradiční zvyklosti a požádal dopisem senát o potvrzení. Když byly senátorům předloženy písemnosti dokládající Hadrianovu adopci, byla i jimi jeho vláda formálně akceptována. Zvěsti o nepravosti dokumentu nebyly brány příliš vážně, neboť legitimita Hadrianovy vlády byla odvozena ze souhlasu senátu a armády. Zaneprázdněn úpravou administrativních záležitostí v provinciích na východě a na Dunaji, stejně jako doznívajícím konfliktem se Židy nevěnoval Hadrianus dostatečnou pozornost konsolidaci své moci v hlavním městě. Konečně v létě 118 dorazil do Říma, přičemž dal uctít památku svého zesnulého předchůdce jeho prohlášením za boha a uspořádáním velkolepého triumfu.\n\nHadrianův příjezd byl zastíněn popravou někdejších konzulů Lusia Quieta, Gaia Avidia Nigrina, Aula Cornelia Palmy a Publilia Celsa, kteří byli usmrceni za císařovy nepřítomnosti z iniciativy prefekta Attiana. Příčina tkvěla v domnělém spiknutí této čtveřice proti Hadrianovi. Ten se sice vždy zříkal odpovědnosti za jejich smrt, nicméně jeho vztahy se senátem byly touto událostí vážně poznamenány. Nepochybně existovalo nepřátelství některých kruhů vůči Hadrianovi, protože brzy opustil Traianovu ambiciózní politiku expanze. Kromě toho Hadrianovo ustavení císařem vyvolalo proti němu žárlivost jiných možných kandidátů trůnu. Všichni popravení konzulárové byli Traianovými muži, takže jejich odstranění poskytlo Hadrianovi větší volnost rozhodování, avšak odpor senátorů za tento čin ho pronásledoval po zbytek jeho vlády. Nelibost senátu zvyšovala i císařova snaha získat principátu širší podporu provinciálů, čímž bylo podkopáváno dosavadní výsostné postavení hlavního města.\n\nS výjimkou Bar Kochbova povstání byla Hadrianova vláda prosta náročnějších vojenských střetnutí. Traianovy výboje v Arménii a Mezopotámii pokládal Hadrianus, vzhledem k nadměrným logistickým těžkostem spojeným se stálým udržováním vojska v těchto odlehlých oblastech, za neudržitelná a proto je už v úvodu svého panování nechal vyklidit. Dále zvažoval ústup z Dácie. Odstoupení teritoriálních zisků na východě, jemuž oponovala značná část armády, bylo zaměřeno na vymezení přirozených, stabilních a snadno hájitelných hranic. Ty měly být vyztuženy důkladně propracovanými pohraničními opevněními. Nejproslulejším z nich se stala zeď táhnoucí se na severu Británie mezi Solway Firth a dnešním Newcastlem, známá jako Hadriánův val. Touto obrannou linií byla římská provincie na jihu izolována od domorodých Kaledoňanů obývajících sever Velké Británie. Po svém vybudování byl val spravován jedině tehdy, pokud barbarské kmeny obzvláště intenzivně ohrožovaly římské území. Četné fortifikace, pevnosti a předsunuté strážní věže, zajištěné silnicemi a obsazené posádkami, střežily rovněž hranici na Rýně a Dunaji (\"Limes Romanus\").\n\nHadrianus se snažil zpevnit hranice také diplomatickými prostředky, tudíž uzavíral spojenecké smlouvy s kmeny žijícími mimo hranice říše. Do oblastí nejvíce vystavených nepřátelským nájezdům byly vysílány detašované kohorty, označované jako vexilace (\"vexillationes\"). Tímto způsobem byla zabezpečována flexibilita nezbytná při obraně hranic. Vedlejším důsledkem vexilací byla stabilizace rozložení legií podél hranic a těsnější kontakt mezi vojáky a obyvatelstvem zázemí vojenských táborů. To se často skládalo z veteránů usazených v koloniích, kteří napomáhali udržování pořádku v okolních krajích. Při svých opakovaných osobních inspekcích Hadrianus velice dbal o to, aby disciplína, bojeschopnost a morálka mužstva byly zachovány intenzivním vojenským drilem, jenž měl zamezit propuknutí neklidu. Sám šel v tomto ohledu příkladem, když neváhal snášet stejné životní podmínky a jíst tutéž stravu jako řadový legionář. Všechna tato Hadrianova opatření směřovala k prosazení nové defenzivní strategické doktríny, jejímž cílem bylo dosažení maximální vojenské efektivnosti ve všech okrajových částech říše.\n\nZa Hadrianova panování nenastala žádná podstatnější inovace struktury armády. Podle zkoumání historiků došlo však k prohloubení některých stávajících vojenských trendů, jelikož vznikly nové oddíly složené z místních odvedenců bez římského občanství, čímž byly posíleny stavy pomocných sborů (\"auxilia\"). Vzrostl tak jejich podíl na římské vojenské moci a souběžně pokračovala tendence poklesu počtu italských branců v rámci legií. Příčiny zvyšujícího se důrazu kladeného na pomocné sbory spočívaly ve specializovanějším a nekonvenčnějším vybavení a zaměření těchto druhů vojsk. Velký význam náležel v tomto směru především těžké jízdě. Častějším zařazováním auxilií do římské armády docházelo k rozšiřování rezervoáru lidských sil, neboť potomci mužů působících v pomocných sborech směli sloužit jako legionáři. Výdaje vynakládané na vydržování auxilií byly navíc znatelně nižší ve srovnání s těmi, jež byly spojeny s legiemi.\n\nHistorik Ronald Syme charakterizoval Hadriana jako jednoho z nejvšestrannějších římských císařů, protože prokazoval široké znalosti a dovednosti ve všech intelektuálních a uměleckých oborech a činnostech. Jako nadšený obdivovatel kultury, podporoval rozvoj nových podob umění po celé říši. Hadriánova vila v Tiburu (dnešní Tivoli) byla jedním z nejskvělejších římských příkladů zahrad vyvedených v alexandrijském stylu. V současnosti je tato vila z velké části zničena, na čemž nesl značný díl odpovědnosti kardinál d’Este, jenž nechal odstranit mnohé mramorové segmenty, jichž bylo použito při výstavbě villy d'Este. Pantheon, postavený v Římě Agrippou a zničený velkým požárem v roce 80, byl za Hadriana rekonstruován a svůj tehdejší kupolovitý vzhled si podržel až do dnešních dnů. Tento monument, který patří mezi nejlépe dochované antické památky v Římě, představoval důležitý zdroj inspirace pro architekty období renesance a baroka. Hadrianus taktéž dokončil Trajánovo fórum zřízením prostorného Trajánova chrámu. Na východním konci Fora Romana dal vybudovat jedinečný chrám Venuše a Romy, překonávající svou velikostí všechny dosavadní římské svatyně.\n\nZájem o architekturu projevoval Hadrianus již v dobách dávno předcházejících svému nástupu na trůn, nicméně zdá se, že jeho dychtivost nebyla vždy vítána. Apollodóros z Damašku, slavný stavitel Trajánova fóra, se odmítl zabývat jeho návrhy. Při jiné záležitosti, kdy Traianus konzultoval s Apollodórem jistý architektonický problém, přerušil Hadrianus jejich rozpravu, aby sdělil svůj názor, načež ho Apollodóros odbyl slovy: „Běž kreslit své báně. Těmto věcem nerozumíš.“ Báněmi měl Apollodóros na mysli Hadrianovy náčrty kupolí, jakou bylo třeba Serapeum v Hadriánově vile. Kolovaly určité zvěsti, podle nichž měl Hadrianus, jakmile se po Traianovi chopil vlády, poslat Apollodóra do vyhnanství a přikázat jeho zavraždění. Je ovšem vysoce pravděpodobné, že tento pozdější příběh byl pokusem o očernění císaře. Ačkoli se totiž Hadrianus těšil poměrně vysoké oblibě mezi obyvateli říše, nedostávalo se mu všeobecného přijetí jak za života, tak ani po smrti.\nHadrianus psal poezii latinsky i řecky, přičemž se dochovalo několik jemu připisovaných básní, včetně latinských veršů složených na smrtelné posteli. Vyhotovil i vlastní životopis, v němž chtěl vyvrátit určité spekulace a pověsti a ozřejmit jistá rozhodnutí učiněná za jeho vlády. Tato práce byla sice ztracena, patrně z ní ale čerpal Marius Maximus nebo jiný antický historik, z jehož spisu vycházel autor Hadrianova životopisu v Historii Augustě. Přinejmenším některá tvrzení obsažená v tomto díle zřejmě pocházejí z Hadrianovy autobiografie.\nKromě záliby v literatuře byl Hadrianus už od svého mládí vášnivým lovcem. V Asii údajně založil a zasvětil chrám na oslavu medvědice, již skolil. Je zdokumentováno, že v Egyptě ulovil spolu se svým oblíbencem Antinoem lva. V Římě nařídil vystavět monument, na němž byl na osmi reliéfech vyobrazen v různých fázích lovu. Dalším Hadrianovým kulturním příspěvkem bylo zavedení nošení vousů, symbolizujících císařovo filhelénství. S výjimkou Nerona, který byl rovněž velkým milovníkem řecké kultury, bývali všichni dřívější římští císaři oholení. Naproti tomu řada Hadrianových následovníků až do doby vlády Konstantina I. Velikého byla portrétována s vousy, jejichž nošení se za Hadriana stalo módní záležitostí.\n\nSvým zaměřením byl Hadrianus oddán humanismu a především filhelénství. Ve filozofii se přikláněl k Epiktétovi, Heliodorovi a Favorinovi, všeobecně byl však pokládán za stoupence epikureismu, mezi něž patřili také jeho přátelé. Jeho filozofické postoje se odrážely i v jeho snaze o zlepšení životních poměrů obyvatelstva. Tudíž zakázal mučení otroků a všeobecně zmírnil otroctví, jež se stalo humánnějším. Dále nechal budovat knihovny, akvadukty, lázně a divadla. Při pobytu v Řecku v roce 128 se pokusil vytvořit určitý druh shromáždění, reprezentující dosud poloautonomní městské státy Řecka a Iónie. Tato instituce, známá jako Panhellenion, nepřinesla i přes císařovo úsilí větší spolupráci mezi Helény. Mnohými dějepisci je Hadrianus hodnocen jako moudrý a spravedlivý vládce a dokonce byl nazván „prvním služebníkem říše“. Britský historik Edward Gibbon se pochvalně vyslovoval o císařově „rozšafnosti a umírněnosti“, stejně jako o jeho „neúnavné činnosti“.\n\nPo své smrti byl Hadrianus pohřben v mauzoleu, nacházejícím se v Římě na pravém břehu řeky Tibery, přes niž byl vybudován Aeliův most (\"Pons Aelius\"). Mauzoleum bylo ve středověku přetvořeno v pevnost papežů, známou nyní jako Andělský hrad. Jeho původní rozměry byly úmyslně navrženy tak, aby velikostí předčil dřívější Augustovo mauzoleum. Podle Cassia Diona byla po Hadrianově úmrtí v Římě vztyčena obrovská jezdecká socha tohoto císaře.\n\nHadrianus si počínal jako zdatný organizátor nejen ve vojenství, nýbrž se projevil taktéž jako vynikající administrátor. Za jeho vlády byla uskutečněna kompletní reforma císařského správního systému, doprovázená transformací veřejných financí a zlepšením diplomatických vztahů se zahraničím. Těmito změnami císař usiloval o standardizaci státních orgánů, jež měla vést ke konsolidaci hranic impéria, čehož mělo být dosaženo odstraněním překážek účinné obrany státu a vytyčením sfér vlivu uzavíráním spojeneckých smluv s cizími národy. Hadrianova politika se vyznačovala tolerancí vůči příslušníkům odlišných kultur a náboženství. Křesťané se tak za jeho vlády dočkali větší svobody.\n\nZásadní reformou prošly stěžejní instituty římského právního systému, praetorský edikt (\"edictum praetoriis\") a edikt kurulských aedilů, které představovaly souhrn postupně propracovaných právních principů, jimiž se magistráti při svém uvedení do úřadu zavazovali řídit. V rámci praetorského ediktu docházelo k doplnění, vyložení, případně opravení občanského práva (\"ius civile\") z vlastní iniciativy praetorů. Hadrianus chtěl však omezit veškerou normotvorbu jejím podřízením císařově kontrole. Pověřil proto tehdejšího význačného právníka Publia Salvia Juliana, aby doposud každoročně publikované a obměňované edikty magistrátů redigoval, čímž vznikl „Hadriánův věčný edikt“ (\"edictum perpetuum Hadriani\"), jenž mohl být pozměňován pouze se svolením císaře podle doporučení jemu podléhající a jím vybírané skupiny expertů. Tato Hadrianova centralistická snaha měla podstatný dopad na další vývoj římského práva. Přestože přesné znění ediktu není známo, právník Ulpianus k němu vyhotovil rozsáhlý komentář obsahující četné citace, jež byly později zahrnuty do Justiniánových Digest.\n\nRáznou proměnou prošla císařská administrativa, nabývající za Hadriana stále byrokratičtější ráz. Přesnějším vymezením kompetencí úředníků a zavedením fixních ročních platů se státní správa stala stabilnější a přestala být tolik ovlivňována změnami na trůnu. Poradní sbor císaře (\"consilium principis\"), existující od dob Augusta, povýšil na stálý orgán, složený zvláště ze znalců v oboru práva. Správu Itálie přiblížil Hadrianus provinciím, když v Itálii zřídil čtyři soudní obvody, do jejichž čela jmenoval bývalé konzuly. Císařovým záměrem nebylo ovšem znehodnocení výsadního postavení Itálie, ale zrovnoprávnění ostatních částí říše. Od příslušníků jezdeckého stavu (\"equites\") přestala být vyžadována vojenská služba jako nezbytný předpoklad k civilní kariéře. Schopní jezdci vytlačovali z císařské administrativy propuštěnce a dokonce zastávali členství v Hadrianově poradním sboru.\n\nHadrianus velmi pečoval o úsporné nakládání se státními prostředky. Nechal prověřit finanční účty říše, načež objevil ohromnou sumu daňových nedoplatků, jejichž výše činila kolem 900 milionů sesterciů. Místo vymáhání těchto pohledávek se je rozhodl odepsat jako nedobytné. Záznamy o těchto dluzích byly následně veřejně spáleny, což zvýšilo císařovu popularitu mezi obyvatelstvem. Jmenoval také úředníka s titulem \"advocatus fisci\", který zodpovídal za kontrolu hospodaření císařské pokladny (\"fiscus\"). V letech Hadrianovy vlády se dále setřely rozdíly mezi fiscem a senátory spravovanou státní kasou (\"aerarium\").\n\nV průběhu svého panování Hadrianus prokázal výjimečnou zálibu v cestování, neboť navštívil mnohé vzdálené kouty impéria a po celá léta prodléval mimo Itálii. Na základě zkušeností z vlastní vojenské služby podnikl řadu inspekcí vojenských sborů rozložených v různých provinciích. Zatímco dřívější císařové opouštěli Řím většinou jen v případě válečných střetnutí, po jejichž skončení se brzy vraceli zpět do Itálie, Hadrianus strávil na cestách více než polovinu období své vlády. Dříve, než se vydal z Říma, získal si loajalitu vyšších vrstev římské společnosti a jmenoval pretoriánským prefektem spolehlivého vojenského veterána Quinta Marcia Turbona, jemuž svěřil dohled nad svými zájmy v hlavním městě. Podle tvrzení antických pramenů měly za Hadrianovy nepřítomnosti udržovat pořádek v Římě vojenské oddíly, nazývané \"frumentarii\".\n\nPři putování po provinciích Hadrianus přikazoval budovat veřejné stavby, jelikož byl přesvědčen o tom, že posílí stát spíše zdokonalením jeho infrastruktury, než dobýváním či anexí cizích zemí. Hlavní náplň jeho cest obvykle spočívala v iniciování nových stavebních děl, navrhování budov, zakládání osad, nebo zkrášlování řeckých měst. Hadriana doprovázel velký počet úředníků, architektů a stavitelů, jejichž ubytování a obstarání výživy způsobilo krajům, do nichž zavítali, nemalé dodatečné výdaje. Třebaže císařův pobyt přinášel velké části místních občanů značný prospěch, ostatní populace byla o to více zatížena daněmi a odvody jiného druhu. Při Hadrianově návštěvě Egypta bylo zabaveno obrovské množství potravin, takže nastal hlad a prudké zhoršení životních podmínek nejchudších obyvatel.\n\nPrvní Hadrianova cesta ve funkci císaře ho v roce 121 zavedla do Germánie a Raetie, kde vykonal kontrolu limitu a vyčlenil zdroje k jeho vylepšení. Ačkoli se po naplnění cíle této výpravy hodlal zaobírat svými kulturními zájmy, poté, co se doslechl o probíhajícím odboji v Británii, rozhodl se odebrat do této provincie a osobně prověřit tamní poměry.\n\nV roce 119 vypuklo v Británii rozsáhlé povstání, trvající více než dva roky. Aby potlačil vzbouřence, vyslal Hadrianus na ostrov Quinta Pompeia Falcona. Jakmile byli Britanové zpacifikováni, nařídil císař v roce 122 zahájení výstavby Hadriánova valu. Důvody vytvoření tohoto díla se staly předmětem debat moderních badatelů a historiků. Podle původně převládajícího názoru z konce 19. století sloužil val pouze k vojenské obraně. Toto stanovisko bylo však na počátku 20. století zpochybněno. Mnozí autoři považovali val za symbolickou hranici římské moci, nebo za monument, jenž měl Hadrianovi zajistit slávu, jíž nedosáhl ve válečném konfliktu. Nelze vyloučit, že vztyčením této zdi chtěl císař zamezit zahálčivosti vojáků a předejít tak možné vzpouře. Případně se mohlo jednat o preventivní opatření, jehož cílem bylo zabránit pravděpodobným budoucím nájezdům či nekontrolované migraci kmenů z Kaledonie (dnešní Skotsko).\n\nHadrianus byl přesvědčen, že Kaledoňané odmítnou mírové soužití s Římany. Na druhou stranu si byl vědom náročnosti a nákladnosti dobývání vysočiny na severu, stěží ospravedlnitelného nepatrným přínosem. Proto přikročil k přetnutí ostrova obrannou linií, která byla na rozdíl od limitu vzhledem k nedostatku vhodného dřeva v oblasti zkonstruována z kamene. Nicméně západní úsek valu, mezi nynějším městem Carlisle a řekou Irthing, tvořila navršená zemina. Vybudování tohoto valu, jehož pozůstatky se dosud táhnou krajinou v délce mnoha kilometrů, je zřejmě nejproslulejším Hadrianovým skutkem. Současně se jedná o impozantní doklad Hadrianova úsilí o ustálení hranic říše, jemuž dal přednost před vedením válek a podrobováním nových teritorií. Za jeho vlády byla ještě v Eboraku (York) zhotovena svatyně k uctívání bohyně Britannie. Císař dal také razit mince, na nichž byla vyobrazena ženská postava personifikující Británii. Koncem roku 122 Hadrianus završil svoji návštěvu na ostrově a odplul na jih.\n\nV roce 123 přicestoval Hadrianus do Mauretánie, kde osobně vedl tažení proti domorodým povstalcům. Císařův pobyt na tomto místě byl brzy přerušen, jelikož ho tu zastihly zprávy o válečných přípravách Parthů, kvůli čemuž Hadrianus vyrazil na východ. Během cesty učinil zastávku v Kyréně, jejímž obyvatelům poskytl finanční prostředky k vojenskému výcviku zdejší mládeže. Kyréné měla již v předchozích letech prospěch z císařovy štědrosti, když v roce 119 obdaroval město penězi na rekonstrukci veřejných budov zničených při nedávném židovském povstání.\n\nPo příchodu k Eufratu Hadrianus urovnal spory s Parthy uzavřením smlouvy s králem Osroém I. Po vykonání kontroly římského obranného systému se vydal na západ podél pobřeží Černého moře, načež vstoupil do Nikomédie, hlavního města Bithýnie, v němž strávil nadcházející zimu. Nikomédie se tehdy nacházela v neutěšeném stavu, neboť byla zle poničena zemětřesením, k němuž došlo krátce před císařovým příjezdem. Hadrianus opět projevil svoji štědrost a věnoval městu potřebné prostředky na opravy. Místním obyvatelstvem byl následně oslavován jako „obnovitel Orientu“. Zřejmě navštívil rovněž město Claudiopolis (Bolu) a zde se seznámil s pohledným Antinoem, asi třinácti nebo čtrnáctiletým mladíkem, s nímž udržoval homosexuální styky. Po setkání s Antinoem Hadrianus pokračoval v cestě po Anatolii. Při svém putování založil v Mýsii město pojmenované Hadrianutherae, jímž oslavil vydařený lov kance. Nedlouho nato nechal z oslnivě bílého mramoru zřídit chrám, v němž byl uctíván spolu s Traianem.\n\nNa podzim 124 se Hadrianus přesunul do Řecka, přičemž byl zasvěcen do eleusinských mystérií. Podle tradice měli být účastníci v určité fázi ceremonie ozbrojeni, od čehož však bylo upuštěno v zájmu předejití možného ohrožení císařova života. Poté Hadrianus vyhověl žádosti Athéňanů a provedl revizi jejich ústavy, kromě jiného vznikla nová fýla nesoucí císařovo jméno. V průběhu zimy procestoval Peloponés, o čemž se zmiňuje Pausaniás. Vděční občané Epidauru věnovali císaři sochu jako projev díků svému „obnoviteli“. Mimořádnou štědrost projevil Hadrianus vůči Mantineii. V březnu 125 vstoupil do Athén, kde mu náleželo přední místo při probíhajícím festivalu Dionýsii. Taktéž inicioval výstavbu četných veřejných budov, včetně akvaduktu, a především dal podnět k dokončení chrámu Dia Olympského.\n\nZ Řecka se Hadrianus odebral po moři do Itálie a při plavbě se zastavil na Sicílii. Ačkoli tam bylo nalezeno mnoho mincí oslavujících císaře, není známo, jakým činem si vysloužil tuto poctu. Po návratu do Říma byl přítomen završení přestavby Pantheonu. Záhy potom byly ukončeny také práce na Hadriánově vile v Sabinských horách, v níž císař nalezl klidné útočiště. Na počátku března 127 se Hadrianus vypravil na okružní jízdu po Itálii. Stejně jako při předchozích cestách jsou badatelé schopni určit trasu císařova postupu spíše z jeho skutků, než z historických záznamů. V picenském městě Cupra Maritima opět zavedl kult bohyně Cupry a nechal zdokonalit odvodňovací systém Fucinského jezera. Nepříliš velké nadšení vyvolalo rozdělení Itálie na čtyři správní regiony, řízené císařskými legáty v hodnosti bývalých konzulů. Nicméně toto nepopulární opatření setrvalo v platnosti pouze za Hadrianovy vlády.\n\nNěkdy v této době Hadrianus onemocněl, ovšem povaha jeho choroby není známa. Zdravotní stav přesto císaři nezabránil uskutečnit zamýšlenou návštěvu Afriky, k níž došlo na jaře 128. Jeho příchod byl doprovázen příznivým znamením v podobě deště, jenž ukončil dlouhotrvající sucho. Vedle své obvyklé úlohy patrona a obnovitele měst si vyhradil čas i na inspekci vojsk. V létě téhož roku se vrátil zpět do Itálie, ale jeho pobyt zde měl jen krátké trvání, jelikož se brzy vydal znovu na východ.\n\nV září 128 se Hadrianus opět účastnil eleusinských mystérií. Jak se zdá, při této návštěvě Řecka věnoval hlavní pozornost Athénám a Spartě, dvěma dávným rivalům, kdysi soupeřícím o hegemonii. Třebaže Hadrianus zvažoval myšlenku oživení delfské amfiktyonie, nakonec se rozhodl jinak. Jím navržená rada, nazvaná Panhellenion, měla sdružovat zástupce všech řeckých měst. Shromáždění této rady měla probíhat v chrámu Dia Olympského. Poté, co zahájil přípravy ke vzniku Panhellenia, odcestoval do Efesu, odkud pokračoval do východních provinciích.\n\nBěhem Hadrianova pobytu v Egyptě se Antinoos v říjnu 130 utopil v Nilu. Příčiny této tragické události zůstávají nejasné. Pravděpodobně se jednalo o nešťastnou náhodu, avšak vyskytly se rovněž domněnky o možné sebevraždě, Antinoově sebeobětování či vraždě. Hadrianus propadl hlubokému zármutku a nařídil vzdávat zesnulému úctu jako bohovi. Po Antinoovi byla pojmenována města, dále byly vyraženy medailony s jeho portrétem a v mnoha částech říše byly vztyčeny jeho sochy. V Bithýnii, Mantineii a Athénách byly vytvořeny chrámy, v nichž byl uctíván. Na jeho počest byly taktéž uspořádány četné slavnosti. Na místě jeho skonu poručil Hadrianus založit město, které bylo pojmenováno Antinoúpolis.\n\nHadrianovy kroky po Antinoově smrti jsou poněkud nejasné. Zimu 131 až 132 přečkal v Athénách a potom se vrátil do Říma. V roce 134 odcestoval na východ kvůli židovskému povstání, k němuž došlo v Judeji o dva roky dříve. Z epigrafických nápisů lze doložit, že se měl osobně vypravit v čele vojska proti povstalcům. V roce 135 pobýval v Sýrii a odtud pak zamířil zpět do Říma.\n\nHadrianus navštívil v roce 130 rozvaliny Jeruzaléma opuštěného po skončení první židovské války, probíhající v letech 66 až 73. Různé antické prameny se rozcházejí v otázce příčin Bar Kochbova povstání. Cassius Dio připisoval vypuknutí židovské revolty císařovu úmyslu zřídit na místě Jeruzaléma římskou kolonii, pojmenovanou Aelia Capitolina. Na troskách starého židovského Chrámu vypáleného v roce 70 měla být navíc vybudována Jovova svatyně. Podle jiných zdrojů vyvolal mezi Židy nespokojenost Hadrianův zákaz tradičního rituálu obřízky, již Řekové a Římané pokládali za barbarskou formu tělesného mrzačení. Tato ostře protižidovská politika zvedla v Judeji značný odpor, do jehož čela se postavili Šimon bar Kochba a Rabi Akiva. V roce 132 zachvátilo povstání s mimořádnou intenzitou celou zemi. Přestože není prokázáno, zda se sám Hadrianus zapojil do konfliktu, povolal z Británie zdatného vojevůdce Sexta Julia Severa a do Judeje přikázal přisunout početné posily z dunajské hranice. Římané nasadili proti povstalcům enormní množství vojáků a vojenské techniky, ovšem při srážkách s fanatickými Židy utrpěli těžké ztráty. Prameny se dokonce zmiňují o tom, že Hadrianus ve zprávě římskému senátu opomenul uvést obvyklou frázi „já a legie jsme v pořádku“. Navzdory tomu byli rebelové posléze zatlačeni do hornatějších oblastí Judeje a v roce 135 byli po třech letech urputných bojů zdoláni. K poslední bitvě došlo v Bejtaru, pevnosti nacházející se jihozápadně od Jeruzaléma. Město bylo dobyto teprve po velice zdlouhavém obléhání, po jehož skončení Hadrianus nedovolil Židům pohřbít své mrtvé.\n\nPodle nadsazených údajů Cassia Diona bylo při tomto střetnutí zabito 580 000 Židů, 50 opevněných měst a 985 vesnic mělo být zničeno. Židé, kteří přežili válečné běsnění a nebyli prodáni do otroctví, odešli do vyhnanství, čímž byla zcela redukována židovská populace ve Svaté zemi. I po skončení války vytrval Hadrianus v perzekvování Židů, neboť se pokusil úplně vykořenit judaismus, v němž spatřoval hlavní příčinu opakujících se vzpour. Židům tudíž pod hrozbou smrti zakázal vstup do Jeruzaléma, odepřel jim vyučovat Tóru a používat židovský kalendář a také nechal popravit židovské mudrce. Na Chrámové hoře bylo provedeno obřadné spálení posvátných židovských svitků, zatímco na místě, na němž stával Chrám, byly vystaveny dvě sochy zpodobňující Jova a Hadriana. Ve snaze vymazat cokoli, co by připomínalo Židy, Hadrianus odstranil dosavadní název provincie, jíž podle filištínských nepřátel Židů přejmenoval na Sýrii Palestinu (\"Syria Palaestina\").\n\nV roce 136 se Hadrianus vrátil do Říma ze své poslední cesty. V této době již trpěl vážnými zdravotními obtížemi a proto se začal zaobírat úpravou nástupnictví. Jeho volba překvapivě padla na prostopášného Lucia Ceionia Commoda, řádného konzula onoho roku, který po své adopci přijal jméno Lucius Aelius Caesar. Jeho tchánem byl Gaius Avidius Nigrinus, jeden ze čtyř konzulárů popravených v roce 118. Aelius Caesar nevynikal ničím jiným kromě vlivných politických konexí. Protože veškerá jeho dosavadní kariéra byla úzce spjata se senátem, naprosto postrádal vojenské zkušenosti. Záhy byl obdařen tribunskou mocí (\"tribunitia potestas\"), dále mu byla svěřena správa Panonie a v roce 137 znovu zastával konzulát. Jeho chatrné zdraví ho ale zradilo a 1. ledna 138 zemřel.\n\nKrátce po smrti Aelia Caesara Hadrianus adoptoval velmi váženého a bezdětného senátora Arria Antonina, jenž vstoupil do dějin jako Antoninus Pius. Ten sloužil jako jeden z císařských legátů vykonávajících správu Itálie a působil také jako prokonzul Asie. 25. února 138 Antoninus obdržel tribunskou moc a imperium. Hadrianus přiměl Antonina, aby adoptoval Lucia Ceionia Commoda, syna nedávno zemřelého Aelia Caesara, a Marca Annia Vera, příslušníka význačné rodiny a potomka blízkého Hadrianova přítele. Annius Verus byl už dříve zasnouben s Ceionií Fabií, dcerou Aelia Caesara. Hadrianovy záměry ohledně uspořádání nástupnictví vedou k různým spekulacím. Všeobecně panuje shoda v tom, že chtěl, aby po Antoninovi přešla vláda na Annia Vera. Vyskytují se i názory, podle nichž ve skutečnosti doufal především v následnictví Ceionia Commoda, syna svého adoptovaného syna. Nicméně vzhledem k silným vazbám Annia Vera vůči hispano-narbonské aristokracii, k níž Hadrianus rovněž příslušel, byl nucen vyjádřit přízeň Anniu Verovi. Mohl to být tedy spíše Antoninus Pius, strýc Annia Vera, kdo ho povýšil do pozice hlavního pretendenta císařského trůnu. Tomu by nasvědčovalo i pozdější zrušení zasnoubení Annia Vera s Ceionií Fabií a Verův sňatek s Antoninovou dcerou Annií Faustinou. Po smrti Antonina Pia se Annius Verus ujal vlády pod jménem Marcus Aurelius, přičemž Ceioniu Commodovi, tehdy známému jako Lucius Verus, svěřil z vlastního popudu podíl na řízení státu jako svému spolucísařovi.\n\nPodle pramenů se Hadrianus v posledních letech svého života choval poměrně náladově a projevoval občasné tyranské sklony. Adopce Aelia Caesara se ukázala být velice nepopulární, neboť nebrala ohled na jiné dva potenciální uchazeče o moc: Hadrianova letitého švagra Lucia Julia Ursa Serviana a Servianova vnuka Gnaea Pedania Fusca Salinatora. Servianus a někteří další usilovali o to, aby se Pedanius Fuscus stal císařem po Hadrianovi. Ten chtěl zamezit hrozícím nástupnickým sporům a nechal tudíž oba popravit.\n\nHadrianus umíral dlouho a za nesnesitelných bolestí. Po několika nezdařených pokusech o sebevraždu skonal 10. července 138 ve své vile v Bajích. Předpokládá se, že jeho smrt byla způsobena vinou selhání srdce. V roce 1980 byla zveřejněna studie zabývající se Hadrianovými klasickými sochami, na nichž byly zjištěny nepravidelnosti ušních lalůčků, jež jsou spojovány s ischemickou chorobou srdeční.\n\nSenátoři chtěli zrušit mnohá Hadrianova ustanovení a hodlali odsoudit jeho památku prohlášením \"damnatio memoriae\". Antoninus se však vyslovil proti zavržení svého adoptivního otce a místo toho dosáhl jeho prohlášení za boha. Hadrianovo tělo bylo nejprve pohřbeno v Puteolech (Pozzuoli), nedaleko Bají, na statku kdysi vlastněném Ciceronem. Nedlouho poté bylo přeneseno do Říma a uloženo v Domitiiných zahradách, v blízkosti takřka hotového Hadriánova mauzolea. Po dokončení této stavby v roce 139 byly Hadrianovy ostatky spáleny a jeho popel byl umístěn do mauzolea společně s popelem jeho manželky Vibie Sabiny a adoptivního syna Aelia Caesara.\n\n\n\n"}
{"id": "51876", "url": "https://cs.wikipedia.org/wiki?curid=51876", "title": "Päijänne", "text": "Päijänne\n\nPäijänne je nejdelší a druhé největší jezero ve Finsku. Rozprostírá se s početnými výběžky přes 400 km od Lahti a Heinoly na jihu až k Jyväskyle a Viitasaari na severu a východně po Severní Savo. Má rozlohu 1080,63 km², je 140 km dlouhé a 28 km široké. Délka pobřeží je přibližně 3700 km včetně ostrovů. Dosahuje maximální hloubky 93 m a leží v nadmořské výšce 78,3 m. Rozkládá se v kotlině starého ledovcového původu, břehy jsou převážně vysoké, pobřeží je silně členité.\n\nNa jezeře se vyskytuje 1 886 ostrovů. Největší jsou Virmaila (obec Padasjoki) 35 km², Judinsalo (Luhanka) 25 km², Salonsaari (Asikkala) 17 km², Haukkasao (Kuhmoinen) 12 km², Onkisalo (Luhanka) 10 km², Muuratsalo (Muurame, Säynätsalo) 10 km², Vehkasalo (Sysmä) 9 km².\n\nNejvětším přítokem jezera je řeka Jämsänjoki, která přitéká z jezera Petäjävesi a je dlouhá 60 km. Vodu z něj odvádí řeka Kymijoki, která je dlouhá 180 km a má největší povodí z finských řek (37 235 km²), do Finského zálivu. Dále jezero slouží jako zásobárna vody pro Helsinky, kterou dodává pomocí akvaduktu. Jezero zamrzá od prosince do dubna.\n\nPäijänne je velmi oblíbená výletní oblast. Nabízejí se zde projížďky parníkem, kromě toho je na břehu nespočet prázdninových chat, ve kterých Finové tráví volný čas chytáním ryb na udici, sbíráním jahod a borůvek, koupáním a grilováním. Je také důležitou oblastí pro rostliny a zvířata. Na břehu leží města Lahti a Jyväskylä.\n"}
{"id": "51877", "url": "https://cs.wikipedia.org/wiki?curid=51877", "title": "Eliška", "text": "Eliška\n\nEliška je ženské rodné jméno pocházející z hebrejského \"eliševah\" (\"\"), což znamená „Bůh je má přísaha (věřím)“. Její alternativou je jméno Alžběta.\n\nNásledující tabulka uvádí četnost jména v ČR a pořadí mezi ženskými jmény ve srovnání několika roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nProcentní zastoupení tohoto jména mezi žijícími ženami v ČR vzrostlo za 10 let o polovinu, což svědčí o značném nárůstu obliby tohoto jména.\n\nV lednu 2008 se podle údajů ČSÚ jednalo o 3. nejčastější ženské jméno mezi novorozenci.\nOd roku 2010 až do současnosti (2013) se jedná o nejčastější jméno mezi novorozenci.\n\n\nEla, Elina, Elinka, Elík\n\n\n\n\n"}
{"id": "51878", "url": "https://cs.wikipedia.org/wiki?curid=51878", "title": "Inari (jezero)", "text": "Inari (jezero)\n\nInari ( , , inarským dialektem \"Aanaarjävri\", ) je jezero ve finské části Laponska (stejnojmenná provincie Laponsko) v obci Inari. Leží za polárním kruhem, přibližně 1100 km severně od Helsinek. Díky jeho poloze se může v chladných letech stát, že je jezero od listopadu do června zcela zamrzlé. Rozloha jezera je 1040,28 km². Jezero je 80 km dlouhé a 40 km široké. Maximální hloubka je 94 m. Leží v nadmořské výšce 118 m v široké sníženině tektonicko-ledovcového původu.\n\nPobřeží je velmi členité a převážně bažinaté. Díky svým 3318 ostrovům vytváří spíše dojem labyrintu vodních cest než otevřené jezerní plochy. Jezero je obklopeno smrkovými a borovými lesy.\n\nNejznámější jsou Hautuumaasaari a Ukonkivi s historickým osídlením. Největší zase Mahlatti (21 km²), Kaamassaari (21 km²) a Leviä Petäjäsaari (9 km²).\n\nDo jezera se vlévá mnoho řek, z nichž jsou největší 170 km dlouhá Ivalojoki, Juutuanjoki, která přitéká z jezera Paatari, a Vaskojoki. U obce Virtaniemi z jezera odtéká řeka Paatsjoki, která posléze tvoří norsko-ruskou hranici a nakonec se vlévá do fjordu Varanger, který je zátokou Barentsova moře.\n\nNa západním břehu jezera leží na evropské silnici č. 75 ves Inari s moderním muzeem kultury a historie Sámů.\n"}
{"id": "51885", "url": "https://cs.wikipedia.org/wiki?curid=51885", "title": "Pielinen", "text": "Pielinen\n\nPielinen (řidčeji \"Pielis\" nebo \"Pielisjärvi\") je jezero ve východním Finsku v regionu Severní Karélie. Rozloha jezera je 894,21 km². Jezero je protáhnuté ze severozápadu na jihovýchod v délce 100 km při šířce 1,5 až 40 km. Maximální hloubka je 48 m. Jezero leží v nadmořské výšce 94 m.\n\nPobřeží je členité, mírně kopcovité a zalesněné. Na břehu leží město Nurmes na severu a Lieksa na východě. Na západním břehu se nachází pahorek Koli s Národním parkem Koli.\n\nNa jezeře se nachází 1259 ostrovů. Největší jsou Paalasmaa (27 km²), Kynsisaari (13 km²) a Porosaari (10 km²). Další jsou podle abecedy např. \"Hattusaari\", \"Honkasaari\" (\"Juuka\"), \"Honkasaari\" (\"Nurmes\"), \"Iso Ristisaari\", \"Kaitasaari\", \"Karhusaari\", \"Kaunissaari\", \"Kertonsaari\", \"Kelvänsaari\", \"Kinahmonsaaret\", \"Kolmassaari\", \"Koveronsaari\", \"Kuivasaari\", \"Kulkulsaari\", \"Larinsaari\", \"Lehtosaari\", \"Liklamo\", \"Lokkisaari\", \"Lörsänsaari\", \"Mantina\", \"Mustasaari\", \"Patvisaaret\", \"Pieni Ristisaari\", \"Pyysaari\", \"Rekisaari\", \"Retusaari\", \"Romonsaaret\", \"Rääkky\", \"Satjanko\", \"Sipolansaari\", \"Toinensaari\", \"Turakka\", \"Uramonsaari\" a \"Varpo\".\n\nNejvětší přítok je řeka Lieksanjoki přitékající z Ruska. Dalšími přítoky jsou Valtimonjoki a Saramojoki. Vodu z jezera odvádí 67 km dlouhá řeka Pielisjoki do jezera Pyhäselkä, jež je jednou z částí největšího finského jezera Saimaa. Zamrzá na konci listopadu a rozmrzá uprostřed května.\n\nNa jezeře je rozvinutá lodní doprava. Podle jezera je pojmenována planetka 1536 Pielinen.\n"}
{"id": "51886", "url": "https://cs.wikipedia.org/wiki?curid=51886", "title": "Roundup", "text": "Roundup\n\nRoundup je registrovaná ochranná známka pro skupinu totálních herbicidů vyráběných americkou firmou Monsanto. Účinnou látkou je glyfosát. Směsi látek prodávané pod názvem Roundup jsou v 21. století celosvětově nejpoužívanějšími herbicidy. Přípravek je v zemědělství používán ovšem i na defoliaci, urychlení zrání a sušení, retardaci růstu a k mnoha dalším účelům. Podle výrobce jsou směsi Roundup největší řadou herbicidních přípravků na světě, jde o univerzální herbicid.\n\nMnoho zdrojů varuje před riziky plynoucími nadužívání přípravku Roundup a přípravků na bázi glyfosátu a Roundup Ready plodin. Občanská sdružení, ekologové i zemědělci, oborové i spotřebitelské organizace, v evropských zemích i USA sledují s obavami možné následky celosvětového rozšíření herbicidu Roundup v zemědělství ale i geneticky modifikovaných plodin v této souvislosti. V Argentině se 30.000 zdravotních profesionálů podepsalo v kampani proti používání přípravku roundup z důvodů zdravotních rizik. V roce 2013 byli také v Argentině zdokumentované případy zvýšeného výskytu různých neurodegeneratívnich, vývojových onemocnění i rakoviny v důsledku nadužívaní agrochemikálií v zemědělství. V obavách před dopady na ekosystém i člověka vznikají apely na regulační úřady pro zvýšení pozornosti a jsou hledána alternativní řešení.\n\nVládní regulační agentury, mezinárodní organizace a jiné nezávislé zdroje shledávají Roundup pouze minimálním rizikem pro životní prostředí. Výrobce uvádí, že Roundup nepředstavuje významné nebezpečí pro lidské zdraví, má ale významné ekonomické přínosy a zásadně pozitivní vliv na životní prostředí. Mezinárodní agentura pro výzkum rakoviny (IARC), specializovaná agentura Světové zdravotnické organizace (WHO), zařadila glyfosát v březnu 2015 mezi „pravděpodobné karcinogeny“. Organizace pro výživu a zemědělství (FAO) pod OSN charakterizovala v r. 2016 glyfosát jako látku, která pravděpodobně nepředstavuje karcinogenní riziko pro člověka Podobně i Výbor pro posuzování rizik Evropské agentury pro chemické látky dospěl k výsledku, že dostupné vědecké důkazy neprokázaly u glyfosátu karcinogenitu, mutagenitu ani reprodukční toxicitu \n\nGlyfosáty a tedy i Roundup, ve srovnání s většinou ostatních herbicidů, jsou považovány za bezpečnější variantu chemické ochrany rostlin, s ohledem na nižší mobilitu pesticidu v půdě, kratší životnost a nižší toxicitu pro živočichy.  Je popisována teoretická možnost, že by mohlo dojít v reakci na časté používání herbicidu Roundup k vytvoření a šíření plevelů odolných k působení glyfosátu. V některých zemích Evropy je z bezpečnostních důvodů použití přípravku Roundup v druhé dekádě 21. století omezeno. \n\nPotenciál glyfosátu jako herbicidu objevil v roce 1970 John E. Franz, chemik pracující pro firmu Monsanto. Došlo k tomu při výzkumu herbicidních látek, který zadal Dr. Phil Hamm, toho času vedoucí programu testování herbicidů. Samotný glyfosát poprvé syntetizoval v roce 1950 švýcarský chemik Henry Martin, pracující pro malou farmaceutickou společnost. Roundup vyráběný firmou Monsanto se na americkém trhu objevil v roce 1974 a v polovině 70. let se začal prodávat i v dalších zemích: Kanadě, Velké Británii, Malajsii aj. Zpočátku se nesetkal s velkým zájmem, neboť v té době v zemědělství převažovaly selektivní herbicidy a tento účinný herbicid, hubící všechny rostliny bez rozdílu, neměl v zemědělství širší uplatnění. Firma Monsanto hledala cestu jak tento totální herbicid prosadit na trhu. V roce 1996 byla po intenzivním výzkumu na trh uvedena první geneticky upravená, tzv. roundup-ready plodina, brukev řepka. O rok později se objevila geneticky upravená sója.\n\nRoundup se používá od roku 1974 jako totální herbicid k odstranění nežádoucích keřů a dřevin na zemědělských i nezemědělských plochách. Působí systémově, po aplikaci na list, poškozuje i rostliny spojené se zasaženou kořeny a oddenky (pýr). Účinek se na citlivé rostlině zasažené přiměřenou dávnou přípravku projevuje do tří týdnů uhynutím, podle podmínek. Je třeba zamezit kontaktu postřikové kapaliny s kulturními plodinami. Vadnutí je zjevné do sedmi dnů, reakce je ovlivňována dalšími faktory, zejména nízkou nebo vysokou teplotou a dostatečnou vláhou. Je zjištěno, že rostliny i jen poškozené herbicidem Roundup následně snáze podléhají chorobám, což zvyšuje úspěšnost použití. \n\nTeplota do 10°C není vhodná pro aplikaci, při teplotě nad 25°C dochází k výparu do okolí a poškozování okolních porostů.\n\nDéšť do tří až šesti hodin (podle složení směsi) přípravek smyje, aniž by byl dostatečně vstřebán rostlinou. Dlouhodobé sucho může účinnost výrazně omezit nebo herbicidní efekt zcela zastavit. Účinnost aplikace Roundup Klasik je možné zvýšit mísením se síranem amonným. Obě látky lze podle bezpečnostního listu pro aplikaci mísit.\n\nNízké koncentrace herbicidu Roundup mohou mít u plevele hormetický efekt. V dalších pokusech bylo prokázáno, že hormetický efekt přípravku byl jen málo spolehlivý (jedna ze tří rostlin reagovala) a oproti jiným přípravkům je toto použití málo efektivní.\n\nU jádrovin, peckovin (mimo broskvoň), révy vinné, lesních porostů, luk a pastvin, při ošetření zavlažovacích kanálů, nádrží, vodních toků a nezemědělské půdy, nesmí maximální dávka přípravku překročit 10 l/ha za vegetační sezónu. Přípravek lze podle některých zdrojů mísit s povolenými smáčedly, síranem amonným, a hnojivem DAM 390.\n\nPodle agromanual.cz není přípravek Roundup Klasik (a další přípravky s účinnou látkou glyfosát) doporučen pro aplikacím do porostů určených k množitelským účelům.\n\nRoundup Expres a Roundup Gel je naředěný přípravek určený přímo k aplikaci. Roundup Klasik v lesních školkách a okrasných dřevinách mezi starší rostliny 1 – 3 l přípravku/ 200 l vody/ha. V lesních kulturách na nálet dřevin, likvidaci výmladků a ošetření řezných ploch koncentrace 2,5 -15% Jiný zdroj uvádí 5 -15%. Eagri cz. uvádí proti plevelu turanka kanadská do porostů jádrovin, peckovin mimo broskvoň, a do porostů révy celkovou nejvyšší dávku 2 l přípravku/200 l vody /ha. Do porostů jádrovin, peckovin mimo broskvoň proti plevelům pampeliška lékařská, kopřiva dvoudomá a svlačec rolní je doporučena koncentrace 5 l přípravku/200 l vody /ha + DAM 390. Na lesní a nezemědělskou půdu a desikaci porostu vytrvalých bylin pro znovuosetí nebo novou výsadbu na porostech jako louky a pastviny nebo jiné trvalé porosty je doporučené dávkování 3-6 l/ 200 l vody/ ha. Na ornou půdu, na vytrvalé plevele, je doporučené dávkování 3-6 l/ 200 l vody/ ha (+ smáčedlo). V případě odolných dřevin, jako např. jeřáb obecný, krušina olšová, zimolez nebo maliníky a ostružiníky je nutno zvýšit dávku až na 7 l na ha, popřípadě aplikaci po několika týdnech opakovat. Na nezemědělskou půdu je doporučena aplikace 3 – 6 (běžné plevele) 7-10 l (bolševník velkolepý, křídlatka sachalinská) přípravku /ha.\n\nNa retardaci růstu ovocných dřevin (mimo broskvoně) je používáno dávkování 0,5–1 l/ha (0,5–1 %). Retardaci bylinných porostů je třeba provádět při výšce porostu minimálně 10 cm a po pominutí efektu opakovat.\n\nPřípravek Roundup Klasik je třeba skladovat v rozmezí teplot od -15 až do 50°C. V případě zmrznutí je třeba umístit v teplé místnosti a často protřepávat. Přípravek nemá být v kontaktu s materiálem pozinkovaná ocel, nevyvložkovaná měkká ocel.\n\nRoundup Klasik je prodáván jako žlutá olejovitá látka, tekutina s nevýrazným aminovým zápachem.\n\nU přípravku Roundup Rapid uvádí o 25 % více účinné látky.\nInformace prodejců jsou rovněž značně nekonkrétní a uvádí údaje:\n\nAplikaci je třeba provádět za bezvětří nebo mírného vánku, ve směru po větru a od dalších osob. Je nutná ochranná obuv a ochranné rukavice, použití ochranného oděvu, masky, obličejového štítu nebo ochrany zraku (ochranné brýle). U Roundup Klasik jsou uváděny ochranné pomůcky rukavice a brýle.\n\nPři práci je zejména zakázáno používat kontaktní čočky, jíst, pít a kouřit, a to až do smytí kontaminace. Po manipulaci nebo kontaktu s přípravkem je třeba si důkladně umýt ruce. Ochranný oděv je před dalším použitím třeba vyčistit. Práce s přípravkem je nevhodná pro alergické osoby, těhotné a kojící ženy a pro mladistvé. Roundup je třeba uchovávat mimo dosah dětí a mimo potraviny, nápoje a nebo krmiv pro zvířata.\n\nKontaminovaný materiál a obal přípravku Roundup musí být zneškodněn bezpečným způsobem. Je třeba zabránit kontaminaci povrchových zdrojů vody. Přípravek je vyloučen z použití v ochranném pásmu II. stupně zdrojů povrchové vody. Pro účely ochrany vodných organismů je třeba dodržet vzdálenost 5 metrů od vodních nádrží a toků. Přípravek není označen jako hořlavina (označení \"nehořlavý\"), teplota samovznícení je 443°C. Jako hasivo lze použít vodu, pěnu, práškové směsi, oxid uhličitý. Při rozkladu hořením vzniká oxid uhelnatý, oxidy fosforu a oxidy dusíku. Při hašení je třeba dýchacích přístrojů.\n\nRoundup Klasik je v bezpečnostním listu uváděn jako dráždivý, nebezpečný pro životní prostředí, dráždí oči, toxický pro vodní organismy, může vyvolat dlouhodobé nepříznivé účinky ve vodním prostředí. Roundup Klasik podle bezpečnostního listu není perzistentní, bioakumulativní, ani toxická směs látek. \n\nGlyfosát, hlavní účinná látka Roundupu, je považován za velmi málo toxický pro některé savce (LD>5000 mg/kg tělesné váhy u hlodavců, ekvivalent kuchyňské soli). Při běžném používání nepředstavuje pro člověka zdravotní riziko. Při některých testech byl glyfosát podáván dobrovolníkům nitrožilně bez zjevné toxicity. Herbicid má za následek otravu a smrt po požití více než 85 mililitrů látky. Smrtelná dávka glyfosátu je odvozena od toxicity pro menší savce, LD je udávána podle druhu savce 1 538 mg–10 000 mg/kg váhy. \n\nRoundup nicméně obsahuje kromě glyfosátu i další látky a je některými zdroji označován za toxický. S ohledem na případy otrav přípravkem Roundup, nejčastěji vlivem úmyslného požití, není považováno orální požití za bezpečné. Je popisován vztah mezi množstvím požitého přípravku a pravděpodobností závažných následků nebo smrti. Přípravek způsobuje poleptání v ústech, krku a trávícím traktu. Bolest v epigastriu a dysfagie jsou běžné. Poškození ledvin a jater jsou také časté. V těžkých případech otrav byly popsány příznaky – dechová nedostatečnost, poruchy vědomí a plicní edém, šok, arytmie, selhání ledvin vyžadující hemodialýzu, metabolická acidóza a hyperkalemie. Poškození pokožky při kontaktu s přípravkem Roundup je možné, směs může způsobit podráždění a dermatitidy, těžké kožní popáleniny jsou ale velmi vzácné. Podle údajů Státní agentury pro ochranu životního prostředí v USA (EPA) má glyfosát jen velmi malý vliv na podráždění kůže. Upravený výrobek Roundup, obsahující 41% glyfosátu, byl aplikován na kůži 204 mužských a ženských dobrovolníků v modifikovaném Draizově testu (testovaná látka se nalije do očí zvířeti). Nebyly pozorovány žádné senzibilizace pokožky.\n\nVýrobce zmiňuje dvě skupiny osob ohrožené akutním působeném Roundupu: děti do 6 let hrající si na farmách a osoby aplikující přípravek. Obě se mohou dostat snadno do kontaktu s aplikační tekutinou a rezidui. Děti při hře nebo při pomoci rodičům. Vypočtená akutní expozice těchto dvou skupin osob je odhadnuta výrobcem na dávku 40000–50000 krát nižší než LD glyfosátu a 7360 až 13200 krát nižší než je LD POEA. Roundup je někdy hlášen jako viník při pracovních úrazech v zemědělství a při údržbě krajiny; většina těchto úrazů je spojována s podrážděním kůže či očí, případně i jiných orgánů. U většiny osob byly navíc zaznamenány pouze dráždivé účinky a za 13 let uchovávání záznamů, nedošlo k žádné hospitalizaci pracovníků v zemědělství spojené s herbicidem Roundup. V přehledu 80 úmyslných případů požití, 79 z nich bylo pokusem o sebevraždu, 7 případů mělo za následek smrt. Nepříznivé účinky na zdraví jsou obvykle spojeny s koncentrovanými produkty, nikoliv aplikační směsí zředěného přípravku.\n\nVýrobce Roundupu Monsanto uvádí, že dokonce ani 100-násobek expozice glyfosátu, ke které dochází při běžném používání Roundupu, nepředstavuje nebezpečí pro lidské zdraví. Mezinárodní agentura pro výzkum rakoviny (IARC) však v březnu 2015 zařadila glyfosát mezi tzv. pravděpodobné karcinogeny pro člověka (skupina 2A) s odůvodněním, že považuje za dostatečné důkazy toho, že glyfosát může způsobovat rakovinu u laboratorních zvířat a u lidí vede ke vzniku nehodgkinových lymfomů. Výrobce Monsanto i publicista H. I. Miller toto rozhodnutí zpochybňují s odkazem na odborné studie i názor jiných regulačních institucí. Zástupci Monsanto tvrdí, že IARC vydala závěr, který není podporován výsledky žádných vědeckých prací a prohlásili, že se zabývají snahou toto hodnocení změnit. Podle závěrů Organizace pro výživu a zemědělství (FAO) není glyfosát, který je hlavní účinnou látkou v směsi Roundup, karcinogenní. Státní agentury pro ochranu životního prostředí v USA (EPA) tvrdí, že glyfosát pravděpodobně není karcinogenní. \n\nJiné vědecké studie ukazují na možné teratogenní účinky glyfosátu, které jsou údajně vyvolány inhibicí signalizace přes retinovou kyselinu glyfosátem. Další vědecká studie otištěná v roce 2013 popisuje, že glyfosát blokuje enzym cytochrom P450 (CYP) a tím negativně ovlivňuje střevní mikroflóru, což může údajně vést ke vzniku závažných chronických onemocnění a civilizačních chorob. Článek byl ovšem podroben tvrdé kritice a označen za nekvalitní výzkum. Podle dalších vědeckých studií Roundup a jeho metabolity již v poměrně nízkých koncentracích také zabíjejí lidské embryonální a pupečníkové buňky i buňky lidské placenty. Výzkum však naznačuje, že onou toxickou látkou není glyfosát, ale další přídatné látky obsažené v receptu na Roundup. Roundup totiž vyjma glyfosátu obsahuje surfaktanty (polyoxy-ethylenamin POEA), plnidla a další látky usnadňující aplikaci.\n\nV roce 2018 byla spuštěna skupinová soudní žaloba za nedostatečné informování o možných rizikách při používání přípravku Roundup v USA. Jedním ze stovek onkologických pacientů žalujících společnost Monsanto byl 46letý Dewayne Johnson z Kalifornie, který aplikoval přípravek Roundup asi dvacet-třicet krát ročně jako součást údržby okolí škol a hubení škůdců. Dne 10. srpna 2018 přisoudila porota v San Francisku někdejšímu školnímu zahradníkovi D. Johnsonovi odškodné ve výši 289 milionů dolarů. Přiklonila se tak k jeho tvrzení, že zhoubné onemocnění rakovinou mu způsobil přípravek Roundup, který byl nucen mnohokrát při své práci použít. Prvoinstanční verdikt vyvolal pokles akcií koncernu Bayer, společnost se plánuje odvolat. Federální soud ve Spojených státech 19. 3. 2019 rozhodl, že herbicid Roundup německého chemického a farmaceutického koncernu Bayer způsobuje rakovinu.\n\nPodle vládních regulačních agentur, mezinárodních organizací a jiných nezávislých zdrojů, které přezkoumaly dostupné vědecké údaje pro použití pesticidu Roundup a glyfosáty a nezávisle posoudily jejich bezpečné použití, může být Roundup použit s minimálním rizikem pro životní prostředí. Kultivaci půdy lze provádět od chvíle, kdy se projeví první příznaky účinku. Následné plodiny mohou být podle jednoho zdroje aplikaci vysévány bez jakéhokoliv omezení. Při vhodném střídání plodin je míra příjmu směsi Roundup následnými plodinami uváděna v hodnotě do 1% účinné látky (glyfosát). Rostliny vysévané či vysazované do 6 měsíců po aplikaci na porost mohou být podle jiného zdroje poškozeny působením přípravku Roundup v zbytcích rostlin v půdě, vzcházet nerovnoměrně nebo místně uhynout.\n\nGlyfosát je biologicky rozložitelný, ale jen 2% účinné látky ve směsi jsou biologicky rozloženy do 28 dnů. Směs Roundup je podle výrobce v půdě mikrobiálně rozkládán a nezanechává žádné škodlivé zbytky. Poločas rozkladu je v bezpečnostním listu přípravku Roundup Expres uváděn 2-174 dní, s tím, že se silně se váže na půdu. Je uváděno, že 79-86% glyfosátu je degradováno po 6 měsících od aplikace na oxid uhličitý. Testy biodegradace přípravku Roundup jsou kritizovány s tím, že probíhaly v nepřirozených (laboratorních) podmínkách. V reálné situaci podle některých zdrojů mohou v nepříznivých podmínkách zbytky glyfosátu zůstávat v půdě déle (písčité nebo písčité jílovité půdy). Roli v odbourávání zbytků sehrává více faktorů. Podle některých tak v Britské Kolumbii trvá rok a ve Švédsku trvá až tři roky, než půdní bakterie (v půdě) rozloží většinu zbytků přípravku Roundup.\n\nGlyfosát a jeho degradační produkty byly nalezeny v několika vzorcích vzduchu a vody v americkém státě Mississippi. Šetření institutu United States Geological Survey objevilo účinnou látku obsaženou ve směsi Roundup ve většině řek, potoků a vodních nádrží v USA. Nevelké množství reziduí bylo objeveno i v podzemní vodě. Zbytky glyfosátu byly ve vysokých koncentracích nalezeny také v potravinách. Podle zprávy Reuters byl nalezeny rezidua glyfosátu v 41 z 69 vzorků medu, v 10 z 28 vzorků sojové omáčky, ve třech ze 18 vzorků mateřského mléka a šesti z 40 vzorků kojenecké výživy a popisuje obavy odborníků i veřejnosti z dlouhodobého působení. Informace Hnutí Duha uvádí, že stopy glyfosátu byly nalezeny v moči 60 % testovaných občanů ČR. \n\nU jiných živočichů se zdravotní účinky mohou lišit. Vliv na včely je hodnocen výrazem přijatelný (ačkoliv podle některých studií by mohl mít vliv na jejich chování), pro vodní organismy je přípravek jedovatý. Použití přípravku Roundup v rezervaci Mai Po Nature Reserve (Hong Kong) podle dostupných zdrojů při aplikaci přípravku Roundup v mokřadu prokázalo, že rezidua přípravku ve vodě po aplikaci nejsou škodlivé pro ryby.\n\nVliv glyfosátu na půdu byl předmětem celé řady studií, které naznačují negativní dopad tohoto herbicidu na vstřebávání minerálních látek, jenž vede k zvýšené nemocnosti glyfosátem ošetřených plodin, a na půdní organismy (edafon). Kvalita a signifikance těchto studií však byla zpochybněna: podrobná rešerše odborných prací na toto téma v roce 2013 ukázala, že vstřebávání minerálních látek není glyfosátem ovlivněno a ošetřené rostliny netrpí zvýšenou nemocností.\n\nZačátkem 90. let 20. století objevila firma Monsanto v půdě továrny na výrobu glyfosátu kmen bakterií A. tumefaciens, které se díky dlouhodobému vystavení účinkům tomuto herbicidu staly vůči němu rezistentní (odolné). Z bakterie následně firma izolovala gen pro bakteriální verzi enzymu EPSP syntázy, který byl poté postupně vložen do některých zemědělských plodin. Dnes je v tomto ohledu dostupná široká škála glyfosát-rezistentních plodin: sója, řepka olejná, kukuřice, bavlník, vojtěška a cukrová řepa. Tyto geneticky modifikované plodiny s rezistencí ke glyfosátu se označují jako plodiny tolerantní/rezistentní k herbicidu Roundup, výrobce pro tyto plodiny používá registrovanou značku „Roundup Ready“.\n\nMasivní používání přípravku Roundup a geneticky modifikovaných plodin vůči němu odolných zřejmě vede k rozšiřování plevelných rostlin, na které Roundup neúčinkuje. Podle ekologické organizace Přátelé Země je to podstatný argument proti používání geneticky modifikovaných plodin rezistentních vůči pesticidům. Je známo 23 druhů plevele odolných vůči Roundupu. Mezi rezistentní plevele je uváděna turanka kanadská, laskavec Palmerův, přeslička rolní. Podle jiného zdroje je (v porostech v ČR) na plevel turanka kanadská účinné dávkování 2 l/ha (2l na 200 l vody). V USA se plevele vyselektované masivním používáním glyfosátů v geneticky modifikovaných kulturách objevují a problém je zatím řešen dalšími modifikacemi plodin. Postřiky přípravkem v nižších koncentracích obvykle výrazně málo působily proti zaplevelení violkami a pampeliškami.\n\nProcento plochy porostů zemědělských zaplevelených rostlinami odolnými vůči glyfosátovým herbicidům a jejich intenzita zamoření těmito pleveli se každoročně v USA výrazně zvyšuje. Nicméně rychlost nárůstu těchto rezistentních rostlin byla stejná před i po uvedení GMO plodin na trh. Reakcí na situaci, která je označována i jako „epidemie superplevelů“ jsou nové řady geneticky modifikovaných plodin jenž umožní použití silnějších koncentrací, ovšem jak je ověřeno, tato řešení působí jen dočasně.\n\nPatentová práva na glyfosát vypršela v září 2000, Od roku 2000 tak produkují i jiní výrobci herbicidy s obsahem glyfosátu, ale nesmějí používat chráněného názvu Roundup.\n\nPoužití přípravků Roundup je v některých zemích, jako je Německo nebo Švýcarsko, legislativně omezeno nad rámec doporučení daného výrobcem. Ve Francii od června 2015 platí zákaz prodeje přípravků Roundup v zahradních centrech. Ministryně životního prostředí Ségolène Royal upozornila na nemoci z povolání, které se projevují u farmářů a dělníků na vinicích. V Nizozemsku je zakázáno použití směsi Roundup v domácích zahradách.\n\nRizika používání Roundupu, ovlivňování státní správy výrobci pesticidů a nebezpečí působení reziduí Roundupu byly v Německu například tématem filmu \"Das stille Gift\" (Tichý jed) uvedeném i v televizi ZDF.\n\nFirma Monsanto musela stáhnout reklamu, ve které uváděla údajně zavádějící tvrzení, že Roundup je bezpečnější než stolní sůl a \"prakticky netoxický\" pro savce, ptáky, ryby založené na obdobných hodnotách LD pro sůl a aktivní látku v Roundupu glyfosát (řádově 3-5 g/kg). Roundup však obsahuje i další látky, které jsou zřejmě odpovědné za jeho toxicitou. Monsanto vydalo televizní reklamu, ve které Roundup postřikuje muž v krátkých kalhotách a tričku s krátkými rukávy, bez rukavic a bez jakýchkoli ochranných pomůcek, přičemž v instrukcích o použití radí aplikovat Roundup v ochranném obleku a zabránit jakýkoli styk s pokožkou.\n\nVe Francii soud zakázal Monsantu, aby Roundup inzeroval jako biologicky odbouratelný, a udělil mu pokutu 15 000 EUR.\n\n"}
{"id": "51887", "url": "https://cs.wikipedia.org/wiki?curid=51887", "title": "Oulujärvi", "text": "Oulujärvi\n\nOulujärvi nebo též jen Oulu je jezero na severu Finska v provincii Kainuu. Má rozlohu 887,09 km². Jeho průměrná hloubka je 7 m, maximální hloubka pak 38 m. Leží v nadmořské výšce 124 m.\n\nSkládá se z několika spojených vodních ploch. Pobřeží je členité a zalesněné.\n\nNa jezeře je 665 ostrovů. Největší jsou Manamansalo (76 km²) a Käkisaari (20 km²), další větší jsou podle abecedy Hevossaari, Honkinen, Kaarresalo, Karhusaari, Kuostonsaari, Reimiluoto, Teväsaari, Toukka, Uupunut, Ykspisto, Ärjä.\n\nHlavní přítoky jsou Kiehimäjoki z jezera Kiantajärvi a Kajaaninjoki z jezera Nuasjärvi. Odtéká z něj řeka Oulu severozápadním směrem a po 107 km se u města Oulu vlévá do Botnického zálivu. Zamrzá uprostřed listopadu a rozmrzá uprostřed května.\n\nNa jezeře funguje vodní doprava. Na severním břehu leží obce Vaala a Paltamo a na jižním pak Vuolijoki a Kajani.\n\n"}
{"id": "51888", "url": "https://cs.wikipedia.org/wiki?curid=51888", "title": "Krucifix", "text": "Krucifix\n\nKrucifix (z lat. \"cruci fixus\" [ke] kříži připevněný/přibitý) je umělecké zpodobení ukřižovaného Krista. Zpravidla tento výraz označuje jen plasticky zpracovaný kříž s Ježíšovým tělem, kdežto zobrazení širší scény na Golgotě se nazývá \"Ukřižování\" nebo \"Kalvárie\".\n\nKrucifix je nejvýraznějším symbolem křesťanství. Význam tohoto symbolu vzrostl zvláště během středověku, kdy na Západě úcta k ukřižovanému Kristu byla zdaleka nejvýraznějším bodem křesťanské nauky. Krucifix lze nalézt v každém katolickém kostele. Krucifix také zdobí mnohé katolické domácnosti – zvyk věšet krucifix na zeď ovšem pochází teprve z 18. století. Podobu krucifixu mívají také šperky coby symbol náboženské příslušnosti nebo přesvědčení.\n\nNejstarší krucifixy se nezabývají samotným Ježíšovým utrpením, ale ukazují Krista na kříži jako Boha v lidské podobě, který nemůže trpět a který „kraluje z kříže“. Během středověku v souvislosti s františkánským hnutím jsou zdůrazněny Ježíšovy rány a jeho utrpení.\n\nSlovo se v češtině používá též jako citoslovce hněvu (\"krucifix!\") (klení).\n\n\n"}
{"id": "51889", "url": "https://cs.wikipedia.org/wiki?curid=51889", "title": "Karel Čížek", "text": "Karel Čížek\n\nJUDr. Karel Richard Čížek (25. března 1913 Tuzla – 8. září 1991 Tanvald) byl soudní prokurátor, známý svým podílem na komunistických monstrprocesech vedených v 50. letech proti katolické církvi a vyšetřování tzv. Čihošťského zázraku. U soudu vynikal právním amatérismem a vulgaritou.. \"diplomová práce popisuje chování Brněnského prokurátora Čížka, JUDr Karel Richard Čížek žil celý život v Praze\"\nJe známý jako prokurátor (např. Státní prokuratury Praha v letech 1949–1952 a generální prokuratury ve vykonstruovaných a inscenovaných soudních procesech proti předním osobnostem a hodnostářům Katolické církve i intelektuálům, jako např. Anastáz Opasek, Stanislav Zela, Jan Zahradníček Osobně se účastnil výslechů svědků údajného zázraku v Číhošti. V únoru 1950 dohlížel se na natáčení propagandistického filmu StB \"Běda tomu, skrze něhož přichází pohoršení\", který měl přinést inscenované odhalení podvodných praktik faráře Toufara.. Prokazatelně byl informován o mučení vyšetřovaných v roce 1952.\n\nStátní prokuraturu zastupoval například v následujících vykonstruovaných procesech:\n"}
{"id": "51895", "url": "https://cs.wikipedia.org/wiki?curid=51895", "title": "Provincie Avellino", "text": "Provincie Avellino\n\nAvellino (\"Provincia di Avellino\") je italská provincie v oblasti Kampánie. Sousedí na severozápadě s provincií Benevento, na severovýchodě s provincií Foggia, na jihovýchodě s provincií Potenza, na jihu s provincií Salerno a na západě s metropolitním městem Napoli.\n\n"}
{"id": "51898", "url": "https://cs.wikipedia.org/wiki?curid=51898", "title": "Ministry", "text": "Ministry\n\nMinistry je americká industrialmetalová kapela. Byla založena v roce 1981 jejím jediným stálým členem Alem Jourgensenem. Jejich vystoupení, které proběhlo 19. července 2008 mělo být jejich posledním. Nicméně 7. srpna 2011 byl ohlášen reunion Ministry a skupina po 4 letech vystoupila na festivalu Wacken Open Air v srpnu 2012, dále pak na festivalu Brutal Assault v Jaroměři. V březnu roku 2012 vydali nové album s názvem \"Relapse\". Další album nazvané \"From Beer to Eternity\" následovalo v září 2013.\n\nKapela vznikla v Chicagu ve státě Illinois v USA. Kapelu založili zpěvák a klávesista Al Jourgensen a bubeník Stephen George. V roce 1983 vydali své první LP With Sympathy. LP bylo vydáno u Arista Records a prodávalo se velmi špatně. Hodně podobné to bylo i s následujícím albem Twitch, které bylo vydáno v roce 1986. Po vydání tohoto alba udělal Jourgensen zásadní věc pro další vývoj kapely, poprvé vzal do rukou a naučil se hrát na elektrickou kytaru. Kapele se nedařilo prorazit mezi elitu a nebyla příliš úspěšná až do počátku 90. let.\n\nV roce 1991 kapela konečně prorazila, a to díky jediné písni. Touto písní se stal singl Jesus Built My Hotrod, video k této písni bylo hitem na televizní stanici MTV. O rok později vydali album, které je ze všech alb Ministry nejtvrdší a nejdrsnější, Psalm 69.\n\nPo vydání alba se kapela na dlouhou dobu odmlčela, své další album vydala až v roce 1996. Album dostalo název Filth Pig. Většina písní na tomto albu je hrána pomalejším tempem, než je na ostatních albech kapely zvykem. V roce 1999 kapela vydala LP The Dark Side of the Spoon. Z tohoto alba vzešel singl Bad Blood, který se objevil na soundtracku k filmu Matrix a byl nominován na cenu Grammy. Další album si kapela připravila až na rok 2003, kdy vyšlo album Animositisomina. Hudba na tomto albu připomíná typický heavy metal, nalézají se zde zajímavé hlasové efekty. V roce 2004 vyšlo LP nazvané Houses of the Molé. V roce 2005 vydala skupina album remixů nazvané Rantology.\n\nNa konci roku 2012 na koncertu v americkém Texasu na oslavu padesáti let zpěváka spřátelené skupiny Rigor Mortis Bruce Corbitta došlo k tragické události, kdy kytarista Mike Scaccia zemřel po srdeční příhodě. Ani okamžitá pomoc ho nezachránila.\n\n\n\n\n\n"}
{"id": "51900", "url": "https://cs.wikipedia.org/wiki?curid=51900", "title": "Epifanie", "text": "Epifanie\n\nEpifanie ( ἐπιφάνεια \"epi-faneia\", zjev, zjevení) znamená zjevení božstva nebo příchod panovníka, uctívaného jako božstvo, do měst své říše. V křesťanství termín \"Epifanie\" označuje událost, kdy 3 králové a pastýři uctívali narozeného Ježíše Krista, nebo také svátek, nazvaný Zjevení Páně.\n\nSlavnost Zjevení Páně, svátek Tří králů nebo též Epifanie ( \"epiphania Domini\") je křesťanský svátek, který připomíná sebesdělení či sebezjevení Boha lidstvu v osobě Ježíše Krista. Svátek má svůj původ ve východní liturgické tradici a je v něm zahrnuta též oslavu křtu Ježíšova, klanění mudrců v Betlémě a první zázrak v Káně Galilejské. Svátek slaví církev 6. ledna. Svátek Tří králů je považován za den, kterým je daného roku ukončeno vánoční období. V římskokatolické církvi však doba vánoční končí až následující nedělí, kdy se slaví svátek Křtu Páně.\n\nPrvní zmínku o tomto svátku lze nalézt už ve 3. století v 1. knize \"Strómateis\" sv. Klémenta Alexandrijského (\"Strom.\" I, 21, 45). Zmiňuje se o gnostické sektě basilidiánů, kteří 6. ledna slavili Kristův křest v Jordáně. Podle jejich chápání teprve křtem se zrodil Ježíš jako Boží syn. Órigenův výčet svátků (\"Contra Celsum\" VIII, 22) tento svátek neuvádí. První výslovná zmínka o církevním svátku pochází z roku 361 u Ammiana Marcellina.\nVýchodní církev ustanovila 6. leden jako den oslavy Ježíšova narození možná pod vlivem výše zmíněné oslavy gnostiků nebo jako protiváhu svátku, Který se slavil v Alexandrii. V noci z 5. na 6. ledna se slavilo zrození boha Eóna. Obřadně se nabírala a uchovávala voda z Nilu a též byla rozšířená pověra, že 6. ledna se některá vodní zřídla mění v prameny vína. Uvedené skutečnosti mohou vysvětlovat, proč východní křesťané začali 6. ledna záhy spojovat nejen s narozením Páně, ale i s jeho křtem a prvním zázrakem v Káně, kdy proměnil vodu ve víno. \n\nVe 4. století došlo k vzájemnému převzetí svátku Kristova narození mezi Východem a Západem a jakémusi přeskupení oslavovaných událostí. Východní církev do té doby slavící 25. prosince příchod mudrců, převzala od západu datum slavení Kristova narození a přesunula ho z 6. ledna na 25. prosince. Slavení obou událostí spojila v jeden den.\nZápadní církev převzala od Východu slavení příchodu mudrců, avšak stanovila jeho svátek na 6. leden a spojila ho se křtem Páně a Prvním zázrakem v Káně tedy Epifanií. \"Tři svatí králové\" především ve středoevropském prostoru začali silně vystupovat do popředí až po přenesení jejich údajných relikvií z Milána do Kolína nad Rýnem v roce 1164. Od té doby se svátek Tří králů stal synonymem pro Epifanii a v lidové zbožnosti začal být tento den chápán (liturgicky nesprávně) jako svátek svatých namísto svátku Páně.\n\nVýchodní církve si podržela původní význam svátku důrazem na skutečnost, že Ježíš byl rozpoznán jako Mesiáš a druhá osoba Nejsvětější Trojice při svém křtu v řece Jordánu. Pro východní církev, která svátek označuje také jako svátek Teofanie ( θεοφάνεια \"theofaneia\"), je jedním z dvanácti velkých svátků liturgického roku.\n\nV západní církvi se v tento den žehná voda, kadidlo, předměty ze zlata a křída. V některých oblastech je zvykem žehnat příbytky – kropit požehnanou vodou, vykuřovat kadidlem a dveře označovat křídou a písmeny s třemi křížky (nejsou to tři plus) \"K † M † B † \" (příp. \"C † M † B †\", nebo † C † M † B), za kterými následuje letopočet. Lidová zbožnost chápe tři písmena jako akronym pozdně legendárních jmen tří králů (Kašpara, Melichara a Baltazara). Spíše jde však o zkratky věty \"Christus mansionem benedicat\" („Kristus ať žehná (tento) příbytek“).\n\nVe východní církvi je zvykem před božskou liturgií provést tzv. žehnání vody, tj. pláže, přístavu, řeky, jezera apod.\n\nV Irsku je tento den nazýván někdy též „malé Vánoce“, v Itálii se z názvu svátku vyvinulo jméno stařeny, která roznáší dětem vánoční dárky – Befana. Ve Španělsku, na Kubě a v některých latinskoamerických zemích se den nazývá \"El Día de los Reyes\" (den Králů) nebo \"Navidad de Negros\" (černošské Vánoce).\n\nV Česku od roku 2000 navazuje Česká katolická charita na starou tradici tříkrálových koled pořádáním Tříkrálové sbírky.\n\n"}
{"id": "51905", "url": "https://cs.wikipedia.org/wiki?curid=51905", "title": "Teofanie", "text": "Teofanie\n\nTeofanie (\"z řeckého (ἡ) θεοφάνεια theophaneia, znamenající\" \"zjevení božstva\"), zastarale také theofanie, je název pro setkání člověka s bohem/Bohem, ať již jde o božstva starověká a polyteistická (řecký Zeus, hinduistický Kršna...) nebo Boha monoteistického (biblický Jehova, islámský Alláh...).\n\nVe svatých knihách nacházíme řadu teofanií. Většinou jde o momenty, kdy se Bůh zjevuje člověku, jehož povolá za proroka. Toto povolání má vícero podob; takřka každý prorok světových náboženství má trochu odlišnou verzi Božího zjevení.\n\nJe to vždy Bůh, kdo navazuje dialog s člověkem, ačkoliv může jít o odpověď na předchozí prosby a modlitby. Proroctví v tak v pravém slova smyslu nikdy nemůže být institucionalizováno, protože Bůh si vybírá suverénně a neočekávaně, ke komu se \"stane jeho slovo\". Pro dotyčného jde pak často o otřesný zážitek.\n\nV žido-křesťanském prostředí si Bůh své tlumočníky vybírá nezávisle na jejich zaměstnání a společenské třídě. Ačkoliv někteří proroci byli z kněžského (Jeremjáš) nebo královského (Izajáš) rodu, nacházíme mezi biblickými proroky i zcela obyčejné pastýře (Ámos) nebo osoby, o nichž se nám nedochovaly téměř žádné zprávy.\n\nJednou z nejstarších a nejznámějších biblických teofanií je povolání Mojžíše za proroka. Jde o slavnou scénu s hořícím keřem, při níž izraelský Bůh zjevuje svoje jméno (tajemné JHVH, neboli \"\"Já JSEM\"\"). Biblický text je nejspíš složen z 2 různých literárních zdrojů (tzv. Jahvisty a Elohisty, viz teorie o původu Mojžíšových knih), proto není zcela jasné, zda se Mojžíšovi v hořícím keři zjevil anděl, Duch Svatý nebo sám Jehova.\n\nV případě knihy Soudců je někdy sporné, zda jde o skutečné teofanie (zjevení Boha) nebo pouhá zjevení Hospodinových poslů. Obě verze jsou zahrnuty v textu jednotlivých zjevení a vznikly nejspíš sloučením 2 odlišných tradic (viz Teorie vzniku Tóry). Jahvistický spisovatel užívá ve své tvorbě reálných fyzických zjevení Jehovy, zatímco elohistický spisovatel používá při popisu spíše komunikace mezi proroky a anděly. Při finální redakci biblických knih nejspíš došlo k zachování veršů z obou paralelních verzí.\n\nPříkladem teofanie z knihy Soudců je u například scéna mezi Gedeonem a Božím poslem/Bohem. Pasáž začíná elohistickým popisem události (Sd 6:11-13):\n\nHned za touto úvodní pasáží však začíná jahvistická teofanie (6:15-18):\n\nElohistický text se následně ještě několikrát střídá s jahvistickým (E 6:20-22, J 6:23-27) a popisuje zvláště Gedeonovo zděšení nad tím, že spatřil Hospodinova posla (nebo Hospodina samotného).\n\nPodobně matoucí střídání elohistického zjevení anděla a jahvistické teofanie se v knize Soudců vyskytuje ještě v příběhu o narození Samsona. Text opět začíná elohistickou formou (Sd 13:3-20):\n\nJahvista je pravděpodobně autorem závěrečných veršů (13:22, ale možná také 13:18), které naznačují, že nešlo o zjevení Božího posla, nýbrž Boží teofanii:\n\nÚstřední postava Knih Samuelových a tradiční autor knihy Soudců a knihy Rút, prorok Samuel, zažil Boží teofanii asi v 12 letech věku. Během tohoto období žil a bydlel v izraelském chrámu, kde ležela Schrána úmluvy. Dle textu byla teofanie v Samuelově době vzácným jevem (verš 3:1).\n\nProrok Míkajáš nemá v biblickém kánonu vlastní knihu. Vystupuje však v 1.Knize královské, kde také najdeme jeho vlastní popis Boží teofanie:\n\nProrok Ámos (který byl povolán 10 let před Izajášem) popisuje v poslední kapitole své knihy krátkou teofanii, která by však také mohla být prorockou alegorií.\n\nStarozákonní prorok Izajáš, žijící pravděpodobně v 8.-7.století př.n., popisuje Boží teofanii v 6.kapitole své knihy (o autorství textu viz Kniha Izajáš). Podobně jako další proroci, i Izajáš v prvním okamžiku teofanie myslí na svou vlastní nízkost, hříšnost a nehodnost, tváří v tvář dokonale dobrému Bohu.\n\nJudský prorok Jeremjáš zažil podle stejnojmenné knihy Boží teofanii v útlém mládí (odhaduje se 15-25 let). Na tento fakt sám prorok při rozhovoru s Jehovou poukazuje (verš 1:6). Podle textu (verš 1:2) byl povolán během 13.roku vlády krále Josiáše, tedy asi rok po rozsáhlé reformě judského náboženství a chrámového kultu.\n\nKniha Ezechiel je oproti jiným biblickým knihám specifická v tom, že popisuje hned několik Božích teofanií, které zažil prorok Ezechiel. Ten byl při tzv. první deportaci za judského krále Jójakíma odvlečen do Babylona a stal se hlasatelem nejen budoucího pádu Jeruzaléma, ale především apokalypticky laděných vizí.\n\nJobova teofanie je v kontextu jiných Božích zjevení unikátní v tom, že Jehova mluví k prorokovi \"ze smrště\", neboli z bouřky. Jde o motiv, který nacházíme ve starověké mezopotámské literatuře a který je zapasován do příběhu biblického Joba (který pravděpodobně nebyl izraelského, nýbrž edomitského původu). Bůh v této pasáži odpovídá Jobovi na jeho pochybnosti, ačkoliv jej v samotném závěru žehná za jeho víru a dobrotu srdce (42:7-17).\n\nMormonismus odvozuje svou historii od teofanie amerického teologa, Josepha Smithe, který údajně ve 14 letech spatřil Boha Otce i jeho Syna, Ježíše Krista. Ve svém životopise tento příběh popisuje slovy:\n\nMormonská teofanie započla vznik jednoho z nejvýznamnějších moderních křesťanských hnutí v Americe. Žádný ze Smithových nástupců však podobnou teofanii nezaznamenal.\n\n\n"}
{"id": "51907", "url": "https://cs.wikipedia.org/wiki?curid=51907", "title": "Zápach z úst", "text": "Zápach z úst\n\nZápach z úst, páchnoucí dech, ústní zápach nebo i špatný dech (lat.: \"foetor ex ore\") či halitóza (z anglického \"halitosis\") jsou termíny používané na popis nepříjemných zápachů z lidského dechu.\n\nPřechodný špatný dech je častým dočasným stavem způsobený příčinami jako sucho v ústech, stres, hlad, konzumace určitých jídel jako česnek a cibule, kouření a špatná péče o zuby. Způsobují ho také bakterie na jazyku, zubní kaz, deprese, žaludeční potíže, dvanáctníkové vředy, záněty jícnu, onemocnění dýchacího ústrojí, avitaminózy či onemocnění ledvin a jater. Zápach z úst lze diagnostikovat také po léčbě u onkologicky nemocných.\nDle průzkumů trpí zápachem z úst téměř pětina Čechů. Přiznali to lidé ze všech věkových kategorií, nejvíce jich ale je ve věku 40 až 50 let. Nicméně čtvrtina Čechů neví, zda tímto problémem trpí. Za nejúčinnější metodu proti zápachu z úst považují čištění zubů a ústní vodu, ovšem 5 % přiznalo, že si zuby nečistí každý den, a 45 % nenavštěvuje pravidelně zubaře. Pro zlepšení dechu nejčastěji sáhnout po žvýkačce, většina Čechů žvýká jednu žvýkačku denně. Průměrná roční spotřeba žvýkaček v ČR je 128 na osobu. Téměř každý Čech se již někdy setkal s osobou, které páchne z úst, ale upozornit na tento problém dokázala pouze čtvrtina. Většinu lidí odradí páchnoucí dech od dalšího kontaktu s člověkem, i když se mu zdál při prvním setkání sympatický, a skoro polovina Čechů by nechtěla dále žít s partnerem, kterému by začalo zapáchat z úst.\n"}
