{"id": "75687", "url": "https://cs.wikipedia.org/wiki?curid=75687", "title": "Média", "text": "Média\n\nPodle Slovníku spisovného jazyka českého je medium, množné číslo média, zprostředkující osoba, prostředí, činitel, výplň prostoru nebo látka, ve které je předmět uložen.\n\nUžití pojmu média v češtině je trojí:\n\n\nV Malé československé encyklopedii se k těmto významům píše, že zvláštní kategorii tvoří prostředky masové informace - masová média (masmédia) - v televizi, rádiu, noviny, sociální sítě apod. Slovník propagace uvádí média jako prostředek komunikace, sdělovací prostředek, nejčastěji technické zařízení umožňující komunikaci mezi komunikátorem a recipientem. A dále jsou to především hromadné sdělovací prostředky, tzv. nositelé propagace. V propagaci hrají důležitou úlohu i jiná média než masová. A jako příklady jsou uvedeny veletrhy, výstavy, výkladní skříně, obaly, ale i přednášky, exkurze. Malý slovník propagace rozlišuje média public relations (dále jen PR) a média propagační. Za média PR považuje sdělovací prostředky a další prostředky komunikace, které zprostředkovávají kontakt mezi subjektem PR. Obdobně jako v propagaci patří k nejdůležitějším médiím především tisk, rozhlas a televize. Vedle těchto masových médií hrají stále významnější úlohu média direct mail, výstavy, veletrhy a kongresy. Hlavní charakteristikou médií je, že jsou svou technickou povahou schopna přenášet různé informace. (Poznámka: zde jsem citovala podstatnou část hesla, u média propagačního zaznamenám jen to, co dosud nebylo uvedeno). Kromě masových médií v propagaci sehrávají velkou roli i další média, např. obaly, výkladní skříně, veletrhy a v posledním období stále více plochy billboardů, telefon a osobní zásilky v direct mailingu, video, holografie atd. I když by se dalo polemizovat, zda jsou médiem exkurze nebo některé jiné uvedené příklady, není to v tomto případě důležité. Navíc by se dal doplnit internet.\n\nDůležité ze všech citovaných pasáží je, že média jsou prostředkem komunikace, nositelem sdělení, včetně sdělení propagačního a PR. Na jedné straně jde o hromadné sdělovací prostředky (masmédia), na straně druhé o jiné nositele zejména propagačního sdělení.\n\nTržní hospodářství produkuje a spotřebovává čím dál tím víc informací, a tak vytváří podmínky k existenci velkého množství ekonomických subjektů, které s informacemi obchodují. Média poskytují prostor všem subjektům (ekonomickým i politickým) k šíření svých vlastních informací. Většina médií poskytuje placený prostor, který může kdokoliv a kdykoliv použít k propagaci svých vlastních výrobků a služeb. Tržby z reklamy jsou jedním ze zdrojů příjmu médií, který posiluje jejich ekonomickou soběstačnost a tím i jejich nezávislost.\n\nMasmédia neboli hromadné sdělovací prostředky se v obecném slova smyslu zabývají „produkcí, reprodukcí a distribucí znalostí široce chápaných souborů symbolů, majících důležitý význam pro zkušenost v sociálním světě“. Ve svých příjemcích čili recipientech (čtenářích, posluchačích a divácích) masmédia ovlivňují samotnou konstrukci sociální skutečnosti i jejich osobní představy o ní. Fakticky tedy mohou vytvářet další novou realitu. I když ještě nebyly zaznamenány takové sociálně patologické jevy závislosti jako na drogách, cigaretách, alkoholu, hracích automatech apod., přesto již lze u některých lidí vystopovat až přílišnou konzumaci televize. U těchto lidí se pak začíná mísit realita jejich všedního života s „televizní realitou“. To se pak (zejména u mladých lidí) projevuje vysokou agresivitou, negativním či lhostejným postojem k životu svému i jiných lidí ― odkojeni kečupovými vraždami a nezranitelnými hrdiny jsou pak takoví jedinci překvapeni až zaskočeni faktem skutečné krve a bolesti.\n\nNěkteří prognostici soudí, že v blízké budoucnosti nás čeká tzv. „informační společnost“, kde výroba a distribuce informací bude ještě daleko zásadnější součástí ekonomiky než je tomu doposud. Nejrozmanitější technické vymoženosti nám umožní, abychom měli nejrůznější druhy informací doma a sami si je vybírali.\n\nV literatuře se můžeme setkat s různými členěními médií.\n\n\n\n\nMnoho specifických médií je zároveň propagačním prostředkem (a naopak). Propagační prostředky jsou vlastně materiálním vyjádřením reklamního sdělení. Jsou účinným nástrojem, který působí slovem, obrazem, zvukem, pohybem, tvarem, barvou a jinými komunikačními prvky. Mohou se používat samostatně nebo v kombinaci pro zvýšení její účinnosti. Reklamní sdělení musí upoutat a být vnímáno, musí být podnětem k aktivnímu jednání (ke koupi). Jde tedy nejen o to co sdělit, ale také jak to sdělit (otázka textu, grafiky, volby propagačního prostředku), komu to sdělit (zvolená cílová skupina) a kde to sdělit.\n\nPropagační prostředky můžeme členit z několika hledisek:\nPropagační média jsou nositeli propagačních prostředků, které umožňují masové šíření reklamního sdělení.\n\nReklama je nejvýraznějším projevem propagačních médií. Je to jev, s nímž se denně setkáváme v rozhlase, televizi, na stránkách novin a časopisů, na ulicích, v kinech, při jízdě autem, autobusem či tramvají. Inzeráty, poutače, letáky, plakáty, billboardy, výkladní skříně, ale někdy i balóny a letadla útočí na naše smysly a zavrtávají se nám do mozku.\n\nTo všechno je reklama. Společenský fenomén často zatracovaný a posmívaný, ale pro podnikání, trh a ekonomiku velmi potřebný a nezastupitelný. Bez existence reklamy si nelze představit tržní hospodářství.\n\nPrvní zmínky o reklamě můžeme najít už ve starém Egyptě. Už před několika tisíci lety existovaly jako jakési první výklady dřevěné skříňky s nabízeným zbožím. To později zopakovali i Římané formou beden se zbožím. Ze 3. století př. n. l. pochází reliéf, zpodobňující chrámové průčelí s textem oznámení služeb řeckého vykladače snů. Jedná se tedy o jakýsi vývěsní štít, označení firmy. Jiný vykladač snů si nechal vyrýt na hliněnou tabulku: „Já, Rino z Kréty, vykládám sny na příkaz bohů“. Také ve vykopávkách z Pompejí (v r. 79 n. l. byly zasypány popelem při výbuchu Vesuvu) byla nalezeny různé reliéfní štíty řemeslných dílen. V české literatuře najdeme popis reklamního sdělení ve hře Mastičkář ze 14. století (trhovec, propagující vonné masti). S vyvoláváním na tržištích, firemními štíty, výkladními skříněmi, plakáty a inzeráty si naši předkové vystačili do 19. století.\n\nTo je pouze několik příkladů na dotvrzení toho, že prvky reklamy můžeme najít dřív, než vůbec vznikla první manufaktura. Obecně lze říci, že se propagace datuje vznikem prvního státu, protože každé společenské zřízení potřebovalo určitým způsobem informovat širší veřejnost o svých záměrech (zvýšení daní, královský manifest, rytířský turnaj). Ještě obecněji můžeme říci, že reklama je spojena s dělbou práce, s potřebou nabídnout svůj výrobek za výrobek jiný nebo jej prodat ― tedy i se vznikem trhu.\n\nTyto příklady z dávné minulosti zdůrazňují, že každému výrobci, obchodníkovi či poskytovateli nějaké služby by mělo záležet na tom, aby jeho nabídka vešla ve známost. Aby se vryla do povědomí veřejnosti ― a to v co nejširším okruhu jeho působnosti. K tomu slouží propagace a reklama.\n\nPokud vyjdeme z jazykového základu těchto slov, pak propagace znamená latinsky \"'šíření\", zatímco latinské slovo \"reclamare\" značí vyvolávat, na něco upozorňovat, vychvalovat. Propagace je tedy širší pojem a zahrnuje nejen reklamu, ale i státní propagaci (vytváření dobré pověsti dané země v zahraničí) a společenskou propagaci (předvolební kampaň politických stran i propagace zdravého způsobu života - životního stylu).\n\nExistuje mnoho definic reklamy a propagandy, avšak žádná není „oficiální“ a každý autor teoretické práce si vyvozuje svoji vlastní verzi. Definice dle Zdeňka Chmela: \"\"Propagace je vědomá činnost, zaměřená specifickými prostředky na určený okruh lidí s cílem vyvolat, zesílit, nebo omezit u nich určitou potřebu nebo zájem, resp. způsob jejich uspokojování. Reklama je nástrojem ekonomické soutěže, hromadným způsobem prodeje, placenou formou působení na veřejnost, aby přijala nabízené zboží nebo služby. Je činností, která veřejným podáváním informací vyvolává potřeby nebo zájmy, existující potřeby zesiluje a upozorňuje na nejvýhodnější způsob jejich uspokojování.\"“\n\n\n\n\n\n"}
{"id": "75691", "url": "https://cs.wikipedia.org/wiki?curid=75691", "title": "Reportáž psaná na oprátce", "text": "Reportáž psaná na oprátce\n\nReportáž psaná na oprátce \"(v originále, který však až do 90. let nebyl nikdy respektován: Reportáž, psaná na oprátce)\" byly dopisy Julia Fučíka sestavené z motáků, které psal od přelomu března a dubna 1943 z vězení v Praze na Pankráci.\n\nJulius Fučík svěřoval motáky po částech dozorci Adolfu Kolínskému, jenž je vynášel ven a uschovával na různých místech. Na této činnosti se podílel rovněž český strážník Jaroslav Hora, který vedle jiných vězňů pomáhal i Fučíkovi a spolupracoval s Kolínským.\nCelkem stihl Fučík popsat 167 motáků, které se po válce často složitými cestami nakonec sešly v rukou Fučíkovy manželky Gusty. Ta se s Fučíkovým přítelem Ladislavem Štollem, komunistickým literárním kritikem a pozdějším ministrem školství a kultury, stala vyvolenou strážkyní Fučíkova odkazu. \n\nV současnosti je rukopis spolu s domácími i zahraničními vydáními Reportáže uchováván v pražském Muzeu dělnického hnutí, o.p.s. (od roku 2014 sbírka bezúplatně darována Národnímu muzeu Praha).\n\nJe paradoxem, že muži, bez jehož nasazení by se o \"Reportáži\" svět nikdy nedozvěděl, nosil jeho čin po převzetí moci komunisty spíše smůlu. V lednu 1954 žádal Adolf Kolínský ministra kultury Václava Kopeckého, aby bylo jeho jméno propříště v relacích o Fučíkovi určených veřejnosti vypuštěno, neboť \"„časté uvádění mého jména ve spojitosti s dílem J. Fučíka budí v lidech nedůvěru v mé činy, neboť lidé jsou již takoví, že si myslí, že uznání a vděk se projevují nikoliv slovy, nýbrž opět činy. Touto nedůvěrou trpím já i moje rodina a jistě to není ani v zájmu věci samotné“.\"\n\nV díle se dramaticky a emotivně líčí protinacistický odboj, výslechy, postavy spoluvězňů a dozorců. Text kolísá mezi svědectvím a sebestylizací. Autor zde nepochybuje o porážce nacismu a věří v komunismus jako jedinou budoucnost lidstva. Profesor slavistiky z Pensylvánské univerzity Petr Steiner tyto texty neoznačuje za reportáže, ale romance, tedy sentimentální žánr se šťastným koncem: \"„Ve svých textech se vědomě snažil zobrazit svět ne takový, jaký je, nýbrž jaký by měl být. A forma romance tomuto účelu ideálně vyhovovala.“\" Dospěl také k závěru, že Fučík se často stylizoval do role Ježíše Krista, který šíří pravou víru. Gusta Fučíková v prvním vydání vynechala pasáže, ve kterých Fučík nastínil, že hrál s gestapem „vysokou hru“ a odvolával se na protokoly ze svých výslechů. Mnozí kritikové díla to označili za zradu odbojové skupiny a spolupráci s vyšetřovateli. Úplné kritické vydání reportáže smyšlenky o zradě vyvrátilo (je ovšem nasnadě, že Fučíkovo počínání nebylo v souladu s přísnými pravidly konspirace).\n\nReportáž psaná na oprátce je nejpřekládanější knihou české literatury, byla přeložena do asi 90 jazyků.\n\nDatabáze NK ČR uvádí v období 1945–1994 celkem 35 vydání v češtině. \n\nV roce 2008 vydalo Ottovo nakladatelství první vydání faksimile rukopisu. Předmluvu napsal Zdeněk Mahler.\nAutorství, originalita a úplnost rukopisu byly v minulosti některými lidmi zpochybňovány. V roce 1990 byl rukopis Reportáže prozkoumán pražským Kriminalistickým ústavem. Podle jeho zprávy ze dne 27. června 1990 je autorem skutečně Julius Fučík. Dále bylo potvrzeno, že na žádném ze 167 listů rukopisu nebyly zjištěny žádné mechanické nebo chemické pozměňující zásahy nebo textové opravy a vpisy kromě oprav provedených autorem.\n"}
{"id": "75692", "url": "https://cs.wikipedia.org/wiki?curid=75692", "title": "Farma zvířat", "text": "Farma zvířat\n\nFarma zvířat je alegorický satirizující román George Orwella, ukazující formou bajky politické vztahy a děje mezi lidmi. Autor se důsledně vyhýbá vysvětlujícím komentářům, ale vzhledem k době napsání díla je nejzjevnější podobenství se stalinskou degenerací Sovětského svazu. V příběhu se objevuje skupinka zvířat, která se vzbouří a vyžene lidi z farmy, na které žije, a vede ji sama. Jejich vláda se však postupně zvrhne v brutální tyranii. Tato novela byla napsána v průběhu druhé světové války a vydána v srpnu roku 1945. Ačkoliv nebyla do konce 50. let příliš úspěšná, dnes je jedním z nejznámějších děl autora, stejně jako např. dystopický román 1984.\n\n\nPříběh se odehrává na poměrně malé farmě, kterou vlastní pan Jones. Na farmě jsou mimo pana Jonese také psi, kočky, prasata, ovce, krávy, koně, osel, myši, holubi, kozy a kachny. Jednoho dne se pan Jones opil a zapomněl zvířata zavřít. Ta se sešla ve stodole a prase Major vyprávělo o revoluci, která jednou přijde.\n\nNaučil zvířata zpívat píseň Zvířata Anglie.\n\nZa několik dní zemřel, ale po jeho smrti se zvířata vzbouřila a vyhnala pana Jonese. Tím začala revoluce. Potom prasata oznámila, že umějí psát a číst a že přejmenují \"Panskou farmu\" na \"Farmu zvířat\" a napsala na vrata sedm přikázání, která zní asi takto:\n\n\nOvce si to nedokázaly zapamatovat, a tak je prasata musela naučit jednodušší přikázání, které znělo: 4 nohy dobré, 2 nohy špatné.\n\nPotom se zvířata pustila do prací na statku. Prasata se díky svojí inteligenci ujala vedoucích pozic. Vše jim začalo jít mnohem lépe než dříve. Podařilo se jim také v bitvě u kravína odrazit první útok lidí.\n\nZa čas se narodila štěňata, ale hned po odkojení si je vzalo prase Napoleon na výchovu. Takhle to šlo dál, dokud další prase, Kuliš, nenakreslil nákres větrného mlýna. Napoleon byl proti už od začátku, ale Kuliš měl navrch. Když měl nákres hotový, na pravidelném nedělním shromáždění mělo dojít k hlasování o jeho stavbě. Kulišovo nadšení zvířata uchvátilo, avšak před zahájením hlasování Napoleon náhle přivolal devět psů – dorostlých převychovaných štěňat – a vyhnal Kuliše z farmy pryč.\n\nZvířatům se to nelíbilo, ale bála se psů, a tak nic neříkala. Poté Napoleon rozhodl, že se mlýn začne stavět. Stavba byla obtížná, ale zvířata dělala, co mohla. Téměř dokončený mlýn shodila vichřice. Napoleon však prohlásil, že viníkem je Kuliš, který se uchýlil na sousední farmu a organizuje sabotáže. Následně byly veškeré nezdary přičítány Kulišovi. Řada zvířat byla obviněna ze spolupráce s ním a odsouzena k smrti.\n\nNapoleonův pomocník, prase Pištík, měnil postupně přikázání. Zvířatům to připadalo divné, ale Pištík jim říkal, že se pletou, že mají špatnou paměť. Nakonec zvířata uznala, že má pravdu. Mezitím došlo k dalšímu útoku lidí, při němž byl opět zničen téměř hotový mlýn.\n\nPrasata postupně soustřeďovala větší a větší moc, až nakonec vládla v čele s diktátorem Napoleonem stejně přísně jako lidé. Přeučila ovce jejich přikázání na: 4 nohy dobré, 2 lepší a začala chodit po dvou. Sedm přikázání nakonec změnila v jedno: Všechna zvířata jsou si rovna, ale některá jsou si rovnější.\n\nPříběh vrcholí hostinou, na které jsou společně prasata a lidé – delegace sousedních farmářů. Zvířata hostinu sklesle pozorují oknem. Lidé obdivují přísný režim, jaký prasata ostatním zvířatům nastolila a Napoleon slavnostně oznamuje přejmenování \"Farmy zvířat\" na \"Panskou farmu\". Zvířata shledávají, že již nelze odlišit prasata od lidí.\n\nTak autor uzavírá dějinný cyklus diktatura-revoluce-diktatura.\nKniha poprvé vyšla v češtině již v roce 1946 u nakladatelství I. L. Kober v překladu Jiřího Havelky. Po únorovém převratu se George Orwell dostal na seznam zakázaných autorů a jeho díla tedy nemohla v Československu vycházet. Podruhé tedy kniha vyšla v roce 1981 jako \"Zvířecí statek\" u exilového nakladatelství Index v překladu Jiřího Komárka. Rovněž byla přepisována formou samizdatu v anonymním překladu s názvem \"Zvířecí farma\". Šlo o překlad z němčiny. Přeložila Jiřina Čechová. Po Sametové revoluci pak kniha poprvé vyšla v roce 1991 v překladu Gabriela Gössela a od té doby byla znovu vydána již několikrát.\n\n\nAmerická CIA údajně zakoupila v 50. letech 20. století filmová práva na Farmu zvířat od vdovy po Orwellovi (přes prostředníka E. Howarda Hunta), aby mohl být změněn konec díla a vyznělo více protikomunisticky. Mezi roky 1952 a 1957 poslala CIA přes hranice v rámci operace Aedinosaur milióny balónů s kopiemi novely do Polska, Maďarska a Československa, jejichž vzdušné síly se je snažily sestřelit.\n\n\n"}
{"id": "75693", "url": "https://cs.wikipedia.org/wiki?curid=75693", "title": "Rudá záře nad Kladnem", "text": "Rudá záře nad Kladnem\n\nRudá záře nad Kladnem je román Antonína Zápotockého. Pojednává o historii dělnického hnutí v Kladně v letech 1918–1920 z komunistického pohledu. V období komunistické vlády v Československu na něj bylo poukazováno jako na velmi významné dílo.\n\nRežisér Vladimír Vlček natočil v roce 1955 podle knihy stejnojmenný film.\n"}
{"id": "75694", "url": "https://cs.wikipedia.org/wiki?curid=75694", "title": "Lomnička (rozcestník)", "text": "Lomnička (rozcestník)\n\nPojem Lomnička může mít následující významy:\n\nJméno obce:\n\nJméno části obce:\n\nJméno vodního toku:\n"}
{"id": "75695", "url": "https://cs.wikipedia.org/wiki?curid=75695", "title": "Snapshot", "text": "Snapshot\n\nSnapshot může být:\n"}
{"id": "75701", "url": "https://cs.wikipedia.org/wiki?curid=75701", "title": "Madeleine Albrightová", "text": "Madeleine Albrightová\n\nMadeleine Albrightová, nepřechýleně Madeleine Albright, rozená Marie Jana Körbelová (po roce 1945 Korbelová) (* 15. května 1937 Praha, Československo) je bývalá ministryně zahraničních věcí USA (\"Secretary of State\"), historicky první žena v tomto úřadu. Předtím, během první Clintonovy administrativy, působila jako velvyslankyně USA při OSN. Sehrála významnou úlohu v rozšiřování NATO o země bývalého východního bloku. V květnu 2012 jí Barack Obama udělil Prezidentskou medaili svobody.\n\nMadeleine Albrightová se narodila v pražské židovské rodině na Smíchově. Byla však pokřtěna a vychovávána jako katolička a o svém židovském původu se podle vlastních slov dozvěděla až poté, co Washington Post publikoval reportáž, v níž bylo vzpomenuto, že její prarodiče a několik příbuzných se stali oběťmi holocaustu.\n\nJejí otec Josef Korbel byl československý diplomat. Hned po Hitlerově okupaci zbytku Československa v březnu 1939 se mu podařilo i s celou rodinou odejít do Londýna, kde ve sklepním bytě zažili německé bombardování. \"Značnou část dětství jsem prožila v protiletadlovém krytu a zpívala jsem si\", vzpomíná Albrightová. Později se rodina přestěhovala do městečka Walton-on-Thames. Má sestru Kathy a bratra Johna.\n\nV době, kdy se její otec jako pracovník československé exilové vlády aktivně účastnil boje proti hitlerovskému Německu, nastoupila šestiletá Madeleine do školy. Na vysvědčení z roku 1943 byla charakterizována jako \"bystrá a živá žačka, snadno se učí a učivo si dobře pamatuje\". Známky měla dobré, jen ze zeměpisu měla čtyřku.\n\nPo válce se Korbelovi vrátili do Československa, po komunistickém převratu v roce 1948 ho opustili a usadili se ve Spojených státech v Coloradu. Měli jen skromné finanční prostředky. Po studiích na internátní škole ve Švýcarsku a absolvování uznávaného Wellesley College, kde dostala stipendium pro studium politologie, se Madeleine provdala za chicagského novináře Josepha Medilla Pattersona Albrighta (pocházel z rodiny tradičních vydavatelů novin) a zapsala na postgraduální studium na Kolumbijské univerzitě. Získala diplom na Institutu ruských studií.\n\nMadeleine Albrightová má tři dcery: dvojčata Anne Korbel Albright a Alice Patterson Albright a Katherine Medill Albright.\n\nV průběhu přípravy na doktorát (získala jej v roce 1976) byl jejím konzultantem polský rodák Zbigniew Brzezinski, zastánce politiky studené války v Demokratické straně. Následující dva roky pracovala pro demokratického senátora za stát Maine, Edmunda Muskieho. Když do administrativy Bílého domu po vítězství Jimmyho Cartera nastoupil Brzezinski, vzal ji s sebou. Měla na starosti vztahy s Kongresem a dělala zprostředkovatelku mezi Radou pro národní bezpečnost (NSC) a ministerstvem zahraničních věcí, jež řídil Muskie.\n\nV roce 1992 ji Antony Lake, poradce Billa Clintona pro otázky zahraniční politiky, pozval do volební kampaně. Na Clintona udělala dobrý dojem a ten ji po volbách jmenoval velvyslankyní USA v Radě bezpečnosti OSN. Hned poté ji jmenoval i vedoucí štábu pro spolupráci s Radou pro národní bezpečnost (NSC). V těchto funkcích se jí podařilo vybojovat rovnocenné místo ve vládě s právem zúčastňovat se všech zasedání NSC.\n\nOd roku 1993 do začátku roku 1997 byla velvyslankyní USA při OSN a jako taková zasedala v Radě bezpečnosti v době, kdy OSN nedokázala nijak bezprostředně zasáhnout ve Rwandě, v níž probíhala genocida. Telegram se žádostí o vyslání posil a k oprávnění k zásahu proti genocidě v Rwandě byl po jejím přezkoumání a po poradě s prezidentem Clintonem ignorován. Sama tuto skutečnost vysvětluje nedostatečnými informacemi a nepřehlednou situací na místě, což prý znemožnilo přijmout účinnou akci.\n\nV roce 1996 na půdě OSN ostře reagovala na sestřelení dvou civilních letadel nad Kubou. Označila tento čin jako chladnokrevnou vraždu a neváhala použít neslušné výrazy.\n\nPřesvědčila Rusko, aby podpořilo vyslání amerických vojáků na Haiti, takže se operace uskutečnila pod záštitou OSN.\nZískala velký vliv na rozhodování o zahraniční politice s ambicí ucházet se v následujícím administrativním období o post ministryně zahraničních věcí. Prezident Bill Clinton ji na to místo navrhl a Madeleine Albrightová ho ihned přijala. Senát ji schválil jednomyslně také díky přátelství tehdejšího šéfa republikánů Jesse Helmse a její dobré diplomatické práci i v odlehlejších koutech světa.\n\nMinistryní zahraničí (\"Secretary of State\") byla od 23. ledna 1997 do 20. ledna 2001. V této funkci mj. v letech 1998-2000 sehrála roli při řešení kosovské otázky a o budoucnosti této srbské provincie. Jednala (nejdříve tajně) s velitelem Kosovské osvobozenecké armády Hashimem Thaçim, se kterým se sblížila.\" Po fiasku tzv. Rambouilletské smlouvy (pro Srby nepřijatelné), podle níž se Kosovo mělo postupně osamostatnit, a Srbsko mělo být obsazeno vojsky NATO, začalo v březnu 1999 bombardování Kosova i Srbska letectvem států NATO. Bombardování Jugoslávie americkým vojenským letectvem a dalšími spojenci v rámci NATO nakonec vedlo k dohodě z Kumanova, stažení Jugoslávské armády z Kosova a navzdory původní dohodě i uznání nezávislosti Kosova ze strany rozhodujících zemí o 9 let později.\n\nPo skončení války o Kosovo získala její firma Albright Group podíl v kosovském mobilním operátoru Ipko. Později tento podíl prodala slovinskému Telekomu.\n\nTím, že přesvědčila spojence, že setrvání Butruse-Butruse Ghálího ve funkci generálního tajemníka OSN je proti dlouhodobým zájmům OSN, překazila jeho opětovné zvolení do této funkce. Spojené státy mu vyčítaly, že odmítal zredukovat přebujelý administrativní systém OSN.\n\nAlbrightová také sehrála významnou úlohu při prvním rozšíření NATO o bývalé členy východního bloku, a to Česko, Polsko a Maďarsko. \n\nAlbrightová obdržela pamětní stříbrnou medaili Jana Masaryka během Bohemia Foundation oslavy v Praze, 7. března 2000.\n\nPo odchodu z funkce ministryně zahraničí se o ní spekulovalo jako o možné nástupkyni Václava Havla ve funkci prezidenta ČR. V letech 2003–2005 byla ve vedení Newyorské burzy. V současnosti přednáší na Georgetown University, podílí se na činnosti Národního demokratického institutu pro mezinárodní vztahy a je předsedkyní Komise pro posílení práv chudých.\n\n23. 10. 2012 se v Paláci knih Luxor konala autogramiáda její nové knihy \"Pražská zima\". Akce se zúčastnilo několik aktivistů z občanského sdružení Přátelé Srbů na Kosovu, kteří svérázným způsobem protestovali proti roli M. Albrightové na bombardování Jugoslávie v roce 1999 letadly NATO bez mandátu OSN, a dále proti tomu, že nic neudělala proti vyhnání Srbů z Chorvatska, nebo že osobně vydělala na privatizaci kosovských telekomunikací.\n\n\n"}
{"id": "75704", "url": "https://cs.wikipedia.org/wiki?curid=75704", "title": "Brasília", "text": "Brasília\n\nBrasília je hlavní město Brazílie. Leží hluboko ve vnitrozemí, asi 1000 km severozápadně od Ria de Janeiro. Ve městě a jeho okolní aglomeraci (tzn. ve Federálním distriktu) žilo v roce 2016 více než 3 miliony osob, což z Brasílie dělá čtvrté největší brazilské město.\n\nBrasília leží na náhorní plošině v Centrální brazilské vysočině v oblasti, kde pramení řeka Tocantins. Nachází se v průměrné nadmořské výšce 1172 m, nejnižší bod leží 1067 m nad mořem a nejvyšší ve výšce 1230 m n. m. Průměrná teplota je po celý rok velmi vyrovnaná, v lednu se pohybuje okolo 23 °C a v červenci 22 °C. V lednu spadne průměrně 310 mm srážek, v červenci nespadnou žádné.\n\nBrasília je relativně mladé město, vzniklo jako nová brazilská metropole. Až do jejího vybudování bylo hlavním městem Brazílie Rio de Janeiro (již od roku 1763). Brzy poté, co země získala nezávislost, zrodila se (v roce 1822) myšlenka na vybudování nového hlavního města. Společně s tímto návrhem bylo navrženo jméno pro toto město – mělo se jmenovat právě Brasília. V ústavě byla tato idea zapsaná od roku 1891. K realizaci projektu však došlo až v roce 1954, když začaly přípravné práce.\n\nMěsto bylo založeno a vybudováno v letech 1956–1961 brazilským prezidentem českého původu Juscelinem Kubitschekem. Aby nová metropole nebyla izolovaná, bylo nutno též vystavět letiště a silniční infrastrukturu, které nové město spojily se São Paulem, Rio de Janeirem a dalšími důležitými sídly v zemi. Rozložení města odráží jeho moderní charakter; jednotlivé čtvrti jsou oddělené, silnice byly vyprojektovány jako široké a dlouhé mnohaproudé komunikace s mimoúrovňovými křižovatkami. Architektura významných budov, hlavně státních úřadů, které se nacházejí v centru města, patří k nejtypičtějším ukázkám architektury 50. a 60. let 20. století.\n\nK slavnostnímu otevření nového hlavního města došlo v roce 1960. Součástí slavnostního obřadu byl i náboženský ceremoniál a na Centrálním náměstí byl vztyčen železný kříž z Portugalska. Od roku 1987 je Brasília zařazená na seznamu UNESCO. Od roku 2001 má Brasília také i svůj vlastní systém metra.\n\nHlavním ekonomickým odvětvím ve městě je stavebnictví, služby, komunikace, finančnictví, potravinářský, dřevařský a zábavní průmysl. Město má spíše vládní než průmyslový charakter. Je sídlem několika národních společností jako \"Brasil Telecom, Correios\", banky \"Caixa Econômica Federal \" a největší \"Banco do Brasil\".\n\nVe městě se nachází mezinárodní letiště Brasília, které je pro svou polohu hlavním leteckým dopravním uzlem v zemi. Podle počtu přepravených pasažérů a pohybu letadel je třetí nejrušnější v zemi. V roce 2001 bylo spuštěno metro.\n\nPatronem města je Jan Bosco. V roce 2008 získalo město titul americké hlavní město kultury.\n\nAčkoli Brasília není nikterak staré město, nachází se zde řada zajímavých míst. Na náměstí Tří mocností stojí budova národního kongresu, nejvyššího soudu, dále pak památník připomínající založení města a palác Planalto, kde sídlí prezidentské kanceláře. Důležitou budovou je také moderní Katedrála Zjevení Panny Marie, která svojí konstrukcí připomíná kostru obrovského obratlovce. Mezi zajímavé mosty patří obloukový most Ponte Juscelino Kubitschek.\n\n\n"}
{"id": "75706", "url": "https://cs.wikipedia.org/wiki?curid=75706", "title": "Cape Grand Prix 1962", "text": "Cape Grand Prix 1962\n\nV. Cape Grand Prix byl závod Formule 1 konaný 2. ledna 1962 v Killarney Motor Racing Complex v jihoafrickém Kapském městě. Závod se jel na 60 kol, vítězem se stal britský pilot Trevor Taylor s vozem Lotus 21.\n\n\n\n"}
{"id": "75709", "url": "https://cs.wikipedia.org/wiki?curid=75709", "title": "Tobiáš Štefek z Koloděj", "text": "Tobiáš Štefek z Koloděj\n\nTobiáš Štefek z Koloděj, něm. \"Tobias Steffeck von Kol[l]odey\" (? – 21. června 1621) byl český šlechtic, původem měšťan.\n\nNarodil se v Náchodě v domku na místě, kde dnes stojí palác městské spořitelny. V mladším věku vychovával šlechtické děti, potom byl panským úředníkem a regentem všech panství Smiřických. 12. února 1593 obdržel se svým bratrem Matějem erb a přídomek z Koloděj. \n\nPoprvé se oženil 7. listopadu 1595 s Kateřinou, dcerou Jana Laštovičky, pak s Annou, vdovou po Danielu Pražákovi. Z prvního manželství vzešli Štěpán a Ludmila, z druhého Tobiáš a Anna. \n\nRoku 1612 nabyl v Praze městského práva. Byl zvolen mezi defensory konsistoře a university. Za stavovského povstání v letech 1618 – 1620 byl direktorem městského stavu. Jako direktor z městského stavu spolupodepisoval konfederaci učiněnou s jinými zeměmi, hlasoval pro zavržení krále Ferdinanda II. a zvolení Fridricha Falckého za českého krále. Účastnil se jako spolupřehlížitel roku 1619 opravy justifikací a dedukcí svobodného práva stavů českých k volbě českého krále. Byl vězněn od 21. února do 13. března 1621 v Novoměstské radnici v Praze, 29. března 1621 byl převezen na Pražský hrad a odsouzen hrdelní císařskou komisí ke ztrátě hrdla, cti a statků.\n\nTento rozsudek Ferdinand II. 26. května 1621 potvrdil. Dne 21. června 1621 byl sťat druhým mečem jako první. \n\nAni jeho dva synové otce nezapřeli, starší Štěpán byl mistrem svobodných umění a doktor lékařství. Studia zahájil na gymnáziu ve Zhořelci, poté studoval v Brémách a Marburku. V roce 1619 získal doktorát lékařství. V Praze žil se svou ženou Dorotou rozenou Celestýnovou. Měli dceru Annu a syna, jehož jméno se nedochovalo. Roku 1627 odešla celá rodina do exilu. Štěpán, který přežil své děti, zemřel po roce 1653 pravděpodobně v Drážďanech. \n\nMladší syn Tobiáš (narozen 1615) odešel pravděpodobně s rodinou svého staršího bratra do exilu (Pirna ?). Při vpádu Sasů roku 1631 přišel do Prahy a sňal hlavu svého otce z mostecké brány. Poté se zúčastnil slavnostního pohřbení ostatků popravených pánů. Tento pietní akt se konal v neděli 20. nebo 30. listopadu 1631 ve 14 hodin a protáhl se dlouho do nočních hodin, kdy se konal tajný pohřeb a hlavy byly uloženy neznámo kam. Za toto provinění byl 25. ledna 1634 konfiskační komisí frýdlantskou odsouzen a jeho jmění bylo zkonfiskováno. V letech 1640 – 1650 byl ve službách knížat anhaltských, po jejichž přímluvě byl roku 1646 povýšen Ferdinandem III. do šlechtického stavu.\n\n"}
{"id": "75714", "url": "https://cs.wikipedia.org/wiki?curid=75714", "title": "Udu", "text": "Udu\n\nUdu je perkusivní hudební nástroj, který pochází z oblastí Nigérie, obývaných kmeny Hausa a Ibo (Igbo). Podle Sachs-Hornbostelovy klasifikace hudebních nástrojů patří současně mezi aerofony a idiofony. Slovu „udu“ znamená v jazyce kmene Ibo „keramika“ a také „mír“. \n\nUdu je keramická nádoba s krátkým hrdlem a kulatým otvorem v boku. Obvyklá výška udu se pohybuje mezi od 20 do 50 cm, velké nástroje mají hluboký zvuk, malé vysoký. Průměr otvorů bývá 3 až 7 cm. Kromě udu ve tvaru nádoby existuje např. utar s diskovitým tělem, dvojkomorový kim-kim a další nástroje netradičních tvarů.\n\nTradičně se udu vyrábí slepováním tenkých válečků keramické hlíny na dřevěné formě, modelováním a tvarováním pomocí dřevěných nástrojů. Dnes se udu též točí na hrnčířském kruhu nebo odlévají. Po vysušení jsou nástroje leštěny hladkým kamenem, nebo jiným tvrdým předmětem a na závěr vypáleny v keramické peci. Vlastnosti použité keramické hlíny, případných přísad, pracovní postup i vypalovací teplota mají vliv na zvuk nástroje. \n\nNa udu lze vydávat mnoho různých zvuků, hra může připomínat indická tabla nebo africký mluvicí buben. Technika hry je velmi individuální, odlišná u různých hudebníků, závislá na zeměpisné oblasti i účelu hudby. Při hře může hráč sedět se skříženýma nohama a nástrojem položeným v klíně nebo na zemi na měkké podložce. Je možné hrát i v sedě na židli nebo ve stoje s nástrojem umístěným na vhodném stojanu. Hrdlo nástroje směřuje svisle nahoru, šikmo nebo vodorovně do strany. Boční otvor může směřovat k dominantní (obvykle pravé) ruce. Tato orientace odpovídá běžné technice hry na bubny. Opačná orientace, kdy k dominantní ruce směřuje hrdlo, odpovídá technice hry na tabla. Jako podložku pod udu lze použít kruhovou podložku pro tabla. \n\nZákladní hluboký zvuk, vznikající resonancí dutiny nástroje, se ozve při úderu dlaní na boční otvor. Postupným odkrýváním otvoru lze docílit charakteristického glissanda. Zvuk lze ovlivňovat způsobem úderu a také částečným zakrýváním otvoru hrdla dlaní druhé ruky. Vyšší hluboké zvuky vznikají při úderech na otvor hrdla. Opět je lze kombinovat se zakrýváním bočního otvoru.\n\nOstré, vysoké, někdy až kovově znějící zvuky, vznikající kmitáním hmoty nástroje, se ozývají při úderech dlaní nebo prsty do keramického těla udu. Údery na různá místa znějí odlišně.\n\nNástroj vznikl zřejmě z hliněné nádoby na vodu. Udu se původně používalo při hraní náboženské a obřadní hudby, při které jeho hluboký zvuk byl hlasem předků. V některých společenstvech na udu hrají výlučně ženy. V současnosti se udu rozšířilo do mnoha zeměpisných oblastí a používá se v mnoha druzích a stylech hudby. \n\n\n"}
{"id": "75716", "url": "https://cs.wikipedia.org/wiki?curid=75716", "title": "KSnapshot", "text": "KSnapshot\n\nKSnapshot je počítačový program pro snímání obrazovky, který je součástí grafického uživatelského prostředí KDE a je tedy postaven na knihovně Qt.\n\n"}
{"id": "75722", "url": "https://cs.wikipedia.org/wiki?curid=75722", "title": "Šosse Entuziastov (stanice metra v Moskvě)", "text": "Šosse Entuziastov (stanice metra v Moskvě)\n\nŠosse Entuziastov ( ) je stanice moskevského metra.\n\nŠosse Entuziastov se nachází na Kalininské lince, zhruba v její prostřední části (v severovýchodní části Moskvy). Stanice je trojlodní ražená, s jedním výstupem. Střední loď je z jedné strany zkrácená a z jedné strany ukončená eskalátorovým tunelem vedoucím do mělce založeného podpovrchového vestibulu. Stěny všech tří lodí jsou obložené kamenem, stropy jsou omítnuté. Jak ve střední lodi, tak i na stěnách za nástupištěm jsou umístěné kovové plastiky s tematikou socialistického realismu. Veřejnosti je stanice přístupná od 30. prosince 1979.\n\n"}
{"id": "75723", "url": "https://cs.wikipedia.org/wiki?curid=75723", "title": "Vladimír Škutina", "text": "Vladimír Škutina\n\nVladimír Škutina (16. ledna 1931, Praha – 19. srpna 1995, Praha) byl český humorista, publicista, spisovatel a autor televizních seriálů. \n\nOtec Jaroslav byl ředitelem Pohřebního ústavu hl. m. Prahy. Po válce byl členem organizace Junáka – 22. středisko \"Šipka\". Navštěvoval gymnázium v Křemencově ulici, od roku 1948 Vančurovo (později sloučené Drtinovo) gymnázium na Smíchově. Po maturitě (1950) byl krátce redaktorem novin Práce a agentury ČTK, pak dělníkem v Tatře Smíchov a v Armabetonu. \n\nV roce 1952 začal studovat na FAMU, po dvou semestrech školu opustil a zvolil si svobodné povolání. Již za studií začal publikovat v různých novinách, připravoval revuální pořady a kabarety, snažil uplatnit ve filmu (zvláště ve spolupráci s Václavem Wassermanem). \n\nV roce 1953 vydal první knihu \"Bez vavřínů\" (o osudech českých vynálezců) a stal se externím scenáristou zábavných pořadů Československé televize. Podílel se například na prvním televizním Silvestru (1953-54) nebo filmu \"Hvězda jede na jih\" z roku 1958. \n\nPo dobu základní vojenské služby (1956–1958) byl přidělen jako redaktor časopisu \"Pěst\". \n\nV letech 1967 až 1969 působil jako redaktor Československé televize a byl spoluautorem revue a seriálů jako \"Ztracená revue\" (1962), \"Půjčovna talentů\" (1964), které byly oceněny \"Zlatou růží\" na \"Mezinárodním televizním festivalu\" v Montreux.detektivních cyklů \"Kriminalistická laboratoř\" a \"Kriminalistický archiv\" (1965-67). \n\nV roce 1955 se oženil s Evou Dobiášovou, slavnou basketbalistkou a současně novinářkou. Měli spolu dceru Lucii, provdanou Granátovou. \n\nV roce 1960 absolvoval na Filozofické fakultě Univerzity Karlovy obor psychologie. Ve stejném roce se rozvedl. \n\nV roce 1962 se stal redaktorem v Ústředí lidové tvořivosti, od května do února 1963 byl vězněn za urážku hlavy státu (Ruzyň, Valdice). \n\nPo propuštění na jaře 1963 byl nejprve stavebním dělníkem, poté televizním autorem na volné noze. \n\nOd října 1967 do července 1969 pracoval jako redaktor Československé televize, obrovské popularity dosáhl cyklem rozhovorů: \"Co tomu říkáte, pane Werichu?\" vysílaných v Československé televizi průběhu roku 1968. Stal se jednou z nejvýraznějších osobností Pražského jara, byl předním protagonistou protiokupačního televizního vysílání v srpnu 1968. \n\nV srpnu 1969 byl zatčen a vyšetřován zprvu ve vazbě, poté na svobodě. Roku 1971 byl odsouzen; z vězení (Ruzyň, Hradec Králové, Mírov) byl propuštěn v dubnu 1974. \n\nPo emigraci žil v Curychu, spolupracoval s nakladatelstvími Konfrontace, Polygon aj. V letech 1979–1983 byl vedoucím redaktorem časopisů Magazín a Reportér (1984–1990). Založil řadu edic zaměřených na zábavnou četbu (\"Revue napětí a humoru\", \"5 podob humoru a napětí\" apod.). S režisérem Jaroslavem Gillarem psal komedie uváděné v německých a švýcarských divadlech; jeho televizní a filmové projekty se nerealizovaly. Napsal knihy \"Svět jako skleněná duhová kulička\" a \"Prezidentův vězeň na hradě plném bláznů\". Spolupracoval s redakcemi Hlasu Ameriky a Svobodné Evropy. \n\n12. ledna 1962 byl odsouzen za větu: „Prezident Novotný je vůl, gauner a vyložený despota“ (trestný čin snižování vážnosti presidenta republiky) vyřčenou v říjnu 1961 v pražské restauraci U Jelínků. Dostal šest měsíců s podmínkou na dva roky (případ a věznění popsal v knize \"Presidentův vězeň\", 1969).\n\nZa trestné činy pobuřování a hanobení republiky a jejích představitelů a přípravu trestného činu hanobení státu světové socialistické soustavy (v souvislosti s rukopisem \"Rusové opravdu přicházej\"í o srpnových událostech v Čs. televizi) byl v roce 1969 zatčen a odsouzen na čtyři roky a dva měsíce. O nové vězeňské zkušenosti napsal knihu \"Presidentův vězeň na hradě plném bláznů\", 1979.\n\nV listopadu 1972 podepsal ve vězení závazek spolupráce se Státní bezpečností (krycí jméno Historik). Trest mu to nezkrátilo, z vězení vyšel v květnu 1974, se zákazem tři roky pracovat ve sdělovacích prostředcích. Po propuštění pracoval jako plavčík a skladník. \n\nTajné policii podával hlášení především o Petru Uhlovi, Ivanu Klímovi, Ludvíku Vaculíkovi, Jaroslavu Hutkovi a mnoha dalších. Škutina sice nebyl zcela spolehlivý spolupracovník, některé informace zatajil, nicméně byl jako agent aktivní, Státní bezpečnosti předal celkem 194 zpráv, za které na odměnách dostal 39 tisíc korun. \n\nV roce 1977 podepsal na doporučení StB Chartu 77. Od listopadu 1977 do května 1978 byl zaměstnán jako kameník v Průmyslu kamene na Zlíchově. Současně podával tajné policii podrobné informace o průběhu opisování, sběru podpisů a dalších okolnostech Charty 77.\n\nV prosinci 1978 mu bylo povoleno legálně se vystěhovat s celou rodinou do Švýcarska.\n\nPo únoru 1990 se vrátil do Československa a byl glosátorem domácích událostí. Politicky se angažoval a před prvními svobodnými volbami v roce 1990 se stal jedním z lídrů Národně sociální strany, za tuto stranu neúspěšně kandidoval do sněmovny. Začal externě spolupracovat s ČST (\"Stres po česku\", 1990-91, \"Tak tyhle my známe, pane Škutino\", (1990-91). V roce 1990 získal Cenu míru amerických universit za esej \"Co s humorem, když máme svobodu\". Jako demokratický kontakt mezi Prahou a Ženevou pracoval i pro Masarykovo demokratické hnutí, jehož členové se také účastnili oslavy jeho šedesátých narozenin v pražském \"Karolinu\".\n\nV říjnu 1992 napsal deník Metropolitní Telegraf článek o jeho spolupráci se Státní bezpečností. Škutina podal žalobu na ochranu osobnosti, žádal satisfakci ve výši dvou milionů korun a uveřejnění opravy. Redakci obvinil ze spiknutí. Poté, co si žalovaná strana vyžádala jeho svazek StB, vzal žalobu zpět a až na výjimky se stáhl z veřejného života.\n\nZemřel na rakovinu v srpnu 1995 v pražské Thomayerově nemocnici.\n\n\n\n"}
{"id": "75724", "url": "https://cs.wikipedia.org/wiki?curid=75724", "title": "Jiří Mucha (spisovatel)", "text": "Jiří Mucha (spisovatel)\n\nJiří Mucha (12. března 1915 Praha – 5. dubna 1991 Praha) byl český prozaik, publicista, scenárista a překladatel.\n\nJiří Mucha byl syn malíře a grafika Alfonse Muchy. V dětství a mládí žil střídavě doma a v zahraničí. V letech 1920 – 1921 žil s rodiči ve Spojených státech, v letech 1937 – 1939 v Paříži. V roce 1934 složil maturitu na gymnáziu v Praze. Studoval medicinu na vysoké škole v Praze, poté na Sorboně v Paříži. Dále studoval dějiny umění a orientalistiku.\n\nVálka ho zastihla ve Francii. Působil jako válečný zpravodaj a letec na africké frontě, v Indii, Barmě, Číně, Itálii a Francii. Po roce 1945 pracoval jako novinář, v roce 1951 byl uvězněn a v inscenovaném procesu v roce 1952 odsouzen za špionáž na šest let. Prošel Jáchymovem, Mikulovem a Valdicemi. Ve vězení pracoval jako lékař v uhelných a uranových dolech.\n\nPo svém propuštění v roce 1955 se živil jako scenárista a překladatel z angličtiny. Propuštení z vězení bylo podmíněno závazkem spolupracovat s komunistickou tajnou policií. Ta s ním v roce 1963 ukončila spolupráci,\nprotože nepředával seriozní informace. V roce 1968 byl rehabilitován.\n\nV šedesátých letech se znovu zařadil mezi významné spisovatele, ve svých dílech reflektoval totalitní společnost. Ve svých dílech řešil podobné věci jako Erich Maria Remarque (v době 1. světové války návrat vojáků do mírového života). Po pádu komunismu byl zvolen předsedou československého PEN klubu.\n\nJiří Mucha byl dvakrát ženatý. Jeho první manželkou byla dirigentka a hudební skladatelka Vítězslava Kaprálová, se kterou se oženil ve Francii 23. dubna 1940 necelé dva měsíce před její smrtí na závažnou chorobu. Druhou manželkou byla skotská hudební skladatelka Geraldine Thomsenová (1917-2012, sňatek 1941). Ta měla syna Johna, podle některých zdrojů však jeho biologickým synem není.\n\nS Vlastou Plockovou (1921–2003), která pocházela z rodiny pražského průmyslníka Bárty, měl nemanželskou dceru Jarmilu Mucha Plockovou. Jarmila vystudovala architekturu v Praze, výtvarné vzdělání si doplnila na pražské Akademii výtvarného umění. V roce 1981 odešla za svým španělským manželem do Barcelony, kde studovala na výtvarné akademii Massana. Jarmila zdědila po dědečkovi Alfonsovi jak výtvarné nadání, tak i umělecký rukopis.\n\n\nNa tento román navazují ústřední postavou dva následující romány:\n\n\n\n\n\n\n\n"}
{"id": "75726", "url": "https://cs.wikipedia.org/wiki?curid=75726", "title": "Tramín červený", "text": "Tramín červený\n\nTramín červený (zkratka TČ, název dle VIVC \"Traminer Rot\") je starobylá moštová odrůda révy vinné (\"Vitis vinifera\"), určená k výrobě bílých vín. Je jednou z nejstarších pěstovaných odrůd, podílela se na vzniku mnoha klasických evropských odrůd révy a je oblíbeným partnerem při šlechtění nových odrůd. Původ odrůdy je nejasný a ztrácí se v dávné minulosti.\n\n\"Tramín\" patří do skupiny západoevropských odrůd (\"Proles occidentalis\" Negr.) Ty se vyznačují menším hroznem i bobulemi, slabším růstem a tenčím révím, které dobře vyzrává a odolává mrazu. Typické jsou pro ně i vína vysoké kvality s vysokým obsahem kořenitých a vonných látek.\n\n\"Tramín\", nebo též \"Savagnin\", jak je odrůda nazývána v regionech Jura a Franche-Comté v severovýchodní Francii, je odrůda s velmi dlouhou historií a navíc odrůda se značným sklonem k tvorbě mutací. Jako u každé takové odrůdy (jmenovat můžeme například odrůdy \"Pinot\", \"Trebbiano Toscano\" či \"Gouais blanc\") se u ní během staletí vegetativní reprodukce vyvinulo několik různých forem (mutací, klonů), rozdílných co barvy bobulí, aroma, tvaru a rozměru listů, hroznů atd. Některé z těchto forem máme dnes sklon považovat za samostatné odrůdy, například \"Gewürztraminer\" v Alsasku, v italském regionu Südtirol/Trentino-Alto Adige a v Německu, \"Heida\" či \"Païen\" ve Švýcarsku (odtud pochází odrůda \"Tramín bílý\", pěstovaná za hraběte Šporka na zámku Kuks pod názvem \"Brynšt\" a dnes zde opět na malé ploše vysazená), \"Traminer\" či \"Traminer Weisser\" v Německu, \"Traminer Aromatico\" v regionu Südtirol/Trentino-Alto Adige v Itálii. Analýza DNA prokázala, že všechny tyto formy mají stejný genetický základ s pouze nepatrnými rozdíly na úrovni klonů. \n\nPřes výše uvedené, a nebo právě proto, nám nic nebrání, rozlišovat po vzoru odrůd \"Pinot\" tradičně alespoň odrůdy \"Tramín bílý\" a \"Tramín červený\", mimochodem, ve Francii jsou v \"Catalogue des variétés de vigne\" zapsány samostatně odrůdy tři, a sice \"Gewürztraminer\", \"Savagnin Rosé\" a \"Savagnin Blanc\".\n\nRéva vinná (\"Vitis vinifera\") odrůda \"Tramín červený\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou kratší až středně dlouhé, umožňují této rostlině pnout se po pevných předmětech. Růst je středně bujný až bujný s polovzpřímenými letorosty. Vrcholky letorostů jsou otevřené, bělavě zelené, slabě pigmentované antokyaniny, silně bíle vlnatě ochmýřené až plstnaté. Mladé lístky jsou zelené s bronzovými skvrnami, slabě pigmentované antokyaniny, mají narůžovělý nádech. Internodia jsou krátká, stejně jako nodia jsou zelená, na osluněné straně někdy hnědočerveně proužkovaná, bez ochmýření, pupeny jsou velmi slabě pigmentované antokyaniny. Olistění je bohaté, listová plocha je zahuštěná množstvím zálistků. jednoleté réví je poměrně tenké, eliptického průřezu, červenavě až skořicově hnědé, čárkované i tečkované. Zimní pupeny jsou malé, širší, hrotité.\n\nList je malý až středně velký, okrouhlý, tří- až pětilaločnatý, málo členěný, s mělkými horními bočními výkroji, které jsou otevřené, s oblým dnem. Vrchní strana čepele listu je silně puchýřnatá, drsnější, mírně vrásčitá a zvlněná, tmavě zelená, spodní strana je jemně plstnatá, zoubkování na okraji je méně výrazné, konvexní. Řapíkový výkroj je buď úzce otevřený, klínovitý, nebo uzavřený s průsvitem a ostrým dnem, popřípadě překrytý, řapík je krátký, stejně dlouhý, jako medián listu, zelené barvy, žilnatina v oblasti připojení řapíku je takřka bez antokyaninové pigmentace až velmi slabě pigmentovaná.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je malá až středně velká (14 mm, 1,4 g), kulatá nebo lehce oválná bobule růžovo- až šedočervené barvy na krátké, obtížně oddělitelné stopečce, se středně silnou až silnou, průměrně ojíněnou slupku, pod kterou je v řídké dužině mnoho aromatických látek. Bobule jsou nejednotné velikosti a barvy. Masitá až tekutá dužina má jemnou a příjemnou, odrůdovou, výraznou aromatickou, muškátovou chuť, vysoký obsah kořenitých látek a nižší obsah kyselin, je bez zabarvení. Hrozen je malý až středně velký, 80-120 mm dlouhý, 70-100 mm široký, 74-98 g těžký, hustý, cylindricko-kónický, s křidélky. Má krátkou, 4 cm dlouhou, slabě lignifikovanou stopku.\n\n\"Tramín červený\" má podle nejnovějších genetických výzkumů poměrně blízko k volně rostoucí révě lesní (\"Vitis vinifera ssp. sylvestris\") a je pravděpodobně nahodilým křížencem dvou ještě starších, neurčených a dnes již patrně neexistujících odrůd, popřípadě křížencem odrůdy \"Pinot\" a neznámé, patrně neexistující odrůdy.\n\nDlouho se předpokládalo, že místem původu odrůdy je sever Itálie, konkrétně region Südtirol/Trentino-Alto Adige, kde se nachází obec jménem Tramin (Tramino, Termeno). Odtud se odrůda měla šířit do Švýcarska, Německa, do prostoru Střední Evropy a do Francie. Legendu o původu odrůdy rozšířil patrně německý botanik Hieronymus Bock v knize „Kreuterbuch“ z roku 1539. První bezpečně prokázaná zmínka o „vini de Traminne“ (vínech z města Tramin/Termeno) pochází sice již z roku 1242 z Bolzana a později se takové zmínky objevují stále častěji, ale vína nikdy nebyla vyráběna z odrůdy \"Tramín červený\". Ještě počátkem 20. století pěstoval v této obci odrůdu pouze jediný pěstitel, oblíbena zde začala být až po první světové válce. Dnes je zde sice pěstována hojně, ale jde pouze o marketingový tah, Tramín z obce Tramin se prostě lépe prodává. Na severu Itálie neexistují ani žádná lokální synonyma odrůdy, která by zde musela vzniknout, kdyby se tu odrůda pěstovala po staletí.\n\nDalší ampelografové kladli postupně původ odrůdy na území dnešního Maďarska, Rakouska či do jihovýchodní Evropy. Nejnověji, dle názoru švýcarského ampelografa Dr. José Vouillamoze, odrůda pochází z oblasti mezi severovýchodní Francií a jihovýchodním Německem, důkazy nachází v genetickém profilu odrůdy v porovnání s profilem a místem původu autochtonních odrůd, kterým je Tramín rodičovskou odrůdou.\n\nVe Francii je zmiňován Tramín už ve 14. století pod synonymem \"Savagnin\" a od 16. století do napoleonských válek bylo jeho pěstování značně rozšířeno. V Alsasku zůstal významnou odrůdou, patří mezi sedm ušlechtilých (noble) odrůd Alsaska. Z Francie se pravděpodobně šířil na východ, ve Falci v Německu je zmiňován už v 16. století (nachází se zde dosud produkční vinice osázená Tramínem již před 400 lety !).\n\n\"Tramín červený\" není nikde v Evropě, odrůdou dominantní, daleko spíše je odrůdou doplňkovou, kterou se ovšem pyšní každý výrobce. Jeho víno není komoditou, typickou pro globální trh. V některých oblastech a regionech ale Tramín obzvláště vynikl. Ve Francii je to alsaský department Vosges v Lotrinsku, kde se na svazích stejnojmenného pohoří Vosges (Vogézy) odrůdě velmi daří a dává vzniknout velmi kvalitním vínům. V okolí nedalekého Heiligensteinu, který již ovšem leží v Alsasku, se z Tramínu, z mutace \"Savagnin Rosé\", vyrábí známé víno Klevener de Heiligenstein (pozor ovšem, existují ještě vína z oblasti Alsace Klevner AOC, a ta nevyrábí ani z Tramínu, ani ze Savagninu, nýbrž z odrůd \"Pinot Noir\", \"Pinot Blanc\" či \"Auxerrois\"). Ve Francii byla odrůda \"Tramín červený\" roku 2008 pěstována na 2.920 ha v 8 klonech, z toho 2.500 ha se nacházelo v Alsasku.\n\n\"Tramín červený\" je typickou odrůdou všech severních vinohradnických oblastí, od Alsaska přes Německo, kde tvoří podíl 0,8 % plochy všech vinic a vysazen byl především v oblastech Bádensko a Falc, celkem na 831 ha, Rakousko (1 % plochy vinic, 700 ha, rozšířen je především ve Štýrsku), Švýcarsko (48 ha), Itálii (Südtirol/Trentino-Alto Adige, 500 ha), Maďarsko, Slovinsko, Chorvatsko (200 ha), Rumunsko, Moldávii, Ukrajinu. Nový svět ho pěstuje v kanadské Britské Kolumbii, v Oregonu (700 ha) a ve státě Washington (USA), na Novém Zélandu (293 ha), a kde to chladnější mikroklima dovoluje i v Kalifornii (636 ha), v Jihoafrické republice (300 ha) a v Austrálii (842 ha). Odhadem byla odrůda pěstována roku 2010 na cca 9.000 hektarech vinic.\n\nVe Státní odrůdové knize České republiky je odrůda zapsána od roku 1941, od tohoto roku je zapsána též v Listině registrovaných odrůd na Slovensku. V současné době jsou v Česku povolené dva klony, PO-202/A od roku 1985 a klon PO-209/K od roku 2012. V ČR jsou známé například bořkovické, mělnické, mutěnické, sedlecké a velkopavlovické tramíny. Na Slovensku to jsou tramíny z nitranska a vrábeľska. Ještě v třicátých letech 20. století byl Tramín v ČR zastoupen 4 % z plochy vinohradů, počátkem devadesátých let plochy poklesly na 2 %, roku 2010 je to asi 3,5 %. V ČR se pěstuje nejčastěji v podoblastech Velkopavlovická a Mikulovská, hojný je na Bzenecku, Brněnsku, Čáslavsku, Mutěnicku, Mostecku, roku 2007 byl vysazen na 561 ha. Průměrný věk vinic byl v ČR roku 2010 asi 16 let. Na Slovensku se pěstuje na 2 % z celkové plochy vinic, tedy na 318 ha.\n\nSlovo červený se někdy v názvu vína, vyrobeného z této odrůdy, vypouští. V ČR patří k přípustnému pojmenování, které lze uvádět na vinětě odrůdového vína, právě „Tramín“, nebo také z němčiny pocházející „Gewürtztraminer“. Je to paradox, neboť právě \"Tramín červený\" (\"Traminer Rot\", \"Savagnin Rosé\") a \"Gewürztraminer\" jsou dvě mutace odrůdy, o jejichž rozdílnosti či identicitě se jsou někteří milovníci vína, ale i nemnozí ampelografové, přít až do poslední sklenky.\n\nSoudí se, že Římané odrůdu nazývali „Vitis aminea“, tu zmiňuje již Gaius Plinius Secundus v 1. stol. po Kr. Někteří ampelografové ze 17. století hovoří o tom, že předkem Tramínu je odrůda, nazývaná „Uva Aminea“ z Thesálie v severním Řecku.\n\nZa dnešní název „Tramín“ odrůda skutečně vděčí obci Tramin/Termeno v italském regionu Südtirol/Trentino-Alto Adige. Odrůda odsud sice nepochází, ale zmínka o dobrých vínech z Tramínu (myšleno obec, nikoli odrůdu) se v literatuře od 13. do 16. století objevovala tak často, že se je v Německu snažili napodobit. To vysvětluje, proč nejpěstovanější odrůdu údolí Rýna pojmenovali „Traminer“ (roku 1483 v klášteře Bebenhausen poblíž Stuttgartu), byla to pouze snaha přiživit se na tehdejším věhlasu a pověsti vín z okolí obce Tramin. Ta byla mimochodem většinou vyráběna z odrůd \"Muscat Blanc à Petits Grains\" (\"Moscato Bianco\", \"Muškát žlutý\") a \"Lagrein Weiss\".\n\nTramín červený, Tramín kořenný : \"Траминер розовый, Гевюрцтраминер, Кляйнер Траминер, Саваньен роз\" (vše Rusko), \"Auvernas Rouge, Blanc Brun, B. Court, Bon Blanc, Braunes, Christkindelstraube, Clevener, Clevner, Crescentia Rotundifolia, Crevena Ruziva, Crvena Ruzica, Crveni Traminac, Diseci Traminer, Dreimaenner, Dreimannen, Dreipfennigholz, Drumin, D. Ljbora, Duret Rouge, Durmín, Edeltraube, Fermentin Rouge, Fleischroth, Fleischweiner, Formenteau, Formentin Rouge, Fourmenteau Rouge, Fränkisch, French, Frenscher, Frentsch, Fromenté Rosé, Fromenteau Rouge, Fűszeres Tramini, Gentil Rosé Aromatique, Gentil-Duret Rouge, Gentile Blanc, Gewürztraminer\" (Německo, Brazílie, Kanada, USA, Kypr, Španělsko, Itálie), \"Gewuerztraminer\" (Rakousko, Portugalsko, Španělsko, Francie, Itálie), \"G. Lenz Moser\" (Itálie), \"Gringet, Gris Rouge, Haiden, Heiligenstein Klevener, Kirmizi Traminer, Klaebinger, Klaevner, Kleinbraun, Kleinbrauner, Kleiner Traminer, Kleinwiener, Livora, L. Červená, Mala Dinka, Marzimmer, Mirisavi Traminac, Muskattraminer, Naturé, N. Rose, Noble Rosé, Nuernberger Rot, Pinat Cervena, Piros Tramini, Plant Paien, Princ Červený, Prinšt Červený, Ranfoliza, Rosentraminer, Rotclevner, Rotedel, Roter Nuernberger, R. Traminer, Roethlichter, Rosentraminer, Rotfranken, Rothedel, Rothedl, Rother Clevner, R. Nürnberger, R. Riesling, Rothklaeber, Rothklauser, Rothweiner, Rothwiener, Rotklaevler, Rotklevner, Rousselett\" (Francie), \"Roz Taramin\" (Itálie), \"Runziva, Rusa, Ruska, Ryvola, Salvagnin, Sandtraminer, Sauvagnin, Savagnin, S. Jaune, S. Rosa Aromatique, S. Rosé, S. Rose Aromatique\" (Chile), \"S. Rose Musque, Servoyen Rose, Sivi Traminac\" (Bulharsko), \"St. Klauser, Svenié, Termeno Aromatico, Tirolensis, Tokaner, Tokayer, Tramin Kořenný, Traminac Crveni\" (Chorvatsko), \"T. Diseci, T. Mirisavi\" (Chorvatsko), \"T. M. Crveni, T. Rosin, T. Sivi, Traminec, Traminer\" (Německo, Austrálie, Řecko, Itálie), \"T. Aromatico (Rakousko, Itálie), \"T. Epice, T. Musque, T. Parfume, T. Red, T. Rose Aromatique, T. Rosso, T. Roter, T. Rouge, T. Roz\" (Rumunsko), \"T. Rozovyi\" (Rusko), Tramín Kořeněný, Tramini Piros\" (Maďarsko), \"Trammener, Weihrauch\".\n\nSavagnin Rosé : \"Clevner, Drumin, Durbacher Clevner, Fourmenteau Rouge, Heiligenststeiner Clevner, H. Klevner, Livora, L. červená, Princ červený, Ryvola, Savagnin Rosé non Musque, Tramín červený, T. kořenný, Tramin Diseci, T. Rdeci, Traminac Crveni, T. Rdeci, Traminer Rosé, T. Rot, T. Roz, Tramini Piros\".\n\nOdrůda \"Gewürztraminer\" (\"Tramín kořenný\") je dnes považována za aromatickou mutaci odrůdy \"Traminer Rot\" (\"Savagnin Rosé\", \"Tramín červený\"), ta je pro změnu barevnou mutací odrůdy \"Traminer Weiss\" (\"Savagnin blanc\", \"Tramín bílý\"). První zmínka o odrůdě „Gewürztraminer“ pochází z roku 1827 z oblasti Rheingau, Johann Metzger ji zde označuje za vzácně pěstovanou. Je pravděpodobné, že k mutaci došlo v oblasti Rheinland-Pfalz, protože ve Francii, v Alsasku roku 1886 ji zmiňuje Oberlin s tím, že pochází z oblasti „Palatinat“ tedy Rýnská Falc.\n\nProblematika odlišování „taxonů“ s názvem \"Tramín červený\" a \"Gewürztraminer\" : \"Tramín červený\", v německy mluvících oblastech nazývaný \"Traminer Rot\", měl být historicky pěstován v zemích bývalého východního bloku a měl se vyznačovat červenou barvou bobulí a umírněnou kořenitostí. \"Gewürztraminer\", nazývaný v Česku \"Tramín kořeněný\" či \"kořenný\", měl být pěstován v západoevropských zemích, měl mít červenošedou barvu bobulí a vyšší kořenitost. Oba taxony byly různými ampelografy v různém období považovány za samostatné odrůdy, mutace či klony, místy dokonce převládl názor, že jde pouze o stanovištní rozdíly, na které jedna a táž odrůda výrazně reaguje. Navíc dnes, kdy lze v Česku (a podobně v zemích bývalého východního bloku) po období horoucího vysazování vinohradů před vstupem do EU a shánění klonů odrůd z různých zdrojů, oblastí a populací mnohdy jen těžko odlišit, o kterou z těch dvou jmenovaných pseudoodrůd vlastně jde, zdá se být odlišování těchto zmíněných „taxonů“ bezpředmětné. Soudě ovšem dle typu vyráběných vín, je v Česku dnes pěstován v podstatě pouze taxon \"Gewürztraminer\".\n\nTaxon \"Savagnin Rosé\" je pěstován takřka výlučně v Alsasku (roku 2006 na 42,5 ha) a v německém Bádensku, v okolí Durbachu, kde se nacházejí nejrozsáhlejší osazené plochy. Má sliznatou až rozplývavou, sladkou dužinu neutrální chuti, bez klasického, florálně-kořenitého aroma. Dalším rozdílem od odrůdy \"Gewürztraminer\" je průsvitná slupka bobule v období zabarvování bobulí (francouzsky \"veraison\"). Odrůdová vína jsou zlatožlutá, plná, často s vyšším obsahem zbytkového cukru a alkoholu, ale jsou spíše neutrálního typu, v aroma nenajdeme kořenité a florální tóny, typické pro vína \"Gewürztraminer\". V Alsasku vyráběné víno „Klevener de Heiligenstein“ pochází právě z hroznů odrůdy \"Savagnin Rosé\". Podle této charakteristiky lze do synonymiky odrůdy \"Savagnin Rosé\" zařadit taxon \"Tramín červený\" a odlišit je tak od taxonu \"Gewürztraminer\". Pokud ovšem nahlédnete do katalogu francouzských odrůd., je zde „Tramin cerveny“ uveden v synonymice taxonu \"Gewürztraminer\", Francouzi patrně předpokládají, že nejsme zemí bývalého východního bloku a nearomatický typ se v Česku nepěstoval.\n\n\"Tramín muškátový\" (\"Savagnin blanc musqué\") má hrozny jantarové barvy a intenzivnější, zřetelně muškátový buket. Dále už pouze zmiňme mutace odrůdy, uvedené samostatně v katalogu VIVC, \"Tramín žlutý\" (\"Traminer Gelb\"), \"Tramín Šedý\" (\"Traminer Gris\") a tetraploidní klon odrůdy \"Traminer Rot\". Na vinicích se dále nehojně vyskytuje mutace Tramínu s růžově zbarvenou dužinou.\n\nOdrůda Tramín byla při křížení jedním z rodičů mnoha známých moštových odrůd. Tramín je geneticky jednou z nejstarších v Česku pěstovaných odrůd vinné révy, stál při zrodu skupiny západoevropských odrůd, je rodičem takových odrůd, jako jsou \"Ryzlink rýnský\", \"Sauvignon\" (a následně tedy \"Cabernet Sauvignon\"), \"Veltlínské zelené\", \"Sylvánské zelené\" a dalších.\n\nI moderní šlechtitelská praxe ukázala, že Tramín je vynikající rodič nových odrůd, který na potomstvo přenáší dominantně vysokou cukernatost a jeho komplexní aroma se v potomstvu štěpí do nejrůznějších odstínů, od vůně růží, po klasický muškát. Níže uvádíme některé z velkého množství vyšlechtěných odrůd:\n\n\"Siegerrebe\" (\"Madlenka raná\" x \"Tramín červený\"), velmi raná moštová odrůda, která atraktivní chutí překonává většinu stolních hroznů. Říká se o ní, že i když nedozrává jako úplně první, děti a vosy se postarají o to, aby byla jako první sklizena.\n\n\"Vrboska\" (\"Tramín červený\" x \"Čabaňská perla\"), nová moravská odrůda vhodná pro výrobu burčáků.\n\n\"Pálava\" (\"Tramín červený\" x \"Müller Thurgau\"), velmi úspěšné moravské novošlechtění, které si dalo za cíl nabídnout úrodnější Tramín. To se zcela nepovedlo, je více muškátová, ale už si zajistila stálé místo na našich vinohradech a stejně jako Tramín je pýchou výrobců a ozdobou sklípků.\n\n\"Milia\" (\"Müller-Thurgau\" x \"Tramín červený\"), odpověď slovenských šlechtitelů na Pálavu. Ještě více muškátová, ještě více plodná, i s dalšími zajímavými vlastnostmi.\n\n\"Děvín\" (\"Tramín červený\" x \"Veltlínské červenobílé\"), vydařená odrůda ze Slovenska, charakterem vín se Tramínu podobající.\n\n\"Aromína\" (\"Tramín červený\" x \"Veltlínské červenobílé\") x \"Irsai Oliver\", slovenská aromatická odrůda.\n\n\"Rosa\" (\"Picpoul\" x \"Frankovka\") x \"Tramín červený\", světový unikát, barvířka s vůní růží, slovenská odrůda.\n\n\"Traminette\" (\"Gewürztraminer\" x \"Seyval Blanc\"), interspecifická odrůda, vyšlechtěná a pěstovaná v USA pro výrobu vín, připomínajících Tramín.\n\nDále lze uvést odrůdy \"Würzer\", \"Zähringer\", \"Cserszegi Füszeres\", \"Ezerfürtü\", \"Dneprovskii Rubin\", \"Riton\" atd.\n\nRéví vyzrává velmi dobře (80-90 % délky). Růst je na úrodných půdách středně silný až bujný. Na chudých a suchých půdách roste slabě a degeneruje. Vyžaduje pravidelné hnojení. Odolnost vůči zimním mrazům je velmi dobrá, spolu s odrůdou \"Ryzlink rýnský\" patří mezi nejodolnější odrůdy v Česku. Na rozdíl od něj, první 3-4 očka na tažni nejsou plodná a proto je jakékoliv poškození tažňů mrazem výrazněji poznat na úrodě. Jarní mrazíky Tramín prakticky nepoškozují, pokud však přece jen na jaře zmrzne, ztráty jsou velké, protože podočka nejsou skoro vůbec plodná. Na sucho reaguje špatným odkvétáním.\n\nMá malé hrozny a neplodná bazální očka, proto se musí řezat na dva dlouhé, minimálně desetiočkové tažně se zatížením 10-12, při úrodných klonech 8-10 plodonosných oček na m2. Doporučuje se vysoké vedení s větším množstvím stařiny, při kterém se zlepšuje kvalita sklizně. Podnože jsou vhodné SO-4, 125 AA a T 5C. Má sice malé listy, ale i krátká internodia a proto hrozí přehuštění keřů se všemi negativními následky: sprchání, houbové choroby, hnití hroznů, pomalejší dozrávání, nižší cukernatost i nižší úrodnost v příštím roce. Proto je nutné použít větší vzdušné tvary keřů, na vyšších vedeních v širších sponech a důležité jsou i zelené práce. Doporučují se velké tvary s větším množstvím starého dřeva, čím se zvětšuje plodnost a zvyšuje množství kyselin, kterých se Tramínu někdy nedostává.\n\nJe to málo úrodná odrůda, neselektovaná populace má úrodnost 4-7 t/ha, i u klonů se úroda pohybuje v rozmezí 7-9 t/ha, přičemž je úrodnost závislá i na poloze a půdě. Tramín je však především producentem cukru a cukernatost moštu se pohybuje podle ročníku nad 20 kg/hl, většinou však nad 22 kg/hl (19-25 °NM). V dobrém roce dokáže Tramín zcela seschnout na hrozinky a i proto je v ČR je nejčastější odrůdou v jakosti výběr z hroznů, s celou jednou třetinou na celkovém objemu. Acidita nebývá vysoká, 6-10 g/l, ale nejčastěji 6,5 g/l, proto se Tramín často sklízí ve dvou termínech. Z prvního, v první až druhé dekádě září, je víno s vyšším obsahem kyselin, z druhého, v polovině října, je kořenitější a má vyšší obsah cukru. Obě vína se pak ve vhodném poměru zcelí, vznikne svěží a neobyčejně buketní víno.\n\nRaší mezi posledními odrůdami a pozdě i kvete, další vývoj je už rychlejší, zaměká spolu se středně pozdními odrůdami. Velmi rychle hromadí cukr a technologická zralost nastává v SR obvykle začátkem, v ČR v polovině října a to při vysoké cukernatosti. Hrozny vydrží dlouho na keřích, což TČ předurčuje k výrobě přívlastkových vín.\n\nHoubovým chorobám odolává středně, citlivější je na padlí révové (\"Uncinula necator\"). Díky tlusté slupce bobulí hrozny nehnijí. Ani k virovým chorobám není zvlášť náchylný.\n\nPatří do nejkvalitnějších „ryzlinkových“ poloh, kde má zajištěn dostatek tepla, přestože dozrává i v polohách horších. Na chladnějších a větrných stanovištích nespolehlivě odkvétá. Má v oblibě hluboké, výživné, záhřevné půdy, kde dobře roste. Na mělkých, chudých půdách i na velmi vápenatých půdách roste slabě, keře degenerují a trpí chlorózou. Na lehkých půdách jsou vína netypická.\n\nTechnologicky je Tramín náročný, mošt mívá menší aciditu, kterou je třeba zachovat a pomocí vyšších dávek síry uchovat víno svěží. O Tramínu se říká, že je „požírač síry“. Také je třeba ponechat dostatečné množství zbytkového cukru, kvůli harmonii vína, Tramínu cukr „sluší“. Nejčastější chybou u Tramínu je nedostatek kyselin, víno pak není svěží, převáží jeho plnost, je těžké, někdy až mdlé. Můžeme se setkat i s Tramínem z pozdních sklizní s velmi vysokým zbytkovým cukrem, který bývá obzvláště těžký a ceněný, nebo s víny slámovými a s botrytickými výběry, které přidávají tóny ušlechtilé plísně. Zejména ve světě se pak setkáme i s Tramínem zcela suchým, lehčím, který by se měl pít mladý. Ten se snáze srovnává s víny jiných odrůd a více vyhovuje požadavkům obchodníků. Tramín výrazně reaguje na stanoviště a tak, i když má své typické aroma, ještě do něj přispívá nezaměnitelnými tóny terroiru, není nikdy stejný a nezevšední. V lidovém léčitelství je Tramín, stejně jako jiné aromatické odrůdy, používán k léčení horních cest dýchacích.\n\nVína nejsou určena pro běžnou spotřebu, ale pro vzácné a slavnostní příležitosti. Vypije se jich většinou méně než vín z méně aromatických odrůd, která často přímo pobízejí k pití. Tramín se navíc i poměrně snadno přepije. Vína lze často poznat už podle jejich zabarvení, jsou zlatožlutá, intenzivnější barvy, než u jiných odrůd, s jasnými zlatavými odlesky, někdy s jemným růžovým reflexem. Mívají vyšší obsah alkoholu a glycerolu, po zakroužení ve sklence zanechávají výrazné oblouky (mosty). Vyšší viskozita vína ve sklence a kapka, rozetřená mezi bříšky prstů svědčí o olejnatosti vín. Některé tramíny se vyznačují aroma exotického ovoce, jako liči, mango či papája, do které se mísí květnaté tóny muškátů a růží. Chuť je těžká, plná, velmi kořenná, extraktivní, s nižší kyselostí a s dominantním „parfémovým“ aroma. Pocit na patře a v ústech je jemný, plný, bohatý, hřejivě alkoholický, hutný až olejnatý. Dochuť by měla být příjemná a velmi dlouhá.\nTypová vína Tramínu jsou ve vůni osobitá, snadno rozpoznatelná, mají intenzívní kořenitě medové až bezové vůně a koncentrované, kořenité chuti. Ve vůni a chuti můžeme hledat čajovou růži, koření, med, hrozinky, tropické ovoce, kompotované ovoce, meruňky, květ fialky či pivoňky, zázvor, skořici, lékořici, karamel, liči, mango, mučenku, grapefruit, květ černého bezu. ale někdy se mohou přidat také muškátové tóny. Vína jsou charakterizována jako silná, alkohol není v rovnováze s kyselinami. Vhodnost ke skladování je průměrná až dobrá, pokud má víno vyšší aciditu. Ležením v láhvi se aroma zušlechťuje.\n\nTramín je jednou z našich nejzajímavějších odrůd, přímo předurčenou pro naše severní vinohradnické oblasti. Jednak je jeho nezaměnitelné víno zcela výjimečné a nedaří se ho nahradit jinou, pokud možno plodnější a na pěstování příjemnější odrůdou, jednak nám dal celou řadu skvělých odrůd a dá se očekávat, že ještě nějaké vyšlechtěny budou. Při koštech je druhou odrůdou která dojde, hned po Pálavě, zásluhu na tom mají v nemalé míře ženy, pro které je velmi atraktivní. Při ochutnávkách ve sklípku na něj často ani nedojde, přestože víte o v koutku zastrčeném demižónku, vinař si ho nechá pro sebe. A nebo, aby ještě vylepšil dojem a zanechal výraznou vzpomínku, nabídne ho jako klenot ke konci ochutnávky, protože srovnání s Tramínem, obzvláště s tím s vyšším zbytkovým cukrem, by ostatní odrůdy příliš poškodilo. Dá se předpokládat, že plocha, osazená Tramínem, časem ještě mírně stoupne a Tramín si to i přes nižší úrodnost a vyšší pracnost jistě zaslouží. Ne nadarmo se ve slovenské Modre traduje přísloví : Ryvola, kupca privolá.\nVína hlouběji vychlazená lze podávat jako sklenku aperitivu. Často se nabízejí jako doprovod předkrmů, zejména paštiky z husích jater. Suché Tramíny se doporučují k cibulovému koláči nebo k uzeným rybám, k úhoři. Sladké výběry se zbytkem neprokvašeného cukru se hodí k sýrům s modrou plísní nebo k ovčím či kozím sýrům v závěru stolování. Díky neobvyklému aroma a plnosti chuti po liči patří Tramín k těm málo vínům, která se hodí ke kořeněnému jídlu. Proto lze vína Tramínu podávat i k některým exotickým, silně kořeněným pokrmům asijské kuchyně, případně ke sladkým úpravám masa. Velmi sladké Tramíny se často podávají na závěr stolování ke sladkým zákuskům, jako je tvarohový, nebo švestkový koláč.\n\n\n"}
{"id": "75727", "url": "https://cs.wikipedia.org/wiki?curid=75727", "title": "Tramín", "text": "Tramín\n\nTramín může být:\n"}
{"id": "75732", "url": "https://cs.wikipedia.org/wiki?curid=75732", "title": "Jiří Gruša", "text": "Jiří Gruša\n\nJiří Gruša (10. listopadu 1938 Pardubice – 28. října 2011 Bad Oeynhausen, Německo) byl český básník, prozaik, překladatel, literární kritik, diplomat a politik. Od června 1997 do ledna 1998 zastával post ministra školství, mládeže a tělovýchovy ČR ve druhé Klausově vládě (jako nestraník). V letech 2003 až 2009 byl prezidentem mezinárodního centra PEN klubu. Pro jednu ze svých knih použil pseudonym \"Samuel Lewis\".\n\nNarodil se v Pardubicích. Jeho otec byl technickým úředníkem, který byl po válce nucen se přihlásit do dolu v rámci náboru pracující inteligence. Po absolvování středoškolského studia v Pardubicích byl Gruša, nyní pocházející z dělnické rodiny, (díky změně povolání svého otce) přijat na Karlovu univerzitu, aniž by musel vstoupit do komunistické strany. Nejprve studoval český jazyk a historii, po roce přešel na Filozofickou fakultu studovat obory filozofie a historie. Během studia se u něho začal projevovat organizační talent, díky kterému působil na pozici redaktora v různých literárních časopisech. Svou poezii pravidelně zasílal do redakcí pražských novin, kde se jeho básně setkávaly vždy s odmítavou odpovědí redakcí pro intelektuální obsah a neplnění potřebných ideových předpokladů.\n\nVysokou školu ukončil v roce 1962, kdy vyšla jeho básnická sbírka \"Torna\". V tomto roce také nastoupil základní vojenskou službu. Dále se věnoval básnické tvorbě. V roce 1963 byla v pražských novinách zveřejněna část jeho práce, která byla vytržena z kontextu. V této práci byly zmíněna i osoba Fidela Castra. Díky tomu byl pozván do Dobříše, kde se setkal s celou řadou mladých spisovatelů. Zde vznikla myšlenka vzniku časopisu pro mladou literaturu, proto zorganizoval vše potřebné a ještě během jeho vojenské služby vznikl časopis \"Tvář\", s odkazem na Františka Halase, jehož se stal redaktorem. Po měsíci působení v časopise Tvář, se objevil v tisku článek jeho přítele z Pardubic Vladimíra Medka, pojednávající o tom, že není správné, aby nevycházely starší básně bez stalinských veršů. Na tento text reagoval tím, že Literární noviny otiskly jeho článek, který byl označen jako devastace literárního socialistického kánonu, článek, ve kterém se vyjádřil k účelu poezie a kritizoval její současné ideologické cíle. Tento počin vyvolal silnou reakci ze strany režimu. Po třech měsících dobrovolně odešel z vedení časopisu \"Tvář\" v domnění, že se vše uklidní a on bude moci nadále spolupracovat s její redakcí. To se však nestalo a v březnu bylo na jeho osobu vypsáno trestní stíhání. Stal se nezaměstnatelným. Kvůli nedostatku financí se odstěhoval s dcerou k rodičům své ženy, kde rok vydělával překladem textů a psaním recenzí pod pseudonymem. \n\nV roce 1964 vydal druhou básnickou sbírku \"Světlá lhůta\". Své první zaměstnání dostal až v roce 1966, kdy působil jako korektor v \"Nových knihách\". Situace se postupně zlepšovala a jeho schopnosti byly doceněny. Rok po nástupu do nového zaměstnání byl přeřazen do redakce časopisu \"Zítřek\", navíc se podařilo založit nový časopis \"Sešity pro mladou literaturu\", který se zabýval vlastním pohledem mladé generace na literaturu. Během let 1968-1969 však byly oba časopisy zakázány. Skončilo tak krátké období veřejné jeho činnosti. Autor se odvrátil od poezie a začal psát prozaické texty.\nZa částečné publikování \"Listů z Kalpadocie\" v letech 1968-1969 v \"Sešitech\", byl opět trestně stíhán kvůli údajnému šíření pornografie. Po invazi vojsk Varšavské smlouvy do Československa vykonával různá zaměstnání. Dva roky spolupracoval s Divadlem za branou a poté pracoval ve stavebnictví. Dále se věnoval psaní a jeho další díla vyšla buď v samizdatu, nebo v exilových nakladatelstvích. Jednalo se například o novelu \"Dámský gambit\", se kterou souvisí jeho seznámení se s Ludvíkem Vaculíkem a Ivanem Klímou. Ludvík Vaculík první přišel s myšlenkou přepisu a vydávaní textů mladých autorů, kteří se pravidelně scházeli k autorskému čtení v bytě Ivana Klímy. Gruša se ujal organizačních úkolů, a tak vznikla edice Petlice. Petlice se velmi rychle vyvíjela a díla se šířila i díky přepisům samotných čtenářů. Jeden z těchto čtenářů, jenž si doma zařídil malou přepisovací dílnu, kde zrovna přepisoval \"Dotazník\" aneb \"Modlitbu za jedno město a přítele\", byl zatčen a spolu s ním i Jiří Gruša, který čerstvě podepsal Chartu 77 a byl obviněn, že svým románem \"Dotazník\" zaútočil na společenské zřízení. Ve vězení strávil necelé tři měsíce. Byl propuštěn díky mezinárodnímu ohlasu na jeho dílo a díky reakcím některých významných autorů. \nV roce 1980 získal literární stipendium v USA. Bylo mu umožněno opustit Československou republiku. Po několika měsících strávených ve Spojených státech amerických se hodlal vrátit zpět do Československa. Během cesty jej však Ludvík Vaculík varoval, aby návrat odložil, proto se rozhodl prozatím zůstat v německém Bonnu u svého přítele. Po několika dnech obdržel dopis, ve kterém byl zbaven československého občanství a tím mu byl znemožněn návrat do Československa. Trvale se tedy usadil v Německé spolkové republice, kde získal státní německé občanství. V Německu začal velmi intenzivně pracovat, dále se věnoval tvorbě, psal převážně německy a spolu s Tomášem Kostou se v roce 1986 rozhodl založit firmu, která se věnovala překladu literárních textů.\n\nV roce 1989 ve věku 23 let zemřel Grušův syn Martin Gruša. Po intervenci německého ministra zahraničí Hansa-Dietricha Genschera československé úřady dovolily Grušovi přijet do vlasti a zúčastnit se Martinova pohřbu.\n\nPo pádu železné opony se vrátil do Čech a vstoupil do diplomatických služeb. Stal se velvyslancem v Německu do června roku 1997, poté byl 5 měsíců ministrem školství, mládeže a tělovýchovy. Rok nato se stal velvyslancem v Rakousku a v této funkci vytrval 6 let. Během tohoto období byl vyznamenán Cenou Jaroslava Seiferta za sbírku \"Grušas Wacht am Rhein (Grušova Hlídka na Rýnu)\", za niž získal i cenu Magnesia Litera. Po roce 2004 se stal ředitelem \"Diplomatické akademie Vídeň\" a také získal předsednictví v Mezinárodním sdružení PEN-klubů. Obě tyto funkce vykonával do roku 2009, kdy se vrátil k literární tvorbě. Na sklonku života vyšlo jeho dílo \"Beneš jako Rakušan\". Dne 28. října roku 2011 zemřel během operace srdce ve věku 72 let.\n\nJiří Gruša byl třikrát ženatý. S Annou Grušovou, dcerou germanisty Eduarda Goldstückera, měl dceru Milenu (*1962) a syna Martina (1966-1989). Martin Gruša byl baskytarista, vystupoval například se skupinami Babalet a Echt!. Zemřel v roce 1989 na následky diabetu.\n\n\n\n\n\nJiří Gruša překládal také z němčiny: např. Franze Kafku, Friedricha Schillera a Rainera Maria Rilkeho.\n\n\n\n\n\n"}
{"id": "75740", "url": "https://cs.wikipedia.org/wiki?curid=75740", "title": "Sapporo", "text": "Sapporo\n\nSapporo (札幌市; \"Sapporo-ši\") je páté největší město v Japonsku podle počtu obyvatel a třetí největší podle rozlohy. Jde o hlavní město prefektury Hokkaidó.\nSapporo je mimo Japonsko známé hlavně jako hostitelské město Zimních olympijských her v roce 1972 a také díky každoročnímu \"Sněžnému festivalu\" (Sapporo Snow Festival), který přiláká více než 2 miliony turistů z celého světa.\n\n\nSapporo je rozdělené do 10 čtvrtí (\"ku\"):\n\n\n\n\n"}
{"id": "75741", "url": "https://cs.wikipedia.org/wiki?curid=75741", "title": "Shoghi Effendi", "text": "Shoghi Effendi\n\nShoghí Effendí Rabbání (1. března 1897, Akko – 4. listopadu 1957, Londýn), známější spíše jako Shoghi Effendi byl od roku 1921 až do své smrti v roce 1957 Strážce víry Baha'i. Byl pravnukem zakladatele Bahá'í víry – Bahá’u’lláha a významně se zasloužil o vybudování jedinečného systému Bahá'í správy, která spočívá v demokraticky volených a pravidelně obnovovaných institucích. Od jeho smrti je nejvyšší Bahá’í institucí demokraticky volený Světový dům spravedlnosti.\n"}
{"id": "75745", "url": "https://cs.wikipedia.org/wiki?curid=75745", "title": "Ruhí", "text": "Ruhí\n\nRuhí je název, který označuje systém studia vytvořený Bahá’í věřícími v Latinské Americe ve státě Kolumbie; v současné době je rozšířen do všech Bahá’í společenství na světě; systém je založen na sekvenci kursů a participativním přístupu; svou jednoduchostí a nenáročností snadno integruje lidi různého stupně vzdělání.\n"}
{"id": "75747", "url": "https://cs.wikipedia.org/wiki?curid=75747", "title": "Kitáb-i-Aqdas", "text": "Kitáb-i-Aqdas\n\nKitáb-i-Aqdas nebo Aqdas (arabsky „Nejsvětější kniha“) je jméno ústřední knihy Bahá'í víry a Bahá'í Písma; mimo jiné obsahuje Bahá'í zákony a zásady.\n\nBahá'isté věří, že byla zjevena Bahá'u'lláhovi v Akká.\n"}
{"id": "75748", "url": "https://cs.wikipedia.org/wiki?curid=75748", "title": "Bahá'u'lláh", "text": "Bahá'u'lláh\n\nBahá'u'lláh, vlastním jménem Mírzá Husajn 'Alí (12. listopadu 1817 – 29. května 1892) je zakladatel Bahá'í víry. Prohlásil, že je mesiášskou postavou očekávanou bábismem a šajchismem, že naplňuje eschatologická očekávání islámu i křesťanství a v širším smyslu, že je projevem Boha.\n\nBahá'u'lláh se narodil v Teheránu. V roce 1845 se stal žákem Báby. Tři roky poté, co byl Báb popraven, byl Bahá'u'lláh vyhoštěn do Bagdádu (tehdy Osmanská říše), kde se v roce 1863 prohlásil za toho, koho ohlašoval Báb. Dostal tuto zprávu během vize Nebeské panny, kterou měl mít ve vězení Síjáh-Chál v Teheránu. Byl poté vyhoštěn do Edirne a nakonec do vězeňského města Acre (dnešní Izrael), kde zemřel. V exilu strávil přes čtyřicet let. Napsal mnoho náboženských děl, především pak \"Kitab-i-Aqdas\", \"Kitab-i-Íqán\" a \"Skrytá slova\". Tyto spisy tvoří základ svatých textů náboženství Bahá'í.\n\nHlásal nutnost duchovního sjednocení celé planety prostřednictvím vyhlazení národního vědomí. Žádal ustavit světový tribunál, který by rozhodoval o sporech mezi národy, jednotný systém vah a univerzální jazyk, kterým by mohli mluvit všichni lidé na zemi. Bahá'u'lláh také učil, že manifestace Boží (jako je on sám) se objevují každých tisíc let. Jméno Bahá'u'lláh, jež přijal, znamená \"Sláva Boha\".\n\nJeho synem byl 'Abdu'l-Bahá. Byl jmenován jeho nástupcem.\n\n\n"}
{"id": "75749", "url": "https://cs.wikipedia.org/wiki?curid=75749", "title": "Hadždž", "text": "Hadždž\n\nHadždž (: حجِّ) je arabský výraz pro pouť do Mekky, jeden z pěti pilířů islámu. Mekka a tamní svatyně Ka'ba patří k nejposvátnějším islámským místům. Pouť do Mekky, která má svůj původ již v předislámské Arábii, by měl alespoň jednou za život vykonat každý muslim, který je toho fyzicky schopen a má k tomu dostatek finančních prostředků. Muslimovi, který celý rituál pouti absolvuje, náleží čestný titul \"hadži (hádždží)\".\n\nHadždž tvoří velké množství rituálních úkonů, mezi hlavní patří menší pouť zvaná umra (skládá se ze sedmerého obcházení Ka'by a přecházení mezi pahorky as-Safá a al-Marwá), rituální stání na planině Arafát, kamenování satana v Miná a svátek Íd al-adhá, který slaví muslimové po celém světě formou obětování zvířat Alláhovi. Hadždž se koná zhruba sedmým až dvanáctým dnem měsíce dhú'l-hidždža. Vzhledem k tomu, že islámský kalendář je lunární, každoročně připadá doba konání pouti do Mekky na různé dny gregoriánského kalendáře.\n\nPouti do Mekky se každoročně účastní okolo dvou milionů muslimů. Takové množství poutníků způsobuje řadu problémů. V minulých letech došlo během poutě k mnoha tragickým událostem. Z bezpečnostního hlediska je nejrizikovější kamenování satana v Miná, které si v roce 2006 vyžádalo přes tři sta ušlapaných a další stovky zraněných poutníků. V důsledku toho přijala vláda Saúdské Arábie řadu bezpečnostních opatření včetně stavebních úprav údolí Miná.\n\nPřes rozsáhlá opatření došlo koncem září 2015 během hadždže tohoto roku opět v Miná k ještě většímu neštěstí, při kterém bylo podle neúplné bilance zabito nejméně 717 obětí paniky ušlapáním a zraněno 863 poutníků.\n\nCílem pouti muslimů je město Mekka v Hidžázu v Saúdské Arábii, především pak tamější svatyně Ka'ba. Mekka je pro muslimy posvátným místem, právě zde se narodil a začal působit prorok Mohamed (asi 570–632). Poté, co byl vystaven odmítnutí a pronásledování mekkánských kmenů (včetně vlastního kmene Kurajšovců), rozhodl se roku 622 odejít do Medíny (hidžra). Pobyt Mohameda v Medíně je označován jako medínské období. Až v této době Mohamed nakázal svým stoupencům povinnou pouť ke Ka'bě, kterou považoval za svaté místo.\n\nKa'ba byla tradičním sídlem arabských bohů jako byli Hubal, al-Lát, al-Uzzá nebo Manát a pouť k ní se konala již v předislámské Arábii. Podle tehdy vznikající islámské tradice Ka'bu vystavěl Adam poté, co jej Bůh vyhnal z ráje. Když nastala potopa, Ka'ba měla být vzata do nebe a znovu vystavěna Ibrahímem (biblický Abrahám) a Ismá'ílem (Izmael). Ke svatyni se vztahuje i další legenda: když Ibrahím zapudil Hádžar (biblická Hagar) a jejího syna Ismá'ílíja do pouště, Ismá'íl po nějakém čase bloudění dostal žízeň. Hádžar se vydala hledat vodu, avšak nemohla ji najít a až anděl Džibríl (Gabriel) ji dovedl k prameni Zamzam, nad kterým později Ibrahím s Ismá'ílem postavili svatostánek. Dnes se pramen nachází v blízkosti Ka'by a muslimy je považován za posvátný. Ka'ba, nacházející se na dvoře mešity Al-Masdžid al-Harám, zvané též „Velká mešita“, je přibližně 15 metrů vysoká, 12 metrů dlouhá a 10 metrů široká kamenná stavba. Celá bývá pokryta brokátovou látkou zvanou kiswa, zdobenou různými kaligrafickými nápisy, zejména verši z koránu. Před každoroční poutí se kiswa mění za novou, stará se rozstříhá a rozdá poutníkům.\n\nV Ka'bě je uložen Černý kámen, který byl předmětem uctívání již v předislámské Arábii a dnes se jedná o nejsvětější islámskou relikvii. Ve středověku byl rozbit na několik kusů a nyní je spojen pomocí stříbrného rámu. Jedná se patrně o bazalt či meteorit. Podle lidového vyprávění byl kámen nejdříve bílý, avšak zčernal následkem hříchů muslimů, kteří se mu přichází klanět.\n\nMohamedova myšlenka pouti ke Ka'bě byla ovlivněna pohanskými kulty, dále pak křesťanstvím i židovstvím. V koránu je povinnost muslima vykonat hadždž zakotvena v druhé súře ve verši 97:\n\nPovinnost vykonat alespoň jednou za život pouť do Mekky má každý muslim bez rozdílu společenského postavení či pohlaví. Muslim, který se rozhodne hadždž vykonat, by měl mít dostatek financí na celou dobu pouti a zároveň by se měl postarat o zajištění osob, které jsou na něm závislé, a úhradu případných dluhů po dobu své nepřítomnosti.\n\nPokud je muslim nemocný a má dostatek finančních prostředků, může za sebe do Mekky vyslat zástupce, případně to může stanovit v závěti a dědic je povinen tuto službu zemřelému prokázat. Za zesnulého muslima může pouť vykonat jeho dítě, které opět smí někomu zaplatit, aby vykonal hadždž za něj. Pouť nemusí vykonávat ten muslim, který cítí, že by poutí riskoval svůj život. Hadždže se účastní jen muslimové, nemuslimům není vstup do Mekky povolen.\n\nPodle šaríi se pouti nemusí účastnit tělesně postižení lidé. Nebývá však výjimkou, že se pouti účastní muslimové s trvalým postižením, nevidomí či těžce nemocní.\n\nSamotná pouť se koná v měsíci dhú'l-hidždža přibližně mezi 7.–12. dnem. Jelikož je islámský kalendář lunární, pouť začíná vzhledem ke gregoriánskému kalendáři vždy o 11–12 dní dříve než předešlý rok.\n\nVstupní branou k Mekce je město Džidda, kde se nachází letiště. Odtud se muslimové přepravují většinou pomocí autobusů do Mekky. Každoroční obrovské nápory poutníků způsobily, že mezi Mekkou a Džiddou bylo třeba vystavět dálnici a vysokorychlostní železnici. Mekka a oblast ve vzdálenosti asi 5–30 kilometrů okolo ní tvoří tzv. posvátný okrsek (arabsky \"haram\"). Před vstupem do něj se poutníci zastaví na určeném místě, kde se omyjí, ostříhají si nehty a muži si holí hlavu. Poté si mužská část poutníků oblékne šat zvaný ihrám, který se skládá ze dvou kusů bílé bezešvé látky. První díl si ovinou kolem boků a druhý přehodí přes levé rameno a na pravé straně jej zavážou na uzel. Ženy si oblékají dlouhá, taktéž bílá roucha, jež zahalují i hlavu. Jakmile poutník vykoná tyto rituální úkony, dostává se do stavu označovaného \"ihrám\" – „zasvěcení“. Během něj se muslimové musí zdržet pohlavního styku, je jim zakázáno se česat, stříhat si vlasy, vousy, ochlupení a nehty, vonět se voňavkami, nosit drahé šperky, prolévat krev, lovit zvěř a trhat rostliny. Těsně před vstupem do haramu jsou poutníci kontrolováni, zda mají pas se zvláštním poutnickým vízem.\n\nJiž na cestě k Mekkce poutníci recitují formuli zvanou talbija. Ta zní: \"Labbajka, Alláhumma, labbajka, lá šaríka laka, labbajka, inna'l-hamda wa'n-ni'mata laka, wa'l-madh, lá šaríka laka, Alláhumma, labbajka!\" (v překladu „Tobě k službám zde stojím, Bože, tobě k službám. Nemáš sobě rovného, Tobě budiž chvála, milost a sláva, nemáš sobě rovného.“) Talbija bývá často provolávána i ve zkrácené podobě \"Labbajka, Alláhumma, labbajka!\" („Tobě k službám, Bože, tobě k službám!“).\n\nKvůli organizaci poutě a dodržení jednotlivých rituálů jsou poutníci shromažďování podle národností do jednotlivých skupin a řídí se pokyny průvodců nazývaných šejchové, dalílové či mutawwifové, kteří mají za úkol poutníky organizovat a napomoci jim při dodržování správného postupu jednotlivých rituálů.\n\nOsmým dnem měsíce dhú'l-hidždža začínají rituální úkony v Mekce. Nejdříve poutníci vykonávají tawáf, rituál sestávající ze sedmerého obcházení Ka'by proti směru směru hodinových ručiček. Tak to prý dělali vyznavači jedinosti Boží (hanífové) před příchodem Mohameda a tak to měl dělat i sám Prorok. Při obcházení Ka'by se muslimové snaží políbit Černý kámen nebo se jej aspoň dotknout, třeba jen hůlkou. Dotknout se kamene nepatří mezi povinnosti muslima, je to čin individuální zbožnosti.\n\nPo rituálu obcházení Ka'by se poutníci dvakrát pomodlí čelem k místu mezi vchodem Ka'by a Černým kamenem, které se nazývá multazam, a pijí vodu z pramene Zamzam. Poté následuje běh či chůze mezi pahorky Safá a Marwá, které jsou od sebe vzdáleny asi 700 metrů. Během putování mezi pahorky muslimové nahlas pronášejí verše koránu. Tento úkon, který se nazývá sa'j, symbolizuje Hádžařino zmatené běhání pouští, během kterého se snažila najít vodu pro svého syna Ismá'íla. Po skončení těchto rituálů se většina poutníků odebere do údolí Miná, kde přečká noc v bílých stanech.\n\nObcházení Ka'by a běh mezi dvěma pahorky tvoří tzv. malou pouť zvanou umra. Tu lze vykonat i mimo určená data jakožto záslužný zbožný čin, na rozdíl od hadždže (tzn. „velké pouti“), který lze vykonat jen v předepsané dny v roce. Muslimové, kteří přijeli vykonat jen umru, odloží po jejím skončení poutní šat, čímž vystoupí ze stavu ihrámu a odeberou se domů nebo navštěvují další svatá místa, jako je Mohamedova hrobka v Medíně. Umru často vykonávají muslimští politici, kteří navštíví Saúdskou Arábii, aby tak dali veřejně najevo svou zbožnost.\n\nHlavní obřady samotného hadždže začínají 7. dne měsíce dhú'l-hidždža promluvou (chutba) v mešitě Masdžid al-Haram a slavnostní večeří. Při promluvě má hlavní slovo chatíb, který hovoří o Mohamedovi, o významu hadždže a zejména seznamuje poutníky s programem pouti. Další den se poutníci dostaví do oblasti Miná, kde stráví celý den rozjímáním a v modlitbách.\n\nDevátého dne ráno se muslimové odeberou na planinu Arafát k rituálnímu stání. Arafát je podle islámské tradice místem, kde došlo k opětovnému shledání Adama a Evy po jejich vyhnání z ráje, také je to místo loučení Mohameda s obcí věřících v roce 632. Rituál na Arafátu začíná polední modlitbou a pokračuje stáním až do západu slunce, během kterého se poutníci modlí a prosí Alláha o slitování, což bývá považováno za jakousi obdobu soudného dne. Jestliže poutník tento rituál zmešká, je celá jeho pouť neplatná. Obřad stání na Arafátu bývá považován za jeden z vrcholů celého hadždže. Po skončení modliteb se poutníci přemístí (běží) do Muzdalify, kde pokračují v modlitbách a v jejímž okolí stráví noc. Korán popisuje sestup z Arafátu takto:\n\nVyvrcholení hadždže nastává desátého dne, kdy muslimové v údolí Miná symbolicky kamenují satana a obětují Alláhu zvíře. Tento den je označován „Svátek obětování“ (Íd al-adhá) nebo „Velký svátek“ (Al-íd al-kabír) a slaví jej muslimové po celém světě modlitbou salát a zvířecí obětí.\n\nOběť se provádí v Miná na památku Ibrahímovy oběti berana. Zpravidla muslimové obětují kozy nebo ovce, bohatí v minulosti obětovávali i velbloudy. Obětované zvíře musí být usmrceno předepsaným způsobem tak, aby se jeho maso nepokládalo za rituálně nečisté. Obětované zvíře se natočí hlavou ke Ka'bě (qibla), muslim provádějící oběť pak pronese formuli \"Alláhu akbar\" („Bůh je převeliký“) a prořízne zvířeti krční tepnu. Nechá zvíře vykrvácet a poté jej rozporcuje. Korán zdůrazňuje, že Bůh si oběť přímo nevyžaduje ani ji nechce pro sebe; oběť má být důkazem zbožnosti muslima. Také proto je pak maso obětovaných zvířat prodáváno či rozdáváno chudým.\n\nV minulosti platilo, že zvíře by měl obětovat každý muslim. Avšak když postupem času začalo přibývat poutníků, počet obětovaných zvířat nabral obrovských rozměrů a veškeré maso z nich nebylo možno efektivně zpracovat. Proto v průběhu osmdesátých let islámské právní autority vydaly prohlášení, že oběti se mohou provádět kolektivně, tj. jedno zvíře pro větší skupinu lidí.\n\nJeště téhož den, 10. dhú'l-hidždža, poutníci nasbírají sedm kamínků (pokud možno ještě při pobytu v Muzdalifě), se kterými přijdou do údolí Miná, aby jimi symbolicky hodili po satanovi. Satana v minulosti představovaly tři kamenné pilíře (džamry), avšak po mnoha tragédiích, které během tohoto rituálu vedly k ušlapání mnoha set poutníků, byly na příkaz vlády Saúdské Arábie malé sloupy nahrazeny třemi zdmi dlouhými dvacet šest metrů, čímž se poutníkům zvětšil prostor pro vrhání kamenů. Kamenování se provádí z mostu Džamarat, který muslimům umožňuje házet kameny z více úrovní. Most byl postaven v roce 1963 a nejdříve umožňoval poutníkům házet kameny na kamenné pilíře jen z jedné úrovně. V roce 2006 se započalo s jeho rozsáhlou přestavbou, během hadždže v roce 2007 byly přístupné již tři úrovně z plánovaných čtyř. Most měl být dokončen v roce 2008, v současné době je však stále ve výstavbě.\n\nPrvní den (tj. ještě v den Svátku obětování) poutníci kamenují jen tu nejvyšší ze zdí. Hodí po ní sedm kamínků, které se na zeď mají házet jeden po druhém, hodit najednou více kamenů je pořád chápáno jako jeden hod, což se považuje za chybu. Kamenování pokračuje i další dny, kdy se však kamenují všechny tři džamry, každá vždy po sedmi kamenech. Pokud poutník zůstane v Mekce až do úplného konce hadždže, vyčerpá tak všech sedmdesát kamenů. Muslimové mohou hodit kameny za libovolný počet ostatních muslimů, kteří kamenování nemohou vykonat sami. Symbolické kamenování má připomínat počínání Ibrahíma, jenž v těchto místech zahnal kameny satana, který ho pokoušel, aby neuposlechl božího příkazu a neobětoval svého syna Isma'íla.\n\nPo skončení těchto rituálů bývá zvykem, že se muslimové v Mekce zdrží ještě tři dny. Během této doby se věnují různým činnostem – suší maso obětovaných zvířat, znovu kamenují satana apod. Po uplynutí tří dnů celý hadždž definitivně končí. Muslimové před odchodem ještě naposledy obejdou Ka'bu a někteří se vydají k Mohamedově hrobce do Medíny. I když návštěva Mohamedova hrobu není povinností muslima, je považována za významnou a záslužnou.\n\nPouti do Mekky se účastní i muslimové z České republiky, v roce 2006 se jednalo přibližně o dvě desítky, stejně jako v roce předchozím. V roce 2008 bylo podle zpráv Islámské nadace vydáno 75 poutnických víz pro poutníky z Česka.\n\nPouti se každoročně účastní okolo dvou milionů osob (v roce 2008 se jednalo o 1 729 841 ze 178 zemí). Kvůli takovému množství poutníků přijímají saúdskoarabské úřady mimořádná logistická, zdravotnická i bezpečnostní opatření, která by měla zabránit nehodám, případným teroristickým útokům či epidemiím. Z bezpečnostního hlediska bývá nejrizikovější kamenování satana v Miná, během kterého se na malém prostoru ocitá obrovské množství osob, což v minulosti již mnohokrát vedlo k ušlapání stovek poutníků. Proto byl rozšířen most, který vede k pilířům, a byly vybudovány dva nouzové východy z údolí Miná. Poutníkům též bylo povoleno zahájit rituál kamenování ihned po půlnoci, tedy ještě před sérií ranních modliteb. Kvůli zajištění bezpečnosti jsou v Mekce přítomny desetitisíce policistů i vojáků, v roce 2007 jich bylo přítomno přibližně 60 000. Snaha Saúdské Arábie zvládnout obrovské davy poutníků vedla k zavedení kvót, které určují, jaký počet muslimů z jednotlivých zemí se může na pouť vydat.\n\nJedna z největších tragédií během hadždže nastala v roce 1987, kdy saúdskoarabští vojáci zasahovali proti íránským poutníkům, kteří během hadždže pořádali demonstraci proti Spojeným státům. Při zásahu zemřelo více než 400 lidí. Vůbec největší tragédie co do počtu obětí nastala o tři roky později, kdy bylo během kamenování satana ušlapáno až 1426 muslimů. V roce 2006 přišlo při stejné události o život 362 poutníků, přičemž incidentu předcházelo zřícení jednoho z hotelů v Mekce, pod jehož troskami zahynulo přes sedmdesát ubytovaných poutníků. Neštěstí v roce 2006 vedlo ke zpřísnění kontroly příchozích poutníků, zejména jejich vstupního povolení.\n\nMekka je duchovním i historickým centrem islámu a tudíž i muslimů. Hadždž jakožto znak muslimské jednoty hrál v dějinách islámu trvale významnou úlohu. Mimo jiné dává muslimům poznat oblast působení proroka Mohameda a potvrzuje jejich přináležitost k Bohu. Obrovské množství muslimů přichází do Mekky za stejným cílem. Jsou oděni ve stejný šat, který stírá sociální rozdíly mezi nimi – v době hadždže jsou si všichni poutníci rovni. Organizátoři poutě kladou důraz na to, aby mezi muslimy v době pouti nevznikaly nepřátelské nálady způsobené příslušností k odlišným směrům islámu – pouti se účastní jak sunnité, tak ší'ité. Ministr vnitra Saúdské Arábie Nadžíf ibn Abdal Azíz k tomu řekl: „Pouť není místem na vytahování politických hesel nebo sloganů, které muslimy rozdělují.“ V roce 2007 saúdskoarabský sunnitský král Abdalláh vůbec poprvé pozval na pouť ší'itského prezidenta Íránu Mahmúda Ahmadínežáda, který pozvání přijal.i\n\nTomu, kdo hadždž vykoná, náleží čestný titul hádždž či hádždží, který smí používat před svým jménem. Tento titul se však používá i k uctivému oslovení staršího člověka bez ohledu na to, zda někdy hadždž vykonal. Vůbec prvním hadžim se podle islámské tradice stal sám Ibráhím. Vykonavatel pouti se těší ve svém muslimském okolí úctě, v některých oblastech jako v Egyptě je zvykem, že si poutníci či jejich rodinní příslušníci nechávají namalovat na průčelí domů různá vyobrazení z pouti.\n\n\n\n"}
{"id": "75750", "url": "https://cs.wikipedia.org/wiki?curid=75750", "title": "Zijára", "text": "Zijára\n\nZijára (arabsky \"návštěva\") je termín označující náhradní pouť, kterou Bahá’í v současné době vykonávají místo hadždže v Haifě, Akko a Bahdží. U šiitů se jedná o prosbu posílanou Mohamedovi a jeho rodině, obecně se v islámu jedná o druh poutě spočívající v návštěvách míst spojených s prorokem Mohamedem.\n"}
{"id": "75784", "url": "https://cs.wikipedia.org/wiki?curid=75784", "title": "Nynice", "text": "Nynice\n\nNynice () je vesnice ve východní části okresu Plzeň-sever, část obce Hromnice, 14 km severovýchodně od Plzně. Katastrální území vsi měří 429,26 ha a PSČ všech adres je 330 11. V roce 2011 zde trvale žilo 68 obyvatel.\n\nOkolí vesnice bylo osídleno již v pravěku, jak dokládá nález rozsáhlého pohřebiště z období pozdní doby bronzové. Podle naleziště byla pojmenována tzv. nynická skupina, jejíž lid žil na území západních Čech v době 950/920–800 let před naším letopočtem.\n\nVes je poprvé písemně připomínána k roku 1186, kdy Oldřich Drslavic z Litic odkázal část Nynic plaskému cisterciáckému klášteru. Protože však držel ves s bratry, byl odkaz napaden jeho bratrem Protivou. Spor vyřešil v roce 1216 až král Přemysl Otakar I., když odkaz klášteru potvrdil; na listině svědčil Heřman z Nynic, pravděpodobný majitel druhé části vsi. Jakmile řeholníci získali zbylé části vsi, ves zrušili a v potvrzení majetku kláštera papežem Inocencem IV. z roku 1250 jsou Nynice uváděny jen jako grangie.\n\nSe změnou hospodaření kláštera ve 14. století byla ves opět obnovena – stalo se tak asi roku 1368, kdy byla vysazena zákupním právem. V té době byla asi zrušena klášterní grangie.\n\nKlášter pronajal smlouvou z 1. srpna 1419 Nynice a další tři vsi Bedřichovi a Hanušovi z Kolovrat za 577,5 kop grošů, čímž začal rozpad klášterního panství dokonaný za husitský válek. V roce 1420 zapsal král Zikmund Nynice Petrovi z Chrástu, a tak není jisté, zda šlo o omyl nebo byla ves zastavována po částech.\n\nPlaský opat Jan vyplatil od dědiců Kolovratů část vesnic a Nynice připojil zpět ke klášternímu panství. Zřejmě nikoliv celé, protože v roce 1516 postoupil Bohuslav Muchek z Bukova tři usedlosti jako úhradu svého dluhu. V roce 1533 připadají Nynice k augustiniánskému klášteru v Rokycanech, v roce 1575 byly Nynice s dalšími vesnicemi zrušeného kláštera vykoupeny samotným městem Rokycany, které je drželo až do konfiskace po porážce stavovského povstání. V roce 1623 se vrací do majetku plaského kláštera.\n\nNa přelomu 17. a 18. století opat Ondřej Trojer a jeho nástupce Evžen Tyttl nechávají M. Kondela postavit na návsi vznosnou barokní kapli sv. Kateřiny. Klášter drží ves až do svého zrušení Josefem II. v roce 1785, Nynice přecházejí do správy náboženského fondu.\nNedaleko Nynic se nachází významné pravěké pohřebiště. Objevili jej cestáři pod vsí na jižním svahu malé terénní vlny na levém břehu Berounky. Na ploše 20 a bylo objeveno přibližně 200 hrobů. Průzkumem bylo dokázáno nepřetržité osídlení od pozdní doby bronzové až po začátek doby laténské.\n\n\nNynice na severu sousedí s Planou, na jihovýchodě za Berounkou s Darovou, na jihu s Kostelcem a na západě s Žichlicemi. Ves leží na hranici přírodního parku Horní Berounka, pod vsí funguje na Berounce přívoz.\n\n"}
{"id": "75791", "url": "https://cs.wikipedia.org/wiki?curid=75791", "title": "Kostelec (Hromnice)", "text": "Kostelec (Hromnice)\n\nKostelec je vesnice ve východní části okresu Plzeň-sever, část obce Hromnice, 13 km severovýchodně od Plzně. Katastrální území \"Kostelec u Nadryb\" měří 269,64 ha a PSČ všech adres je 330 11. V roce 2011 zde trvale žilo 38 obyvatel.\n\nPrvní písemná zmínka o vesnici pochází z roku 1238.\n\n\nKostelec sousedí na severu s Nynicemi, na východě za Berounkou s Darovou a na jihovýchodě s Nadryby. Ves leží na hranici přírodního parku Horní Berounka.\n"}
{"id": "75794", "url": "https://cs.wikipedia.org/wiki?curid=75794", "title": "Bádensko", "text": "Bádensko\n\nBádensko (německy \"Baden\") je historická země na jihozápadě Německa, na území dnešní spolkové země Bádensko-Württembersko. Její metropolí bylo město Karlsruhe.\n\nBádensko vzniklo jako markrabství v rámci Švábského vévodství. Původně však zahrnovalo nevelký pruh území na pravém břehu Rýna v okolí Durlachu, Karlsruhe a Baden-Badenu a několik oddělených exkláv severně od Basileje. V letech 1535-1771 bylo Bádensko rozděleno mezi Bádensko-Durlach a Bádensko-Baden, které se roku 1771 znovusjednotily pod vládou durlašské linie. Za ztracená území na levém břehu Rýna bylo Bádensko roku 1803 Napoleonem bohatě odškodněno. Získalo dříve habsburské Breisgavsko, východní část Rýnského Falckrabství, knížectví Fürstenberg a další území. Roku 1806 Bádensko přistoupilo k Rýnskému spolku, za což bylo povýšeno na velkovévodství.\n\nV letech 1815-1866 bylo Bádensko členským státem Německého spolku. V Prusko-rakouské válce se postavilo na stranu Rakouska, po skončení války bylo Pruskem obsazeno, ale uhájilo si samostatnost a roku 1867 přistoupilo k Severoněmeckému spolku. Od roku 1871 bylo spolkovým státem Německého císařství. Po skončení 1. světové války dne 22. listopadu 1918 zde byla po odstoupení posledního velkovévody Friedricha II. vyhlášena republika \"(Svobodný stát Bádensko, německy Freistaat Baden)\", která byla do 1933 spolkovou zemí tzv. Výmarské republiky.\n\nPo nástupu nacismu v Německu byl 14. října 1933 i zdejší zemský sněm zrušen a Bádensko, zbavené veškeré autonomie, pak bylo do konce 2. světové války zemí tzv. Třetí říše. I nadále zde však fungovala formální zemská vláda.\n\nPo skončení 2. světové války bylo rozhodnutím postupimské konference od 7. července 1945 území Bádenska rozděleno na dvě části. Severní polovina s bádenskou metropolí Karlsruhe byla v rámci americké okupační zóny Německa spojena se severní částí Württemberska do země \"Severní Württembersko-Severní Bádensko\", přejmenované 20. prosince 1945 na Württembersko-Bádensko; zatímco se jižní polovina v rámci francouzské okupační zóny Německa stala zemí Jižní Bádensko (přejmenovanou 2. prosince 1946 na \"Bádensko\"). Obě země se pak 7. září 1949 staly spolkovými zeměmi nově vzniklé Spolkové republiky Německo.\n\nV referendu konaném 16. prosince 1951 se obyvatelé Jižního Bádenska, Württemberska-Bádenska a třetí země Württemberska-Hohenzollernska vyslovili pro sloučení všech 3 zemí. Na území historického Bádenska se sice 53 % jeho hlasujících obyvatel vyslovilo pro obnovu původní země Bádenska, byli však nicméně přehlasováni ostatními hlasujícími. 25. dubna 1952 pak byly (Jižní) Bádensko, Württembersko-Bádensko a Württembersko-Hohenzollernsko sloučeny do moderní spolkové země Bádenska-Württemberska. V jejím rámci zde pak do roku 1972 existovaly na historickém území původního Bádenska vládní obvody Jižní Bádensko a Severní Bádensko \"(na části Bádenska před tím tvořící zemi Württembersko-Bádensko)\", jejichž hranice respektovaly původní hranice Bádenska. 7. června 1970 se na území původního Bádenska konalo další referendum, v němž se většina hlasujících (81 %) vyslovila pro setrvání Bádenska v rámci Bádenska-Württemberska. Správní reformou, jež vstoupila v platnost 1. ledna 1973, pak historické hranice vládních obvodů na území Bádenska-Württemberska zanikly, a nově vzniklé vládní obvody již nerespektují původní hranice Bádenska ani názvy historických zemí.\n\n"}
{"id": "75795", "url": "https://cs.wikipedia.org/wiki?curid=75795", "title": "Falc", "text": "Falc\n\nFalc (z něm. \"Pfalz\", hrad, palác, z lat. \"palatium\") může znamenat:\n\n\n"}
{"id": "75803", "url": "https://cs.wikipedia.org/wiki?curid=75803", "title": "Gray", "text": "Gray\n\nGray (značka Gy) je jednotka absorbované dávky záření v soustavě SI.\n\nJeden gray odpovídá energii záření jednoho joulu absorbované jedním kilogramem látky.\n\nStarší jednotkou je rad, přičemž:\n\nRozměr jednotky \"gray\" je stejný jako v případě jednotky \"ekvivalentní dávky\" sievert. Pro jednoznačnost se proto musí používat vždy jednotky \"gray\" pro \"absorbovanou\" dávku a \"sievert\" pro \"ekvivalentní\" dávku, nikdy však joule na kilogram.\n\nJednotka byla definována v roce 1975 na počest L. H. Graye, který podobnou definici použil již v roce 1940.\n\nGray je mírou fyzikálních účinků ionizujícího záření, která nevyjadřuje jeho účinky na živé organismy. Naproti tomu sievert (Sv) je jednotka, která vyjadřuje biologické účinky záření, v závislosti na druhu záření a jeho energii.\n\nNapř. absorpce dávky 1 Gy záření gama, což odpovídá dávkovému ekvivalentu 1 Sv, celým tělem člověka pravděpodobně způsobí nevolnost, ale riziko úmrtí je nízké. Stejná dávka 1 Gy v případě rychlých neutronů však odpovídá dávkovému ekvivalentu 20 Sv, který vede k jisté smrti během několika dní. Přitom v obou případech jde o energii jen 70 J (uvažujeme-li člověka o hmotnosti 70 kg). Stejné množství energie se uvolní spálením pouhých 4 miligramů cukru.\n\n"}
{"id": "75805", "url": "https://cs.wikipedia.org/wiki?curid=75805", "title": "Hroznýšek turecký", "text": "Hroznýšek turecký\n\nHroznýšek turecký (\"Eryx jaculus\" (Linné, 1758)) je jediný zástupce hadů z čeledi hroznýšovitých na evropském kontinentě.\n\nRozlišují se celkem tři poddruhy:\n\nDorůstá do maximální délky 80 cm, většinou však nebývá delší než 50 – 60 cm. Hlava téměř není oddělena od silného válcovitého těla, které je na šedém až tmavohnědém podkladu pokryté po celém hřbetě tmavými skvrnami. Břicho je světlé, někdy s tmavými „cákanci“, ocas je podobně jako u slepýše tupě zakončen. Na první pohled je velice nápadná jeho horní čelist, která je výrazně delší než čelist dolní a tvoří tzv. spodní ústa, akvaristům tolik známá u některých druhů ryb. Na špičce přečnívající horní čelisti se nachází tvrdý, zrohovatělý štítek, který slouží při vrtání a rytí v půdě. Jsou vejcoživorodí.\n\nJeho rozšíření zasahuje od severní a severovýchodní Afriky, přes jihovýchod Evropy až do západní a střední Asie. Evropské populace se vyskytují převážně v Řecku a přilehlých ostrovech a na jihu Jugoslávie, Albánie a Bulharska. Na severu Afriky je nejběžnější v Sýrii, Jordánsku a Izraeli, v teráriích se často chovají i egyptské populace těchto hadů.\n\nObývají suché, písčitokamenité biotopy polopouštního typu s minimální vegetací, kde tráví celý den pod kamenem nebo v opuštěné hlodavčí noře. Teprve za soumraku opouští úkryt a v okolním terénu loví drobné ještěry a hlodavce. V případě hrozícího nebezpečí se dokážou bleskurychle zavrtat do písku.\n\nHroznýšky turecké chováme v menším plochém teráriu, jako substrát je nejvhodnější jemnější písek s plochými kameny nebo s kousky kůry jako úkryty a s miskou na vodu. Denní teplotu udržujeme na 20 – 28 °C, s možností vyhřátí až na 35 °C a s nočním poklesem až k 15 °C z důvodu velkých výkyvů denních a nočních teplot v jejich domovině. Tento noční pokles teploty jim neobyčejně prospívá a je pro jejich zdraví velice důležitý. V zajetí dobře přijímají hlodavce, ovšem vzhledem k jejich sezónní aktivitě pouze po omezenou část roku. Protože se tito hroznýšci v teráriích často neurvale perou o předloženou potravu, doporučuje se jejich oddělený chov. Vzhledem k jejich noční aktivitě a tím omezenému dennímu pozorování, zaměňují někteří teraristé ploché kameny za tabulky tlustého skla, pod kterými se tito hadi ukrývají.\n\nRozmnožování hroznýšků tureckých značně závisí na zeměpisném rozšíření populace a na samotném poddruhu. Nominotypický \"Eryx jaculus jaculus\" z egyptské populace byl v zajetí rozmnožen po krátkém snížení teploty na 20 °C, páření probíhalo v červnu až červenci a samotné porody v říjnu. Délka mláďat bývá kolem 12 – 20 cm a často začínají přijímat potravu až na jaře po přezimování. Populace hroznýšků z méně teplých evropských oblastí výskytu \"Eryx jaculus turcicus\" a \"Eryx jaculus familiaris\" z Dagestánu, Zakavkazska a východního Turecka zimují za poněkud chladnějších teplot 5 – 10 °C, páření probíhá na jaře a mláďata přicházejí na svět v srpnu až říjnu.\n\n"}
{"id": "75811", "url": "https://cs.wikipedia.org/wiki?curid=75811", "title": "Lomnice", "text": "Lomnice\n\nPojem Lomnice je nejednoznačný a může mít následující významy:\n\njméno obce\n\nčást jména obce\n\nčást jména části obce\n\njméno vodního toku\n\n"}
{"id": "75819", "url": "https://cs.wikipedia.org/wiki?curid=75819", "title": "Užovkovití", "text": "Užovkovití\n\nUžovkovití (Colubridae) jsou velmi početná a úspěšná skupina hlavně malých či středně velkých hadů. Z celkového počtu 2 700 druhů hadů se jenom počet druhů užovkovitých hadů blíží číslu 2 000. Většinou se jedná o nejedovaté hady. Jedovatí jsou jen ti z podčeledi bojg a vodnářek.\n\nČeleď užovkovitých se většinou dělí do 14 podčeledí s asi 300 rody, jindy je celá čeleď shrnuta do jednoho obrovského balíku, děleného na jednotlivé rody. Členění této čeledi není jednoznačné, zatímco některé skupiny lze poměrně snadno definovat, jiné jsou velice sporné a značně diskutované. Čeleď je proto někdy označována jako „odpadkový koš taxonů“, neboť se sem řadí hadi, s nimiž si systematika neví příliš rady.\n\nObvyklé dělení čeledi užovkovitých na jednotlivé podčeledi je následující:\n\nUžovkovití jsou kromě Antarktidy a několika ostrovů v Oceánii zastoupeni po celém světě a všude jsou dominantní skupinou hadů.\n\nNa těle užovek nejsou patrné zbytky končetin. Jejich hlavu pokrývají obyčejně velké, symetricky rozložené štítky, u některých druhů vybíhající ve výrůstky různého tvaru. Jsou to hadi denní i noční, obývající nejrůznější biotopy, najdeme mezi nimi druhy výhradně vodní, žijící na zemi i pod zemí, ale i hady šplhající v keřích či stromech. Všechny užovky však mají podobnou stavbu kostry, vyvinutou pouze jednu (pravou) plíci a další společné znaky.\n\nUžovky jsou jak vejcorodí (oviparní), tak i vejcoživorodí (ovoviviparní). Některé druhy chrání svá vejce podobně jako krajty, většina však klade vejce na vlhká, vyhřátá místa a o snůšku se již dále nestará.\n\nJedná se většinou o hady nejedovaté, anebo od nich lidem nehrozí žádné nebezpečí, mnohé druhy však mají v zadní části tlamy vyvinutou tzv. Duvernoyovu žlázu, která vypouští do ústní dutiny jed. Ten má zřejmě ochromující vliv na kořist při jejím polykání. Účinky tohoto jedu na lidský organismus jsou velice málo prozkoumány, proto je třeba předcházet pokousání při manipulaci s méně běžnými a netypickými druhy užovek – například zástupci rodů \"Amphiesma\", \"Coluber\", \"Coronella\", \"Drymarchon\", \"Nerodia\", \"Ptyas\", \"Thamnophis\", \"Xenochrophis\", nebo \"Zaocys\". Některé druhy užovek zuby nemají, jiné jen malý počet. Hadi z podčeledi bojgy (Boiginae) a vodnářky (Homalopsinae) mají v zadní části tlamy rýhované jedové zuby, jsou to tedy hadi jedovatí. Při obraném kousnutí však těmito zuby většinou nezasáhnou, navíc jed většiny druhů je poměrně slabý. Mísí se se slinami, a tak se ho do rány dostane většinou docela málo. Jed užovek působí především na nervovou soustavu.\n\nUžovkovití hadi jsou velice oblíbeni a v teráriích hojně rozšířeni – také díky snadnému chovu, atraktivnímu zbarvení a cenové dostupnosti mnohých druhů.\n\n"}
{"id": "75828", "url": "https://cs.wikipedia.org/wiki?curid=75828", "title": "BBC World Service", "text": "BBC World Service\n\nBBC World Service (původně BBC Empire Service) je rozhlasová stanice zajišťující britské vysílání do zahraničí. Je provozována v rámci britské mediální společnosti BBC, na rozdíl od zbytku BBC však není financována z koncesionářských poplatků, ale z rozpočtu britského ministerstva zahraničí. Vysílá přes internet, na radiových vlnách AM, a ve vybraných zemích také přes FM. V mnoha státech má BBC i regionální studia, která pokrývají určitou část vysílání v jazyce dané země. V roce 2005 bylo rozhodnuto část těchto studií zrušit, což mimo jiné postihlo i českou redakci, která ukončila vysílání vlastních pořadů koncem roku 2005. České vysílání jako takové (zprávy v češtině) bylo ukončeno v únoru 2006. Z ušetřených prostředků je financována BBC Arabic.\n\nV Česku byla známá Česká redakce BBC, která do prosince 2005 pokrývala část vysílání BBC World Service pořady v češtině, zejména ve všední dny ráno tříhodinovou relací \"Dobré ráno s BBC\" a v podvečer zpravodajskými pořady \"Svět o páté\" (v jeho rámci vysílala \"Interview BBC\" Václava Moravce) a \"Svět o šesté\". \n\nPro vysílání českého vysílání BBC World Service (které na FM pokrývají velkou část republiky) dodávala až do 28. února 2013 šest hodin programu denně zpravodajská stanice Českého rozhlasu Rádio Česko. Od 1. 3. 2013 zajišťuje české vysílání BBC společnost Lagardère Active ČR, provozovatel několika soukromých rozhlasových stanic, pod názvem \"ZET\".\n\n"}
{"id": "75850", "url": "https://cs.wikipedia.org/wiki?curid=75850", "title": "Judy Nunn", "text": "Judy Nunn\n\nJudy Nunn (* 13. dubna 1945 Perth) je australská herečka, scenáristka a spisovatelka. Hraje v divadle, televizi i filmu, od 80. let pak mimo to píše prózu. Její první knihy byla určena mládeži, následovaly pak různé romány čerpající převážně z dějin Austrálie nebo z autorčiných znalostí uměleckého prostředí.\n\n"}
{"id": "75852", "url": "https://cs.wikipedia.org/wiki?curid=75852", "title": "Miroslav Dolejší", "text": "Miroslav Dolejší\n\nMiroslav Dolejší (20. listopadu 1931 Velké Přítočno u Kladna – 26. června 2001 Praha) byl český politický vězeň, disident, publicista a konspirační teoretik, autor statě \"Analýza událostí 17. listopadu 1989\", podle které měla být sametová revoluce předem dohodnuté předání moci mezi komunistickými tajnými službami a špičkami disentu. Byl to pravděpodobně nejdéle trestaný politický vězeň komunistického režimu v Československu.\n\nMiroslav Dolejší se vyučil strojním zámečníkem v SONP Kladno a studoval Vyšší školu strojnickou v Kladně. V roce 1951 byl ze studií vyloučen a poslán do Tábora nucených prací na dole Gottwald v Kladně-Švermově, protože v klubovně Československého svazu mládeže vyvěsil během studentského večírku britskou vlaječku. Téhož roku navázal kontakt se skupinou národně demokratického odboje. Krátce nato jej zatkla StB a po 15 měsících vyšetřovací vazby, kde byl mučen, byl odsouzen Státním soudem v Praze ke 23 rokům vězení za velezradu a špionáž. Soud zvolil mírnější variantu, protože obžaloba navrhovala trest smrti. Dolejší podle svých slov zachránil před StB několik členů odbojové skupiny tím, že naoko svolil s požadavky vyšetřovatelů, ale neprozradil jména. Do propuštění na základě amnestie prezidenta Novotného v květnu 1960 prošel osmi věznicemi a uranovými lágry.\n\nV 60. letech publikoval články o demografii a knihu \"Elektrické odporové pece a sušárny\" (s Vladimírem Tomkem, SNTL 1967).\n\nV roce 1964 se oženil a v roce 1968 se manželům Dolejším narodil syn. Dolejší pořizoval fotodokumentaci srpnové okupace a utřídil ji do podoby knihy \"360 dní bez iluze\", která se nedochovala. Po začátku normalizace v roce 1969 byl propuštěn ze zaměstnání pro svoji činnost v organizaci politických vězňů K–231.\n\nPůl roku marně sháněl místo, pak začal pracovat při stavbě pražského metra. Poté se pro jeho znalost počítačové problematiky na Miroslava Dolejšího obrátili jeho známí a fiktivně ho zaměstnávali v jednom družstvu a jeho práci zaměřili na prefabrikaci staveb. Když od roku 1971 začaly uplatňovat panelárny montáž panelů beze skládek, bylo nutné naprogramovat výrobu, dopravu a montáž a řídit je počítačem. Jeho znalosti pomohly problematiku vyřešit. Poté ho řádně zaměstnaly Stavební závody v Praze, Dolejší k sobě přibral pár bývalých spoluvězňů, dobrých odborníků, které znal z tzv. basaprojektů (basaprojekt na Pankráci bylo zařízení ministerstva vnitra, kde vězni s vysokým technickým vzděláním pracovali na projektech pro národní podniky) a zavedl dobře fungující systém. Později se tam stal vedoucím výpočetního střediska, které výrobu, dopravu a montáž panelů řídilo.\n\nOd 1.2.1974 jej Státní bezpečnost evidovala jako tzv. Nepřátelskou osobu pod krycím jménem Abdul.\n\nV roce 1975 na požádání svého známého novináře Eugena Vrby napsal studii o počítačových systémech. Vrba, narozen jako Eugen Weinberger, bývalý partyzán z druhé světové války, byl židovského původu a údajně i sionista. Tento tehdejší Dolejšího hlavní důvěrník byl coby Žid od r. 1956 bez reálného důvodu podezírán ze špionáže pro Izrael. Věcné informace v Dolejšího materiálu byly kompiláty ze všeobecně přístupných a veřejných přednášek, ale přesto byl 14. června 1976 zatčen a obviněn za pokus o vyzvědačství, ohrožení státního, hospodářského a služebního tajemství. Přestože mu špionáž nebyla nikdy dokázána, byl v roce 1977 spolu s komplicem Vrbou odsouzen Městským soudem v Praze na 11 roků ve druhé nápravné skupině. Před soudním jednáním držel tři měsíce protestní hladovku. Závažný zdravotní stav, podezření na rakovinu kůže a názor lékařů, že brzo zemře, vedly v roce 1985 k jeho propuštění před uplynutím trestu. Celkem ve vězení strávil 18,5 roku, což ho podle dr. Tomka z VHÚ staví na pravděpodobné první místo v žebříčku délky trestu politicky likvidovaných obětí, které pronásledoval represivní aparát bolševického Československa.\n\nNa počátku 90. let byl postupně rehabilitován v obou případech svého věznění a stal se členem Konfederace politických vězňů a pracovníkem Federálního ministerstva vnitra.\n\nDolejší byl autorem několika desítek často kontroverzních časopiseckých článků, úvah a studií o politice. Velký prostor získal v extrémně pravicovém a antisemitském Týdeníku Politika (mj. v něm byl uveřejněn \"Seznam Židů v české kultuře\"). Angažoval se v politice, stal se předním členem Sdružení pro republiku – Republikánské strany Československa.\n\nV roce 1991 vydal dvoudílné zpracování vzpomínek vězňů na padesátá léta \"Chodbami opuštěnými\" (slovenský překlad \"Chodbami opúšťanými\" ve 2 brožurách Agres, edice Zlatá mreža, Bratislava 1991, ISBN 80-85406-07-1, 80-85406-08-X a souborné 80-85406-06-3).\n\nV říjnu 1990 publikoval stať \"Analýza událostí 17. listopadu 1989\", kde mj. vyslovil názor, že převrat v roce 1989 byl předem dojednán mezi špičkami komunistické nomenklatury a západních mocností za přispění a financování židovských kruhů a státu Izrael. Tvrdil v ní, že Charta 77, český disent a polistopadový režim byly ovládány „několika rodinami“, které „všechny …jsou komunisté nebo jejich potomci, svobodní zednáři a jejich potomci, a Židé“; podobně v kapitole \"Mezinárodní souvislosti sjednocení\" vysvětluje světové změny s plánem na vytvoření Velkého Izraele. Kritizuje konzumní společnost a zákulisí politiky, kontinuitu komunistického a kapitalistického režimu, světový monetární systém a na něj navázanou politickou moc, masovou ztrátu víry v transcendentní veličiny či v morální hodnoty cti, odvahy a askeze, a staví se proti údajnému kultu osobnosti Václava Havla, který k Dolejšímu podle dr. Andreye před listopadem 1989 docházel ohledně rad, jak \"převzít moc\", což Andreyovi s ironií sdělil samotný Dolejší.\n\n\"Analýza\" získala značnou popularitu u některých antikomunistů, nespokojených s polistopadovým vývojem a zejména u konstituující se české krajní pravice a stala se součástí jejich ideové výbavy. Analýzu propagoval Petr Cibulka, na Internetu je dostupná v řadě kopií a dokonce i v překladu do angličtiny. Konfederace politických vězňů se od textu distancovala, ačkoliv s ním podle Dolejšího tvrzení spousta členů včetně výboru při jeho projednávání nejprve souhlasila.\n\nVeřejnost, politická reprezentace a odborné kruhy text vcelku jednomyslně odmítly. Svůj názor na Dolejšího motivy vyjádřil i Prokop Tomek v článku \"Tragický případ Miroslava Dolejšího a Eugena Vrby\":\n\nNicméně s odstupem třiceti let mnohá jeho tvrzení získávají  na váze.  Jím předpokládaný  vývoj společnosti je v určitých oblastech až znepokojivě přesný.\n\nDolejší byl několikrát žalován (Rudolf Hegenbart, svědkem žaloby i Jaroslav Šabata) a obviněn ze spolupráce s StB. Prokop Tomek k tomu říká: \"(...) Jako tajný spolupracovník v dostupných zveřejněných podkladech (vedených od roku 1954) evidován není. Slib spolupráce podepsal po prvním zatčení v lednu 1951 z taktických důvodů a skutečně jej nijak nenaplnil.\"\n\nPo vydání Analýzy měl být Dolejší údajně vystaven pokusu o úplatek 250 000 švýcarských franků, v přepočtu 5 milionů tehdejších československých korun, který mu měl být spolu s léčbou v zahraničním sanatoriu dle vlastního výběru vyplacen v případě, že by Analýzu stáhl zpět. Dolejší tvrdil, že mu byla kontrolována a kradena pošta a že byl napaden neznámým pachatelem.\n\nPředmluvu k jednomu vydání Analýzy napsal Miroslav Sládek. Miroslava Dolejšího často pozitivně hodnotí jeho bratr PhDr. Josef Dolejší, pedagog a autor literatury faktu, který je i autorem disidentova nekrologu \"Za Miroslavem Dolejším\". V předmluvě k dalšímu vydání se za Miroslava Dolejšího 28. 10. 2014 postavil RNDr. Ladislav Andrey z Ústavu informatiky AV ČR:\n\nV roce 1990 pod pseudonymy Robert Helebrandt a Alexander Martin Savel vydal známý antisemitský pamflet Protokoly sionských mudrců pod názvem \"Knížata zloby - Protokoly sionských mudrců\". Vydání spisu bylo v dubnu 1990 stíháno jako projev antisemitismu, konkrétně projev propagace fašismu podle § 260 odst. 1, 2 tr. zák.\n\nK tomu se Dolejší 8. 8. 1991 vyjádřil v Týdeníku Politika č. 28 takto: \"Protože politická reprezentace nepřistoupila na věcnou diskusi, považovala za náhradu zdiskreditovat autora. Byl jsem postupně označen za fašistu, antisemitu, člověka duševně chorého a nakonec zatrpklého, protože se mi nedostalo vysokého postavení (přestože bylo všeobecně známo, že jsem o žádné neusiloval a nabídky jsem odmítal).\"\n\n17. 7. 1992 se ho na americké půdě v krajanských novinách \"Denní hlasatel\" přímo zastal jeho dlouholetý přítel, spoluzakladatel exilového Naardenského hnutí dr. Ing. Bohumil Kobliha a vylíčil ho jako altruistu, obránce svobody, spravedlnosti, křesťanství a českého národa. Kobliha na základě svých přímých zkušeností s disidentem odmítl nařčení, že by Dolejší mohl být agentem StB s odkazem na to, že ho Dolejší nikdy nezradil i přesto, že k tomu měl v různých situacích možnosti, které Kobliha výslovně vyjmenovává.\n\n"}
{"id": "75854", "url": "https://cs.wikipedia.org/wiki?curid=75854", "title": "Specialista", "text": "Specialista\n\nSpecialista je emitent a zároveň tvůrce trhu pro daný cenný papír, např. certifikát.\n\nMotivací specialisty je maximalizace výnosů ze spreadu, tedy z rozdílů cen na poptávkové a nabídkové straně, při jím garantované likviditě papíru.\n"}
{"id": "75861", "url": "https://cs.wikipedia.org/wiki?curid=75861", "title": "Hradská soustava", "text": "Hradská soustava\n\nHradská soustava nebo také hradská organizace byla soustava raně středověkých hradišť, kterou začal budovat již Boleslav I. před polovinou 10. století a která měla organizačně a správně zajišťovat přemyslovské panství nejdřív v Čechách a od první poloviny 11. století i na Moravě. Hradská soustava byla postupně v rámci starého sídelního území dotvořena do období vlády Břetislava I. a fungovala až do první poloviny 13. století.\n\nPodobný správní systém vznikl i v raně středověkém Polsku (kastelánská soustava) a Uhrách (komitátní soustava).\n\nPo uchopení moci začal Boleslav I. systematicky likvidovat místní vládce v celých Čechách. Archeologicky byla prozkoumána některá hradiště z této doby, která byla dobyta a zničena (nejlépe asi zdokumentováno na Staré Kouřimi). Na místě těchto hradišť či v jejich blízkosti začal panovník zakládat vlastní přemyslovská hradiště, kam dosazoval sobě loajální správce – \"comes\" (od 12. století zvaný prefekt nebo kastelán, ještě později purkrabí). Zůstává otázkou, zda tato hradiště už původně vznikala jako správní, hospodářská, církevní, fiskální centra či zda jejich původní funkce byla pouze vojenská. Každopádně se v polyfunkčně využívaná centra brzy vyvinula a stala se základem přímého ovládání dobytých oblastí, které byly rozděleny do hradských obvodů (\"provinciae\", \"civitates\").\n\nVe svém obvodu měl kastelán za povinnost zastupovat knížecí moc, byl zodpovědný za pravidelný výběr tributu (\"tributum pacis\"), vymáhal na lidech zde usazených různé služby pro knížete (např. starost o opravu opevnění, údržbu cest apod.), dbal na dodržování zemského míru. Dále byl comes soudcem. V pozdějších staletích se jeho povinností částečně ujal vilik (především výběr dávek a vynášení soudu nad nesvobodnými osobami).\n\nDále na jednotlivých hradištích probíhaly trhy, stál zde kostel a působil zde arcipryšt. V podhradí sídlila na svých dvorcích lokální nobilita a knížecí beneficiáři (držitelé beneficií, tedy úřadů spojených s důchodem).\n\nV okolí tohoto správního centra snad postupně soustava tzv. služebných vsí (viz také služebnou organizaci, v novějším bádání její existence zpochybněna), kde žili řemeslníci, jejichž povinností bylo svým zbožím zásobovat hradiště. Své přebytky pak prodávali na místním trhu.\n\nV Čechách i na Moravě samozřejmě vedle těchto správních center vzniklo množství menších hradišť a později hradů především blízko hranic nebo u zemských bran.\n\nHradská soustava zanikla postupně během první poloviny 13. století, kdy přemyslovský stát prošel velkou řadou změn. K jejímu zániku přispěla především snaha kastelánů a šlechty navázané na tato správní centra dědičně získat soukromé pozemkové vlastnictví. Tyto zvětšující se ostrovy šlechtického majetku (a zároveň i majetku, který získala církev) narušovaly uzavřenou ekonomiku hradských okrsků.\n\nUrčitá skupina přemyslovských hradů a kolem nich vytvořených aglomerací (především se jednalo o hrady situované v zemědělsky výhodných a hojně zalidněných oblastech) si i ve vrcholném středověku uchovala centrální postavení a přerodila se ve vrcholně středověká města (viz Seznam vrcholně středověkých měst vzniklých v blízkosti přemyslovských správních sídel)\n\n\n\n\n\n"}
{"id": "75884", "url": "https://cs.wikipedia.org/wiki?curid=75884", "title": "Opatovický kanál", "text": "Opatovický kanál\n\nOpatovický kanál je významné středověké vodní dílo v Pardubickém kraji v České republice. Zpočátku bylo budováno jako napájecí strouha pro rybníky Bohdanečský a Čeperka. Dobu zahájení výstavby neznáme. Za vlády pánů z Pernštejna bylo upraveno a podstatně prodlouženo v letech 1498 až 1521. Stavitelem kanálu byl pernštejnský fišmistr Kunát Dobřenský z Dobřenic, učitel dnes známějšího rybníkáře Štěpánka Netolického.\n\nKanál je kulturní památkou, jeho správcem je Povodí Labe. Je to vodní kanál-přivaděč, který využívá vodu z Labe. Byl vystavěn k napájení původně rozsáhlé rybniční sítě, kterou založil majitel pardubického panství pan Vilém z Pernštejna, tato funkce je zachována podnes. Vzhledem k propustným štěrkopískovým náplavům se muselo koryto téměř v celé délce těsnit jílem.\n\nPůvodní vyústění kanálu do Labe se nacházelo u Přelouče. Při výstavbě nového jezu v Opatovicích v letech 1783 až 1787 došlo k přeložení vtoku kanálu a k prodloužení jeho toku od mlýna Výrov v Břehách do dnešního zaústění. Současně byl vybudován odlehčovací odpad do Černského a Živanického potoka v Bohdanči. Z původního toku se zachovalo silně zarostlé a zazemněné koryto s několika jezírky.\n\nV éře socialistického Československa sloužil převážně jako zdroj pro zavlažování rozsáhlých zemědělských pozemků.\n\nZ důvodů zarůstání vodními rostlinami je kanál jednou za několik let vypuštěn a chemicky ošetřen.\n\nOpatovický kanál začíná u Opatovic nad Labem a do Labe se zpět vlévá u obce Semín. Vytváří tak přeponu pardubického oblouku Labe. Kanál dosahoval délky 34,42 km, dnes je jeho současná délka 32,69 km a spád 18,5 m. Šíře koryta se pohybuje mezi 15 m (na počátku kanálu) a 2,5 m (u ústí do Labe), hloubka se pohybuje mezi 1 až 2 m. Průtočná kapacita odpovídá 1 až 3 m³/s. Plocha povodí cca 50 km².\n\nByly vybudovány i dva akvadukty. Menší se nachází u obce Neratov, kde kříží potok Bukovka. Větší u obce Semín (tzv. Semínský akvadukt, kde křižuje Sopřečský potok, někdy zvaný též \"Mulda\").\n\nV úseku Opatovice – Ždánice ochranné pásmo vodárenských zdrojů, po Přelovice ochranné pásmo léčivých zdrojů Lázní Bohdaneč.\n\nI na začátku 21. století zásobuje vodou zbylé rybníky (Buňkov, Bohdanečský rybník, za pomoci odbočného Sopřečského kanálu též Černý Nadýmač a Sopřečský rybník, aj.).\n\nBylo zde postaveno 32 mlýnů, nyní v provozu jen Lázně Bohdaneč. S ubýváním funkce rybniční posiluje role energetická, MVE byly instalovány v mlýnech Staré Ždánice, Lázně Bohdaneč, Břehy-Výrov, probíhá v Semíně. Ještě v polovině 20. století byly provozovány dva mlýny v Opatovicích, mlýn ve Starých Ždánicích, dva mlýny v Bohdanči, mlýn Výrov a mlýn Semín.\n\nK zavlažování cca 3000 ha přilehlých polností bylo v roce 1967 vybudováno pět čerpacích stanic (Opatovice, Staré Ždánice, Neratov, Břehy, Kladruby) o výkonu 130 až 180 litrů/s každá. Nyní většinou mimo provoz.\n\nSportovní využití: pro vodní turistiku (obtížnost ZWB, průjezd obcemi ztěžují lávky, pod Semínem je kanál značně úzký a zarostlý), rybaření (mimopstruhová voda).\n\n"}
{"id": "75895", "url": "https://cs.wikipedia.org/wiki?curid=75895", "title": "Émilie Le Pennec", "text": "Émilie Le Pennec\n\nÉmilie Le Pennecová (* 31. prosince 1987) je francouzská sportovní gymnastka. Získala zlatou medaili v ženské disciplině bradla o nestejné výši žerdi na Letních olympijských hrách roku 2004 v Athénách, a to skórem 9,697, čímž se stala vůbec první francouzskou gymnastkou, která vyhrála individuální medaili v ženské sportovní gymnastice na Olympijských hrách.\n\nV roce 2005 se stala evropskou šampionkou discipliny bradla o nestejné výši žerdi a držitelkou evropské bronzové medaile v disciplíně prostná. Byla také první během evropské kvalifikace ve cvičení na kladině, avšak ztratila šanci získat medaili, když na ní spadla. Émilie se také utkala ve světovém šampionátu v roce 2005 v Melbourne, avšak udělala několik chyb, které jí nedovolily získat medaili.\n\n"}
{"id": "75905", "url": "https://cs.wikipedia.org/wiki?curid=75905", "title": "Šafrán (rozcestník)", "text": "Šafrán (rozcestník)\n\nŠafrán může být:\n\n\n"}
{"id": "75908", "url": "https://cs.wikipedia.org/wiki?curid=75908", "title": "Filip IV. Francouzský", "text": "Filip IV. Francouzský\n\nFilip IV. Francouzský zvaný Sličný (1268 Fontainebleau – 29. listopadu 1314 Fontainebleau) byl francouzský král z dynastie Kapetovců od roku 1285. Také byl jako manžel Jany I. navarrským králem-manželem.\n\nVládu opíral o úřednictvo a organizovanou správu (viz též legisté). Sňatkem s Janou I. Navarrskou získal v roce 1284 království navarrské a hrabství Champagne. S anglickým králem Eduardem I. vedl válku o Gaskoňsko, dočasně ovládl Flandry (1302 poražen u Kortrijku). Mocenský konflikt s papežem Bonifácem VIII. vyústil roku 1305 v papežovo zajetí a prosazení Francouze Klimenta V. na papežský stolec (od 1309 byla papežská rezidence přenesena do Avignonu).\n\nK prosazení vlastní politiky svolal v roce 1302 poprvé generální stavy. Aby získal finanční prostředky, vystoupil 1307 proti řádu templářů, obvinil je z magie, sodomie a kacířství a zkonfiskoval jejich obrovský majetek. Templáře nechal uvěznit a roku 1310 na králův příkaz byli někteří upáleni a v roce 1312 dosáhl na papeži zrušení řádu. Dále vězněný velmistr templářského řádu Jacques de Molay a velkopreceptor Normandie Geoffroy de Charnay roku 1314 popřeli znovu vznesená obvinění a byli poté veřejně upáleni.\n\nDále Filip Sličný zlikvidoval trhy v Champagne a zavedl kvůli potřebě financování válečných výprav natrvalo daně, které máme v nezměněné podobě dodnes. Jeho přínos likvidaci volného trhu již nebyl v Evropě nikdy odčiněn. Zemřel při nehodě na lovu. Molay při své popravě proklel Filipa IV. a vyzval jej na Boží soud, což se také zdánlivě vyplnilo.\n\n\n"}
{"id": "75917", "url": "https://cs.wikipedia.org/wiki?curid=75917", "title": "Vinnetou", "text": "Vinnetou\n\nApačský náčelník Vinnetou (v originále Winnetou) je společně se svým přítelem a pokrevním bratrem Old Shatterhandem nejznámější literární postava, kterou vytvořil německý spisovatel Karel May.\n\nVinnetouovo jméno se poprvé objevuje v Mayově novele z roku 1875 \"Old Firehand\". Tato novela se v dosti přepracované podobě stala podstatnou částí druhého dílu románu \"Vinnetou\" (tři díly 1893, čtvrtý díl 1909–1910), ve kterém jsou vylíčeny nejdůležitější příběhy, které v Americe prožil Vinnetou a jeho pokrevní bratr Old Shatterhand zhruba od jejich prvního setkání roku 1860 do doby, kdy byl apačský náčelník zastřelen. Ve čtvrtém dílu \"Vinnetoua\" apačský náčelník již nevystupuje, neboť kniha se odehrává v roce 1908, tedy zhruba dvacet až třicet let po jeho smrti. Vinnetou se zde stává symbolem míru, lásky a bratrství mezi lidmi.\n\nDalší společná dobrodružství Old Shatterhanda a Vinnetoua jsou obsahem mnoha dalších autorových knih. Jsou to romány \"Syn lovce medvědů\" (1887), \"Duch Llana Estacada\" (1888), \"Poklad ve Stříbrném jezeře\" (1890), \"Petrolejový princ\" (1893), \"Old Surehand\" (1894–1896), \"Satan a Jidáš\" (1896–1897) (v tomto románu se Vinnetou dokonce vydává s Old Shatterhandem do Afriky a na zpáteční cestě onemocní), \"Černý mustang\" (1896–1897) a \"Vánoce\" (1897). Dále se Vinnetou objevuje ještě v několika povídkách.\n\nVinnetou je smyšlená postava, jeho předlohou však byl skutečný apačský náčelník Cochise, žijící v letech . Byl však inspirován i jinými apačskými náčelníky, především Geronimem a Vittoriem. Náčelník Cochise se, stejně jako Vinnetou, přátelil s bělochy a s jedním z nich, armádním stopařem Tomem Jeffordsem, jej pojilo hluboké přátelství, velmi podobné vztahu Vinnetoua s Old Shatterhandem. Cochise měl sestru jménem Sonseeahray (v překladu Jitřenka), do níž byl Jeffords zamilován. Dívka však byla záhy zavražděna bělochy (tak jako literární Nšo-či). Na rozdíl od literárního Vinnetua však byl Chochise náčelníkem Chirikahuú, nikoli Mescalerů a zemřel přirozenou smrtí v rezervaci.\nVinnetou je synem náčelníka mescalerských Apačů Inču-čuny (\"Dobré Slunce\") a má sestru Nšo-či \"(Krásný Den)\". V mládí jej kromě otce vychovával také Klekí-petra, (\"bílý\" \"otec\") Apačů, a to na základě křesťanské lásky k bližním (Klekí-petra byl vzdělaný Němec, který žil dlouho s Indiány a byl pro své dobré vlastnosti přijat do kmene).\n\nVinnetou byl zamilován do Ribanny z kmene Assiniboinů, ta si však vyvolila za muže Vinnetouova přítele, zálesáka Old Firehanda. Později byla Ribanna zavražděna bílým padoušským náčelníkem indiánského kmene Ponků Parranohem. Její smrt je pomstěna již s pomocí Old Shatterhanda.\n\nS Old Shatterhandem se Vinnetou přes počáteční konflikt tak spřátelí, že uzavřou pokrevní bratrství. Po smrti svého otce a své sestry (zavraždil je běloch Santer kvůli zlatu na hoře Nugget-tsil) se Vinnetou stává apačským náčelníkem a dědí slavnou Inču-čunovu „stříbrnou pušku“ (Silberbüchse), což je dvouhlavňová ručnice, jejíž pažba je zdobena stříbrem. Vinnetou jezdí na koni jménem Ilčí (\"Vítr\"), jehož bratra, Hatátitlu (\"Blesk\"), daruje Old Shatterhandovi. Oba koně Vinnetou sám vychoval.\n\nVinnetou se neustále marně snaží dopadnout vraha svého otce a své sestry. Nakonec mu v pomstě zabrání předčasná smrt. Santer zahyne až později s přispěním Old Shatterhanda.\n\nPodle Karla Maye zemřel Vinnetou 2. září roku 1874. Toto datum však příliš nevyhovuje logice románu. Karel May se jako Old Shatterhand seznámil s Vinnetouem roku 1860, takže by se jejich společná dobrodružství musela odehrát během pouhých čtrnácti let. Když k tomu přičteme Karlova další dobrodružství v jiných částech světa, zdá se to časově naprosto nereálné. V knize \"Chronik eines Weltläufers: Die Reisen von Old Shatterhand alias Kara Ben Nemsi\" (vydala nakladatelství Karl-May-Verlag roku 2015) se její autor, Němec Hans Imgram, snaží tento problém vyřešit. Na základě pečlivého bádání a porovnávání románových a povídkových obsahů navzájem sestavil důvěryhodnou časovou osu, podle které Vinnetou zemřel v pátek 5. června 1885.\n\n\nPostava Vinnetoua se stala znovu velmi populární po roce 1962, kdy byl natočen jeden z nejznámějších filmů inspirovaných dílem Karla Maye \"Poklad na Stříbrném jezeře\". V tomto a několika následujících filmových zpracováních mu propůjčil tvář francouzský herec Pierre Brice.\n\nFilmový Vinnetou se ale od románového dosti liší, je zde uplatněna silná licentia poetica. Původní knižní podobě je nejpodobnější \"Poklad na Stříbrném jezeře\" a první díl Vinnetoua z roku 1963 (pomineme-li, že Klekí-petru zastřelil ve filmu Santer, který na konci filmu zahyne). Další filmová zpracování obsahují již pouze motivy Mayových děl. Tak na příklad v druhém dílu Vinnetoua \"Vinnetou – Rudý gentleman, (1964)\" Ribanna žije, je do Vinnetoua zamilovaná a Old Firehand se ve filmu vůbec nevyskytuje. Ve třetím díle \"Vinnetou – Poslední výstřel, (1965)\" hyne Vinnetou kulkou bídáka Rollinse, který v knize vystupuje pouze jako epizodní postava druhého dílu. Nicméně se ukáže, že tato rána nebyla smrtelná, protože v roce 1998 vzniklo volné pokračování Vinnetou se vrací. Film je uváděn také pod českým názvem \"Návrat Vinnetoua\".\n\nPlánované filmy \"Vinnetou v cizích stopách a Vinnetouova sestra\" nebyly vůbec realizovány.\n\nV 80. letech vznikl seriál o Vinnetouovi, kde Vinnetoua opět ztvárnil Pierre Brice, u fanoušků Vinnetoua ale seriál pozitivní hodnocení nezískal.\n\nV roce 2015 televizní společnost RTL plánovala natočit nové tři filmy o Vinnetouovi, ve kterých se o Pierru Briceovi uvažovalo jako o možném představiteli Inču-čuny. Pierre Brice ovšem zemřel a tak si roli Inču-čuny zahrál Gojko Mitič. Natočeny byly tři filmy: \"Vinnetou - Nový svět\", \"Vinnetou - Tajemství stříbrného jezera\" a \"Vinnetou - Poslední bitva\". Celá trilogie měla název Vinnetou (minisérie).\n\nNa filmy o Vinnetouovi byla natočena parodie \"Manitouova bota\".\n\nPostava Vinnetoua se již několikrát představila i v českém divadle. V roce 2005 uvedlo Divadlo Minor částečně loutkovou hru \"Vinnetou aneb Věčná loviště for everybody\" v režii Jana Jirků. Vinnetoua s Old Shatterhandem hráli Jiří Laštovka a Filip Jevič, Sama Hawkense Petr Stach, Santera Ondřej Nosálek, Nšo-či Kristýna Franková, Klekí-petru Zuzana Skalníková a Inču-čunu a Tanguu Hynek Chmelař. Další hru s názvem \"Vinnetou\" uvedlo Strašnické divadlo v roce 2009 v režii Vojtěcha Štěpánka, titulní roli ztvárnil Michal Čeliš, Old Shatterhanda hrál Jiří Racek a Ribannu Malvína Pachlová. V roce 2013 měla v Městském divadle v Kladně premiéru hra \"Vinnetou\" dramatika Petra Kolečka v režii Ondřeje Pavelky. Titulní roli hrál Vojtěch Kotek, Old Shatterhanda Jakub Prachař, Santera Tomáš Petřík, Sama Hawkense Daniel Čámský, Klekí-petru Marie Štípková, Nšo-či Šárka Opršálová, Ribannu Lenka Zahradnická a Inču-čunu Zdeněk Velen.\n\nPopularita Vinnetoua a jeho přátel dosáhla v Československu v šedesátých letech takové intenzity, že se jí zabýval i Ústřední výbor Komunistické strany Československa, který vydal 3. září 1966 směrnici proti komerčnímu využívání Mayova díla:\n\n"}
{"id": "75921", "url": "https://cs.wikipedia.org/wiki?curid=75921", "title": "Sklobeton", "text": "Sklobeton\n\nSklobeton, též sklovláknobeton ( \"glass fiber reinforced concrete\", \"GFRC\") je kompozitní materiál složený z portlandského cementu, skleněných vláken, anorganického plniva a dalších přísad dle požadovaných vlastností konečného materiálu.\n\nSkleněná vlákna jako výztuž do betonu se začala používat v 90. letech 20. století. Vzhledem k silně alkalickému prostředí hmot na cementové bázi, tudíž i betonu, bylo třeba vyvinout alkalirezistentní skleněné vlákno s vysokou pevností v tahu.\n\nU sklobetonů a sklovláknobetonů se používá, podle požadovaných výsledných vlastností materiálu, výztuž ve formě jednotlivých skleněných vláken, jejich svazků nebo jejich plošného uspořádání (mříže, síťky, rohože). Skleněná vlákna i jejich svazky jsou různé velikosti, tvaru, délky i průměru. Výsledná pevnost a další vlastnosti materiálu závisí na soudržnosti mezi svazky a cementovou matricí i na soudržnosti mezi jednotlivými vlákny svazku. Vlákna ve svazcích i celé svazky jsou opatřeny ochranným povlakem, aby se zajistila neporušenost jejich povrchů.\n\nPodle uspořádání skleněné výztuže v betonu rozlišujeme:\n\n\nSklobeton lze odlévat do forem a dosahovat tak téměř libovolných tvarů. Často se využívá schopnosti sklobetonu přenášet velká zatížení i v malých tloušťkách materiálu, obvykle 1-3 cm. Další důležitou vlastností sklobetonu je nízká tepelná roztažnost a vysoká odolnost proti tepelným rázům. Díky těmto vlastnostem je oblast použití sklobetonu velmi široká. Používá se na obkladové desky, kabelové žlaby s velkými požadavky na mechanickou pevnost a ohnivzdornost (zkratové proudy apod.), kryty kabelových žlabů, skříně, nádoby, chráničky, vložkování stávajících konstrukcí, ztracené bednění, ozdobné prvky budov, okenní orámování, atd. Všechny tyto výrobky jsou díky tenkým stěnám relativně lehké a snadno manipulovatelné.\n\n\n\n"}
{"id": "75923", "url": "https://cs.wikipedia.org/wiki?curid=75923", "title": "Altufjevo (stanice metra v Moskvě)", "text": "Altufjevo (stanice metra v Moskvě)\n\nAltufjevo () je stanice moskevského metra.\n\nAltufjevo je jednolodní podzemní stanice, mělce založená. Nachází se na Serpuchovsko-Timirjazevské lince, je zároveň i její severní konečnou. Stanice má dva výstupy, vedoucí do podzemních vestibulů, ty ústí pod stejnojmennou ulici. Pro veřejnost byla zprovozněna roku 1994, a to jako součást úseku Bibirjevo - \"Altufjevo\". V projektové dokumentaci nesla název \"Altufjevskaja\" ()\n\n"}
{"id": "75933", "url": "https://cs.wikipedia.org/wiki?curid=75933", "title": "Kolcevaja (linka metra v Moskvě)", "text": "Kolcevaja (linka metra v Moskvě)\n\nKolcevaja ( ) je linka moskevského metra. Je velmi známá, protože tvoří okruh kolem centra Moskvy (její název pochází z ruského \"Kolco\", znamenající okruh). Všechny její stanice jsou přestupní. Linka je značena hnědou barvou a alternativně pak číslem 5.\n\nCelá linka byla vybudována ve třech etapách v 50. letech 20. století. Začínalo se stavět od západu podle směru hodinových ručiček (neboli směr západ – sever – východ – jih), výstavba trvala čtyři roky. Stanice na této lince metra patří k nejvíce zdobeným (například Novoslobodskaja či Komsomolskaja). Postupem času, jak přibývaly nové linky metra a razily si cestu městem, musel být zajištěn přestup mezi nimi a touto, takže byly přidány některé další stanice.\n\nKolcevaja křižuje devět linek metra, s výjimkou linky 11 prakticky všechny v síti. V provozu jsou nasazeny šestivozové soupravy. Jak již bylo zmíněno, v budoucnu se plánuje přidat nové stanice, budou přestupní, a to s linkami Ljublinsko-Dmitrovskaja a Kalininsko-Solncevskaja.\n\n\nJednou ze zajímavostí na této lince je hlášení. Linka je nekonečná a hlášení se liší podle hlasu; mužský hlas je určen pro cestující ve směru podle hodinových ručiček, ženský v opačném.\n\nK této lince se váže také jedna legenda. Podle ní její plány navrhl sám Stalin. V době, kdy se plánovala, přišli architekti a inženýři za Stalinem aby jim schválil nové plány. Ten si je položil na stůl a na ně hrnek kávy. Ta vytvořila kolečko kolem centra města. Inženýři si nedovolili pochybovat, že by se nejednalo o návrh velkého vůdce Sovětského svazu a tak ho údajně splnili a vznikla okružní linka metra označená právě hnědou barvou.\n\n"}
{"id": "75939", "url": "https://cs.wikipedia.org/wiki?curid=75939", "title": "Tisk", "text": "Tisk\n\nTisk je způsob rozmnožování předlohy, při kterém se tisková barva z tiskové formy přenáší tlakem stroje na papír nebo jiný potiskovaný materiál. Rozlišuje se tisk z výšky, z plochy, z hloubky a průtlačný tisk. Nejčastěji používané tiskové techniky jsou knihtisk, ofset a hlubotisk. Tiskem se v novější době rozumí i grafický výstup z počítače na papír nebo jiná média, kde se používají jiné techniky. Viz Počítačová tiskárna.\n\nV přeneseném významu je tisk souhrnné označení pro periodické tiskoviny (periodika), zejména pro noviny a časopisy.\n\nPři tisku z výšky se obarví a tisknou jen vystupující prvky (body) formy, kdežto do prohlubní se barva nedostane.\n\nTisknoucí i netisknoucí prvky (body) jsou ve stejné úrovni a liší se od sebe jen fyzikálně-chemickými vlastnostmi povrchu. Při použití mastných tiskařských barev musí být tisknoucí místa oleofilní, čili přijímat barvu a odpuzovat vodu. Netisknoucí místa jsou naopak hydrofilní, čili přijímají vodu a odpuzují barvu. Tisková forma se smáčí vodným roztokem a pak se na ni nanáší (navaluje) tisková barva.\n\nTisknoucí prvky jsou pod úrovní prvků netisknoucích. Na tiskovou formu se nanese barva a ve druhém kroku z jejího povrchu setře. Zbylá barva z prohlubní formy se pak tlakem přenese na papír. To ovšem vyžaduje větší tlak než u tisku z výšky.\n\nPři průtlačném tisku barva prochází tiskovou formou.\n\nVelkoformátový tisk je určen jak pro odbornou veřejnost z oblastí CAD, GIS, reprografie a reklamy, tak i pro širokou veřejnost, která s velkými formáty pracuje, např.:\n\nZ hlediska mechaniky tiskových strojů se rozlišuje nespojitý či archový tisk jednotlivých listů a spojitý kotoučový tisk, při němž se tiskne na „nekonečný“ pás papíru nebo jiného materiálu. Zatímco archové stroje mají jednodušší konstrukci, hlavní výhoda rotačního (kotoučového) tisku je v daleko větší rychlosti tisku.\n\nZ hlediska vyvozování potřebného tlaku můžeme rozlišit tiskařské stroje, kde se tlak vyvozuje přímočarým pohybem (šroubem, pákou), a stroje, které tlak vyvozují mezi dvěma válci. Vedle rotaček sem patří také satynýrky, užívané pro umělecké hlubotisky (mědirytiny, lepty, suché jehly).\n\n\n\n"}
{"id": "75941", "url": "https://cs.wikipedia.org/wiki?curid=75941", "title": "Džinismus", "text": "Džinismus\n\nDžinismus, někdy též džainismus je neortodoxní systém indické filosofie, který vznikl jako reakce na hinduismus a jeho kastovní systém. Zakladatelem džinismu byl v 8. st. př. n. l. Páršvanátha 23. Tírthankara a později v 5. st. př. n. l. zreformována přes Vardhamána Mahávíra (v dévanágarí वर्धमान महावीर), přezdívaný Džaina (v dévanágarí जैन a v českém překladu \"Velký hrdina nebo vítěz\").\n\nDžinisté se dělí na dvě hlavní skupiny (sekty) - Digambary (větrem odění) a Švétambary (bíle odění).\n\nK rozdělení džinismu na dvě skupiny došlo (podle studií evropských učenců) mezi roky 79-82 n. l.\n\nKolem roku 540 př. n. l., ve věku 28 let, opustil Mahávíra svou, snad bohatou, rodinu, jež patřila k sektě, která svým způsobem přikazovala ukončení života sebevraždou a tak jeho rodiče skončili i svůj život dobrovolným vyhladověním a on pod dojmem těchto událostí se vzdal světských radostí a dvanáct let žil jako asketa z almužen, putoval a meditoval. Když mu bylo 40 let, dosáhl vševědoucího osvícení. Od té doby zasvětil Mahávíra celý svůj život předávání znalostí a během 72 let kázal své náboženské přesvědčení (ve své době na 14 000 přívrženců). \"Každý je zodpovědný\", říkal, \"za svou spásu a může ukončit cyklus opakujících se zrození\". Džinismus začali propagovat Mahávírovi žáci. Věřili, že Mahávíra je dvacátým čtvrtým z tírthankarů, tj. vykupitelů, kteří se pravidelně zjevují na zemi. Texty, které jsou podstatou náboženství, byly zachyceny v písemné podobě až mnohem později, v 5. stol.\n\nZákladní myšlenkou džinismu je nenásilí (ahinsá). Jeho projevem je respektování veškerého života: lidí, zvířat, rostlin. Učení je praktického rázu, kdy se člověk skládá z:\n\nZákladní 4 sliby džívy:\n\nV džinismu se poprvé v Indii objevuje myšlenka nenásilí, nepoškozování, zachování života – ahinsa, z níž se později stane jeden ze základních prvků pro většinu reformních hnutí v Indii. \n\nDůležitá je také Anekantavanda, zásada mnohostranného pohledu na svět, pramenící v podstatě z Ahinsy, protože nepotlačují ani (jiné) pravdy.\n\nNěkteří mniši mají přes ústa pruh látky (sekta Sthánakavásinů (oddělila se od Švétámbarů)), jiní před sebou při chůzi nebo před usednutím zametají jen proto, aby neusmrtili ani toho nejmenšího tvora. Všichni džinisté jsou vegetariáni. Nemohou vykonávat určitá povolání, nemohou např. obdělávat půdu jako rolníci, kteří při své práci mohou poranit zvířata (čímž si velice zkomplikovali přísun nových věřících). Mniši a mnišky vytvářejí komunity, v jejichž čele stojí učitel. Živi jsou z almužen. Skládají slib čistoty a chudoby. Nesmějí lhát ani krást. Věřící navštěvují chrámy, kde se modlí a obětují Džinnům (osobám, které dosáhly dokonalosti) jídlo, parfémy, květiny nebo peníze. Sedí u nohou sochy, přednášejí hymny a čtou Písmo. Důraz je kladen i na meditaci. Jednou za dvanáct let se džinisté shromažďují u sochy mudrce Bahubaliho, který završil reinkarnační cyklus. Je to elitní menšina stoupenců, jež dnes čítá na 3 miliony lidí, a její známé sekty jsou např.: \"bíle odění, vzduchem odění\" atd.\nVelké úctě mezi Džinisty se těší kromě mužských řádů také řády mnišek (Digambarové, neboli vzduchem odění řád mnišek nemají).\n\nDžinismus je náboženský cyklický systém, založený na rozumové činnosti člověka, která potlačila citovou stránku na nezbytně nutnou míru. Navazuje polemicky na védské náboženství. Svět (vesmír) je podle džinismu nevznikající a nezanikající (nebyl stvořen a ani nebude nikdy zničen). Čas je však rozdělen na dlouhá střídavá období - 6 věků od stavu blahobytu, ke stavu největšího utrpení a stejných 6 věků v opačném pořadí k věku největšího blahobytu. Nyní (podle džinismu) žijeme ve věku bídy, starostí a neštěstí (5 věk) a po něm bude nejtěžší a nejhorší období. Džinismus podle tradice trvá od věčnosti do věčnosti. Čas od času přicházejí věrozvěsti zvaní džinové (vítězové).\n\nPodstata džinismu je ateistická filosofie, která existenci bohů nepopírá, bohové však podle této nauky nejsou ani stvořitelé, ani pánové vesmíru. I bohové podléhají obecným zákonům i zákonu karmy, právě tak, jako lidé. Věčný a nestvořený (a zároveň také nezanikající) svět je stvořen z šesti prvků: duše, dharma (zákonnost), adharma (bezzákonnost), prostor, čas a hmotné částice. Karma je zde pojata jako extrémně jemná částice hmoty, která prostupuje lidské duše a spoutává je se zemí. Duše se tomuto vstupu karmy může bránit a tím se osvobodit, nejúčinněji pomocí askeze. Stavu blaženosti lze dosáhnout také pomocí zachování pětice příkazů (vyjádřeno pomocí evropských termínů): nezabiješ, nezalžeš, nepokradeš, budeš zdrženlivý, zdržíš se požitků vnějších projevů života.\n\nZákladem džinistické etiky je tzv. triratnam – tři klenoty:\n\n\nTriratnam je základem cesty ke konečné spáse, k vrcholné metě všeho snažení každého jednotlivce, kdy se konečně duše vymaní z pout hmoty a dosáhne naprosté dokonalosti.\n\nPojem boha v džinismu se může jevit jako velký problém. Definici z našeho (evropského) pohledu tato nauka trochu komplikuje. Nejedná se o ateistickou soustavu, i džinisté tuto možnost rozhodně popírají a ostře se stavějí proti výrokům, že jsou ateisti. Džinismus zná božské bytosti, ale také plnou odpovědnost člověka za své činy, kdy nikdo nemůže uniknout následkům svých činů a bůh ani nějaký jeho pomocník se nemůže mísit do lidského života. Není zde stvořitele života a světa, svět je věčný, nevznikající a nezanikající. Stvořitelem života nemohl být bůh z důvodu, že je dokonalý a život není (dokonalá bytost nevytváří a ani nemůže vytvořit nedokonalý výtvor). Džinisté uznávají existenci různých božských bytostí, ale neuctívají je, protože tyto bytosti nejsou podstatné pro jejich život a byť jsou ve světě na vyšší úrovni, stejně jako všechny bytosti v tomto světě podléhají zákonitostem tohoto světa. Zároveň ale džinisté věří, že lidé a bohové můžou dosáhnout transcendentního stavu existence, tj. stát se Siddhou, duchovně dokonalou bytostí, která překoná i smrt a osvobodí se tak z věčného koloběhu rození a umírání do věčné říše Siddhalóky. Džainisté také věří, že v nejhlubším nitru každé duše spočívá jeden a tentýž transcendentní Duch Univerza (Paramátma), kterého může každý skrze svou duši dosáhnout a doslova ho tak ztělesnit v životě a splynout s Ním po smrti. Podle téže víry to ale není žádný Stvořitel světa, Pán světa nebo Zákonodárce světa.\n\n\n\n"}
{"id": "75947", "url": "https://cs.wikipedia.org/wiki?curid=75947", "title": "Karolina Meineke", "text": "Karolina Meineke\n\nKarolina Charlotta Dorothea Meineke, rozená von Linsingen (27. listopadu 1768 – 31. ledna 1815), byla hannoverská šlechtična, první manželka anglického krále Viléma IV. \n\nNarodila se v Hildesheimu v rodině generála Johanna von Linsingen. V roce 1790 se v Hannoveru seznámila s princem Vilémem, vévodou z Clarence, synem anglického krále Jiřího III. V srpnu 1791 se Karolina za prince Viléma, vládnoucího později v letech 1830–1837 jako Vilém IV., tajně provdala. Když po čase vyšla pravda o tajném a nerovném sňatku najevo, vypukl skandál. Konvence společnosti byly pro vztah nepřekonatelné. Britská královská rodina, především královna Charlotta Sofie, odmítla Karolinu přijmout, a proto došlo v roce 1792 k rozvodu manželů, ačkoliv Karolina již byla těhotná. (V listopadu 1792 údajně potratila, ve skutečnosti jí však bylo zamlčeno, že dítě – chlapec – předčasný porod přežilo a bylo dáno pod jménem Hans Georg Meyer na vychování do bohaté židovské rodiny.) \n\nKarolina záhy vážně onemocněla. Nakonec upadla do takového stavu, kdy ji i zkušení lékaři považovali za mrtvou, pouze dr. Adolf Meineke hypotéze o smrti nevěřil a nesvolil k jejímu pohřbení. Po několika dnech se Karolina skutečně probrala. Adolf Meineke si získal její náklonnost a ona se za něj brzy provdala. Oba pak odešli z Hannoverska nejprve do Berlína a posléze do Blanska, kde Meineke přijal místo vrchního důlního rady v podnicích starohraběte Hugo Františka Salma. Karolina žila s manželem a dcerou Henriettou na blanenském zámku, kde také vznikly její literárně zajímavé dopisy, v nichž popsala své osudy. Ty byly v roce 1880 publikovány. Součástí dopisů jsou často i verše, které dosvědčují Karolinino jisté básnické nadání. Rodina Meineke později z Blanska odešla, ale Karolina se sem často vracela na návštěvy k dceři, provdané za správce blanenských železáren Karla Teubnera. Při jedné z těchto návštěv zde Karolina Meineke 31. ledna 1815 ve svých 46 letech zemřela a byla pochována v Blansku na hřbitově u kostela sv. Martina. \n\nHrob ženy, která se mohla stát anglickou královnou, se na bývalém blanenském hřbitově nezachoval. Připomíná jej pamětní deska, osazená zde koncem 19. století, která je dnes součástí nově zbudovaného památníku a rozária.\n\nJejí osudy jsou zmapovány např. v knihách:\n\n\n\n\n\n"}
{"id": "75948", "url": "https://cs.wikipedia.org/wiki?curid=75948", "title": "Sam Hawkens", "text": "Sam Hawkens\n\nZálesák Sam Hawkens je známá postava z románu Karla Maye \"Vinnetou\" (1893). Je to malý postarší mužík v záplatovaném kabátě takové tloušťky a tvrdosti, že jím neproniknou indiánské šípy. Kromě toho nosí paruku, protože se v mládí střetl se skupinou Pawneeů, kteří ho skalpovali. S parukou je však Sam velmi spokojen, protože si ji může v horku sundávat. Za občanské války ve Spojených státech bojoval pod vedením generála Granta a dotáhl to až na kapitána. \n\nSam vlastní podivnou, klacku podobnou pušku Líddy a jezdí na mezku jménem Mary. Společně se svými dvěma přáteli, Dickem Stonem a Willym Parkerem byl prvním učitelem Old Shatterhanda na americkém divokém západě a od něj také pochází Old Shatterhandovo válečné jméno. Je znám svou průpovídkou „\"jestli se nepletu, hihihi\"“. Díky své šikovnosti a zkušenosti zpravidla všechny situace vyřeší úspěšně, smutnou výjimkou je scéna ke konci prvního dílu románu \"Vinnetou\", kdy ho ošálí padouch Santer, jemuž se díky tomu podaří protentokrát uprchnout spravedlnosti. \n\nHawkens vystupuje ještě v románu \"Petrolejový princ\" (1893-1894), kde společně s Vinnetouem, Old Shatterhandem, Hobble Frankem, Dickem Stonem a Willym Parkerem pomůže přistěhovalcům zlikvidovat bandu zločinců. Další jeho osudy nejsou známy, jen ve čtvrtém díle \"Vinnetoua\" (1909-1910) je zmínka o tom, že kolem roku 1900 byl ještě naživu, když přijel navštívit Dicka Hammerdulla a Pitta Holberse do jejich hotelu v Coloradu.\n\nV románu \"Petrolejový princ\" (1893-1894) společně s Dickem Stonem a Willym Parkerem tvoří skupinu nazývanou Trojlístek.\n\nVe filmových mayovkách ze šedesátých let (\"Poklad na Stříbrném jezeře\",\"Vinnetou\", \"Old Shatterhand\", \"Vinnetou a míšenka Apanači\", \"Vinnetou a Old Shatterhand v údolí smrti\" a \"Vinnetou – Poslední výstřel\") hraje Sama Hawkense německý herec Ralf Wolter.\n"}
{"id": "75950", "url": "https://cs.wikipedia.org/wiki?curid=75950", "title": "540 př. n. l.", "text": "540 př. n. l.\n\nStoletí: 7. století př. n. l. – 6. století př. n. l. – 5. století př. n. l.\n\nRoky: 545 544 543 542 541 – 540 př. n. l. – 539 538 537 536 535 \n\nPerský král Kýros II. dobyl Lýdii (jihozápad Anatolie)\n\nPerská říše:\n\nEgypt:\n\nNovobabylonská říše:\n"}
{"id": "75969", "url": "https://cs.wikipedia.org/wiki?curid=75969", "title": "Sedláčkova stezka", "text": "Sedláčkova stezka\n\nSedláčkova stezka je turistická cesta vedoucí podél řeky Otavy z Písku až na Zvíkov. Stezka v délce 25 km byla vybudována v letech 1924–1928 a je pojmenována po Augustu Sedláčkovi, profesorovi, historikovi a vášnivému turistovi z přelomu 19. a 20. století. Její severní část je zaplavená Orlickou přehradou, a tak byla stezka přeložena nad údolí. Dnes je většinou její trasy je vedena po levém břehu červená turistická značka, po níž je vedena též evropská dálková trasa E10, v úvodní části je po pravém břehu vedena zelená značka. Od roku 2006 je Sedláčkova stezka v modifikované trase o délce 35 km renovována jako cyklostezka č. 1225 pro smíšený provoz pěších turistů i cyklistů a některé úseky jsou asfaltovány.\n\nPrvní návrh stezky z Písku na hrad Zvíkov, který profesor Sedláček považoval za krále českých hradů, se objevil v článku dr. Tlamicha v časopise českých turistů v roce 1917. Písecký odbor Klubu československých turistů slíbil její vybudování u příležitosti 80. narozenin prof. Augusta Sedláčka v roce 1923. Stavbu stezky inicioval a řídil místopředseda píseckého klubu turistů, vrchní stavební rada Ing. Antonín Hnídek. Výstavba byla zahájena 2. října 1924 budováním úseku od Jistce k říčce Lomnici, v roce 1925 pokračovala od Jistky proti proudu k Topělci, tyto první dva úseky stavěla firma Jindřicha Bubly z Horažďovic. Lomnice byla překlenuta provizorní lávkou, kterou vybudoval písecký tesař František Káca, v roce 1935 tuto lávku nahradila železobetonová. Radobytecký stavitel Josef Mráz dobudoval pokračování stezky na Zvíkov. Stezka byla slavnostně otevřena v neděli 20. května 1928 v 11 hodin za účasti asi 500 lidí, včetně turistů z Písku i Prahy, u lávky přes Lomnici, účastníci poté společně došli poslední třetinu stezky na Zvíkov, kde byla akce bohatým programem zakončena. K otevření vyšel podrobný tištěný průvodce od prof. Josefa Veselého.\n\nV některých obdobích byla průchodnost narušena. Po třicátá léta byla problematická cesta kolem Sulanů, několikrát ji zneprůchodnily polomy, v roce 1940 povodeň a v roce 1947 ledy. Podstatnou část původní stezky pak zničilo napuštění Orlické přehrady v roce 1962.\n\nMěsto Písek za podpory Státního fondu dopravní infrastruktury, Jihočeského kraje a Nadace Jihočeské cyklostezky po roce 2000 Sedláčkovu stezku z Písku na Zvíkov v modifikované trase o délce 35 km obnovilo jako cyklotrasu pro trekkingová či horská kola kombinovanou s pěším provozem a výhledově ji chce začlenit do 151 km dlouhé Otavské cyklostezky, vedoucí z Modravy. Akci pod názvem „Regenerace Sedláčkovy stezky“ realizují Městské služby Písek s. r. o. Do října 2006 byl upraven úsek od kynologického cvičiště po plynovou lávku, 27. 10. 2006 byla zahájena další etapa, plánovaná do konce června 2007 a zahrnující pobřežní úsek od nábřeží 1. máje v Písku k Jiráskovu mostu a okolí restaurace U Sulana (úsek od Jiráskova mostu k Sulanovi již vyasfaltována byl od dříve a renovována byla v roce 2007, rovněž nábřeží 1. máje již bylo opatřeno zámkovou dlažbou). 3,5 km dlouhý úsek od Sulana k plynové lávce byl renovovaný v srpnu až říjnu 2007 nákladem 3,4 miliónu Kč byl slavnostně otevřen v neděli 20. května 2007 za účastni nadšenců na historických kolech v dobových kostýmech. Město Písek s finanční podporou kraje při té příležitosti v roce 2007 vydalo brožuru „Sedláčkova stezka - průvodce pro pěší i cyklisty“.\n\nNásledně byla jakožto 3. etapa Otavské cyklostezky neboli stezka Portyč vyasfaltována v roce 2010 i cesta na levém břehu Otavy mezi sídlištěm Portyč a Jiráskovým mostem.\n\nDélka stezky byla 25 kilometrů, asi 6 hodin cesty. Počítalo se jak s projitím celé cesty, tak s nástupem ve Vráži či u stanic Vlastec nebo Vrcovice nebo napojením z dalších směrů.\n\nByla dimenzována pro pohodlnou chůzi dvou osob vedle sebe a v minimální výšce 4 metry nad obvyklou hladinou vody, aby byla chráněna před povodněmi. V Písku původně nevedla kolem řeky, ale zkratkou Tyršovou, Lázeňskou a Alšovou ulicí k Pazderně (dnes čistička odpadních vod u Jiráskova mostu), dále po pravém břehu, kolem Sulana a Martínka až k přívozu U Hesounů u Topělce. Zde přes přívoz přecházela na levý břeh, po němž pokračovala zbylých 5/6 trasy až na Zvíkov kolem několika mlýnů (Topinkův, Herinkův, Cajsův či Tlučkův, Smetiprachův). Za okupace do zdejších mlýnů chodili lidé z Písku pro načernou mletou mouku, proto stezka získala název „moučná“. Ve třetině cesty, u Jistce, byl přívozem dostupný pension U Nováků, ale i na levém břehu bylo občerstvení U Popelků. Dále cesta vedla kolem různých přírodních útvarů a skautského tábora, po lávce přes Lomnici, k Říčkám (soutok Lomnice a Skalice, ve dvou třetinách stezky), pak kolem vaziště vorů, kolem kostelíka svaté Anny u Štědronína. Na Zvíkov se dostávalo přívozem přes Otavu, který provozovala rodina Smrtů.\n\n"}
{"id": "75970", "url": "https://cs.wikipedia.org/wiki?curid=75970", "title": "Boris Akunin", "text": "Boris Akunin\n\nBoris Akunin (rusky \"Борис Акунин\"), rodným jménem Grigorij Šalvovič Čchartišvili (\"Григорий Шалвович Чхартишвили\"; * 20. května 1956 Tbilisi, Gruzie) je populární ruský spisovatel historických detektivních románů a překladatel z japonštiny. \n\nJeho otec byl Gruzín a matka Židovka. Od roku 1958 žije v Moskvě. Studoval v Moskvě historii a filologii Japonska a japonštinu, řadu let pracoval jako zástupce šéfredaktora časopisu \"Zahraniční literatura\". Od roku 2000 se věnuje pouze psaní. Jeho nejznámějším dílem je série detektivních románů o \"Erastu Fandorinovi\", podle nichž byly natočeny 2 filmy a které se překládají do řady jazyků.\n\n\n\n\n"}
{"id": "75975", "url": "https://cs.wikipedia.org/wiki?curid=75975", "title": "Infinitiv", "text": "Infinitiv\n\nInfinitiv (také neurčitek) je neurčitý tvar slovesa, který nevyjadřuje osobu, číslo, způsob ani čas. Často se pokládá za základní (reprezentativní) tvar slovesa, který je uváděn ve slovnících.\n\nNěkteré jazyky, jako např. arabština, bulharština, makedonština a moderní řečtina, infinitiv nemají, a musejí ho tedy vyjadřovat opisně.\n\nInfinitiv sice většinu mluvnických kategorií nevyjadřuje (odtud jeho název), má však schopnost vyjadřovat např. slovesný rod – infinitiv aktivní (např. \"vidět\") x pasivní (\"být viděn\") nebo vid (\"psát\" x \"napsat\"). V některých jazycích existují infinitivy pro různé časy, např. v angličtině infinitiv minulý, který se používá pro děj, který začal nebo proběhl před jiným dějem.\n\nInfinitivy mají v různých jazycích různé využití. Mohou to být:\n\n\nV češtině se infinitiv tvoří koncovkou –t (\"dělat, prosit, krýt, tisknout\") a –ci (\"moci, říci, péci\"), případně –ti. Tvary na \"–ti\" (u sloves jako \"nésti, dělati\" se tvoří přidáním \"–i\") jsou však dnes považovány za knižní. Koncovka \"–ci\" je dnes nahrazována \"–ct\" (\"moct, říct, péct\"), obě varianty jsou považovány za správné.\nKoncovka –t je pozůstatkem praslovanského supina, tedy tvaru, který se tvořil pouze od nedokonavých sloves a zprvu se používal jen po slovesech pohybu. V pozdější době bylo supinum nahrazeno infinitivem, jeho pozůstatkem jsou dubletní tvary k původním infinitivním tvarům – ke tvarům se zakončením –ti (–i) přibyly tvary zakončené na -t, které v průběhu 20. století zcela převládly i v psaném jazyce (\"Slovník spisovné češtiny\" (1978n.) je, na rozdíl od \"Slovníku spisovného jazyka českého\" (1960–1971, 2., opr. vyd. 1989), už uvádí jako základní.)\nExistuje několik sloves, která mají pouze koncovku s \"-i\" (\"stříci se\"), naopak u nových sloves by byl tvar s \"-i\" umělým konstruktem (\"mailovat\", \"chatovat\" apod.).\n\nInfinitiv v ruštině končí na -ť (ть), kterému obvykle předchází samohláska; některá slovesa změnila \"ť\" na \"č\"' (чь), např. \"*могть → мочь\" (moci). Méně často též -ti (ти), např. \"идти\" (jít).\n\nV polštině končí infinitiv na -ć (odpovídá v češtině \"ť\") a na -c (\"wlec\", \"móc\").\n\nVe slovenštině končí infinitiv na -ť.\n\nV bulharštině a makedonštině infinitiv není a vyjadřuje se opisně pomocí částice да a slovesa v přítomném čase téže osoby a čísla jako sloveso řídící (např. bulh. \"искаш да купиш\" = chceš koupit). Ve slovnících se udává 1. osoba jednotného čísla přítomného času. Tentýž model funguje v novořečtině, kde příslušnou částicí je να (např. \"χρειαζόμαστε να φάμε\" = potřebujeme se najíst). V srbštině sice infinitiv oficiálně existuje, ale přestává se používat.\n\nV angličtině je součástí infinitivu částice \"to\" (to wait = čekat), samotný slovníkový tvar bez \"to\" je imperativ (Wait. = Čekej./Čekejte). Výjimku tvoří užívání po modálních a některých dalších slovesech (They may be here soon. = Možná zde budou brzy. She saw them sit in the garden. = Viděla je sedět na zahradě.).\n\nV angličtině existuje i průběhový infinitiv (It is not easy to be swimming so long. = Není snadné plavat tak dlouho.) a minulý infinitiv (You must have seen me. = Určitě jsi mě byl viděl. She seemed to have been crying. = Zdálo se, že byla plakala.).\n\n"}
{"id": "75979", "url": "https://cs.wikipedia.org/wiki?curid=75979", "title": "Anakonda velká", "text": "Anakonda velká\n\nAnakonda velká (\"Eunectes murinus\") je velký had z čeledi hroznýšovitých. Žije v tropických a subtropických oblastech Jižní Ameriky. Je přizpůsobena dlouhodobému pobytu ve vodním prostředí. Dosahuje nejčastěji délky 2,5 až 5 metrů, obzvláště velcí jedinci měří 5 až 6 metrů, přičemž se předpokládá, že ve výjimečných případech a za vhodných podmínek může dorůst až k 7 metrům. Zprávy o devítimetrových, desetimetrových či dokonce ještě delších jedincích nejsou považovány za věrohodné. Jelikož je robustně stavěná, jedná se o nejtěžšího hada světa, dosahuje hmotnosti i více než 100 kg. Ačkoliv je anakonda velmi populární jak mezi herpetology tak i laiky, o jejím životě se ví relativně málo informací. Živí se rozličnými živočichy až do velikosti kajmana či dospělé kapybary, které zabíjí udušením ve smyčkách svého těla. \n\nMezinárodní svaz ochrany přírody (IUCN) anakondu velkou nevyhodnocuje.\n\nJméno \"anakonda\" je odvozené od řeckého slova ευνήκτης, což znamená \"dobrý plavec\". \n\nAnakondy patří mezi nejdelší hady světa. Běžně dorůstají okolo 3-4 metrů, výjimkou nejsou jedinci přibližně 5 metrů dlouzí, ovšem ve výjimečných případech mohou dorůst až do délky okolo 7 metrů, podobně jako několik druhů krajt. Rekordní jedinci měřící nad 8 m nejsou považováni za věrohodně potvrzené. Anakondy jsou nejtěžšími hady na světě. Jejich průměrná hmotnost se pohybuje okolo 30 až 70 kg, ale hmotnost velkých jedinců může dosahovat hodnot okolo 100 kg a předpokládá se, že výjimečně snad i téměř 200 kg (hmotnost se udává po odečtení váhy obsahu žaludku). Samice bývají zpravidla mnohem větší než samci, zvláště hmotnostně.\n\nMá olivově nebo žlutohnědě zbarvené tělo s okrouhlými tmavými až černými skvrnami. Od očí se až ke koutkům tlamy táhnou nažloutlé, bílošedé nebo načervenalé, černě olemované proužky. Její mláďata jsou zbarvena velice pestře.\nOba nejznámější druhy anakond (velká a žlutá) jsou snad nejvíce ze všech hroznýšovitých spjaty s vodou. Jejich oči, vystouplé a položené navrch hlavy, jsou toho důkazem. Anakondy se téměř nikdy nevzdalují daleko od vody. Nejčastěji dávají přednost stojaté nebo líně tekoucí vodě, velmi hojné jsou v záplavových oblastech. Z tohoto faktu také vyplývají střety s člověkem, kdy se anakondy v době povodní často dostanou až do blízkosti lidských obydlí. V době, kdy bažiny a řeky vysychají, upadá anakonda do stavu jakési strnulosti. Výborně plave, ve vodě vyvine značnou rychlost a obrovskou sílu. Na souši se pohybuje pomalu. Jejím biotopem je Amazonský deštný prales. Vyskytuje se např. v Brazílii, Kolumbii, Peru, Venezuele, Guyaně a také na Trinidadu.\n\nV potravě není vybíravá, v přírodě loví kajmany, želvy, antilopy a ryby, ale i ptáky, kapybary a jiné savce. V zajetí se krmí savci a ptáky přiměřené velikosti. Anakondy jsou schopny ulovit až sedmdesátikilové prase. Většinou útočí z vody, ale jsou známy i případy, kdy svou kořist napadla ze stromu. Svou kořist tráví několik týdnů zalezlá v různých úkrytech.\n\nV současnosti jsou anakondě uznávány tři poddruhy:\n\n\nPro chov anakondy je třeba mít povolení. Vzhledem k její velikosti a časté útočnosti je nutné zachovávat potřebná bezpečnostní opatření. Jde o velmi kousavé hady s ostrými a dlouhými zuby pro lovení kluzkých ryb. Kousnutí anakondou značně krvácí a může se nepříjemně zanítit. Je zřejmé, že patří do terárií jen nejzkušenějším chovatelům.\n\nPro anakondu velkou zařizujeme co největší nádrž se silnou větví a velkým vyhřívaným bazénem, neboť tento had tráví většinu času ve vodě. Teplotu 26–32 °C udržujeme po celých 24 hodin. V teráriích se páří od listopadu do února, samice bývá gravidní asi 200 dní. Mláďata jsou dlouhá od 35 do 70 cm a bývá jich kolem 30. Anakondy se dožívají až 25 let.\n\nJe chována v zoologických zahradách. Anakondu chovají u nás např. ZOO Brno, ZOO Praha či ZOO Dvorec.\n\nPodle Guinessovy knihy rekordů byla největší délka anakondy 845 cm. Nicméně existují zprávy o mnohem větších exemplářích. Je možné, že právě gigantičtí jedinci anakondy velké stojí za legendou amazonských indiánů o buiuně, vodní nestvůře se svítícíma očima, připomínající obřího hada. Zmíněný 845 centimetrů dlouhý jedinec byl zastřelen v roce 1960 v Brazílii. Byla to samice vážící 227 kilogramů a obvod jejího těla byl 111 centimetrů. Její tělo v nejširším místě měřilo 35 centimetrů.\n\nAmerický cestovatel Algot Lange tvrdil, že zastřelil anakondu delší než 25 metrů. Nejvěrohodnějším tvrzením o gigantické anakondě je zpráva anglického cestovatele Percyho Fawcetta, který velice barvitě popsal zastřelení jedince dlouhého 18,6 metru.\n\nNewyorská zoologická společnost vypsala vysokou odměnu za exemplář delší 9,15 metrů. I přes množství hlášení o mnohem větších jedincích odměna na svého adresáta stále čeká, neboť žádný z těchto exemplářů nebyl věrohodně doložen.\n\nV dobrodružných hororech a filmech žánrově podobných Spielbergovým \"Čelistem\" (1975) je pochopitelně variace na téma vraždícího predátora velmi oblíbená. Ušetřen nezůstal ani druh anakond velkých, vznikl např. snímek \"Anakonda\" (1997) s Jennifer Lopez a Jonem Voightem či kritikou poměrně nepříznivě přijatý film \"Anakonda: Honba za krvavou orchidejí\" (2004).\n\n"}
{"id": "75985", "url": "https://cs.wikipedia.org/wiki?curid=75985", "title": "Království dvojího lidu", "text": "Království dvojího lidu\n\nKrálovství dvojího lidu je pojem, který se často užívá v souvislostí se situací, která vznikla po uznání kompaktáta do země v roce 1436. Kompaktáta\n\ndovolovala každé osobě (a tedy i poddaným) v Čechách a na Moravě svobodně se rozhodnout, zda bude přijímat podobojí či bude katolíkem (jiná náboženství či náboženské skupiny povoleny nebyly). Království české a markrabství moravské tak byly rozděleny mezi „dvojí lid“. Pojem se nejčastěji používá pro období po roce 1436 a vládu Jiřího z Poděbrad, někdy pro období do 1. poloviny 16. století.\n\nNáboženské rozdělení znamenalo vznik napětí mezi stoupenci obou vyznání, které se odráželo ve všech sférách života a nejzřetelněji v politice. Situaci zhoršoval i fakt, že vymezení se na utrakvisty a katolíky bylo podporováno i nedodržováním vzájemné tolerance. Např. měšťanem pražských měst se mohl stát pouze kališník, naopak moravská města jako Brno, Olomouc, Znojmo nebo Jihlava byla přísně katolická. Situaci nepomohlo Zikmundovo otevřené protežování katolíků a umírněných kališníků, kteří byli ochotní k ústupkům.\nNa venkově docházelo k vytlačování kališnických kněží z far a kněží obou stran proti druhé víře bojovně kázali.\n\nSituace se vyhrotila za vlády Vladislava Jagellonského, který pokračoval v politice zvýhodňování katolíků a v souhře s dalšími okolnosti (morová rána, fámy o králově chorobě, pověsti o možném nástupu představitelů katolického panstva na trůn) v roce 1483 došlo k bouřím v samotné Praze. V roce 1485 byl uzavřen kutnohorský mír, který měl do budoucna vyřešit náboženské soužití.\n\nO „dvojím lidu“ je první zmínka pravděpodobně z roku 1462, kdy 16. března v domě kardinála Bessariona v Římě prohlásil člen poselstva Jiřího z Poděbrad k papeži Piu II. český kancléř Prokop z Rabštejna:\n\n\"Poctivý otče, jakož otec nýsvětější a kardinálové dotýkali, že pán náš král opovrhá procesí kostela Pražského\" /tj. katolického/\" i chodí za Rokycanú: nechtějte sobě toho tak bráti, byť on to činil z potupy, ale někdy bývá tuto a někdy ondeno; anbrž při větčích svátciech viece bývá nahoře\" /na hradě u sv. Víta/. \"A jakož viete, že dvój jest lid v Čechách, a král náš jest pán obého lida, musí oboje snášeti.\"\n"}
{"id": "75989", "url": "https://cs.wikipedia.org/wiki?curid=75989", "title": "Star Trek: Enterprise", "text": "Star Trek: Enterprise\n\nStar Trek: Enterprise (v anglickém originále v letech 2001–2003 jen Enterprise) je americký sci-fi televizní seriál, v pořadí šestý z řady seriálů ze světa \"Star Treku\". Jeho autory jsou Rick Berman a Brannon Braga. Premiérově vysílán byl v letech 2001–2005 na stanici UPN, celkem vzniklo 98 dílů ve čtyřech řadách. Jedná se o prequel všech předchozích startrekovských seriálů i filmů. Děj \"Enterprise\" je zasazen let 2151–2155, kdy ještě neexistuje Spojená federace planet a lidé teprve začínají pronikat do vzdálenějšího vesmíru. Sleduje příběhy hvězdné lodi \"Enterprise\" (NX-01), první pozemské lodi schopné vyvinout rychlost warp 5, díky čemuž dokáže zdolat i delší mezihvězdné vzdálenosti. Lodi velí kapitán Jonathan Archer (Scott Bakula), jeho zástupkyní a prvním důstojníkem je Vulkánka jménem T'Pol (Jolene Blalocková) a trojici hlavních postav uzavírá šéfinženýr komandér Charles „Trip“ Tucker (Connor Trinneer).\n\nHvězdná flotila je v roce 2151 méně než dvacet let stará a Spojená federace planet ještě vůbec neexistuje. Vše je na úplném začátku. Na Zemi právě vrcholí projekt první lodi s warpem 5. Vulkánci si nepřeji takové riziko, aby lidé začali cestovat vesmírem a staví se rezolutně proti, tak jako už dlouho předtím. Tentokrát však neúspěšně, a tak kapitán Jonathan Archer dostává za úkol sestavit posádku a vydat se s ní za novými úkoly a poznáním. Pro nutné uklidnění Vulkánců se Flotila rozhodla jmenovat zástupcem kapitána Vulkánku T'Pol, která měla působit jako pozorovatel, ale i dodávat posádce nutnou logiku, kterou podle ní postrádá. Nejprve tak vznikají konflikty mezi ní a posádkou, hlavně Charlesem Tuckerem, později ale vyústí ve více než přátelský vztah. O zdraví posádky se má starat Denobulan Phlox, loď má pilotovat Travis Mayweather, komunikačním důstojníkem a expertkou na jazyky bude Hoši Sato a bezpečnost lodi má zajišťovat zbraňový důstojník Malcolm Reed.\n\nRoku 2151 má ze Země vyplout \"Enterprise\" (NX-01), první loď schopná letu rychlostí warp 5, díky níž je v dosahu lidstva mnohem víc planet než s loděmi staršími. Právě během příprav na vyplutí ztroskotá na Zemi Klingon pronásledovaný Sulibany. Kapitán \"Enterprise\" Jonathan Archer se rozhodne Klingona dopravit na jeho domovskou planetu Qo'noS, aby Vulkáncům dokázal, že lidstvo je již zralé pro mezihvězdné lety. Během této úspěšné mise se zapletou do tzv. časové studené války Sulibanů, jejichž frakci někdo dává rozkazy z budoucnosti. \"Enterprise\" v dalších dílech létá po okolí a v zastoupení lidstva poprvé poznává nové civilizace. Při jedné z cest zavítá na vulkánský klášter P'Jem, o který se zajímají Andoriané, protože mají podezření, že tam mají Vulkánci špionážní zařízení, jimiž Andoriany sledují. Andorianské podezření se potvrdí a klášter je zničen. S Andorianem Shranem se posádka ještě několikrát setká. Po návratu na Zemi přerušují Vulkánci v důsledku zničení P'Jemu kontakty se Zemí a chtějí odvolat T'Pol. Ta je vzápětí unesena a Archer se opět setkává se Shranem a podruhé zabrání střetu mezi Andoriany a Vulkánci. V jedné z epizod se také lidé poprvé setkávají s Ferengy. V poslední epizodě zdánlivě nešťastnou náhodou způsobí \"Enterprise\" zničení obydlené planety a je odvolána zpět zodpovídat se ze své otřesné nedbalosti.\n\nVzápětí se ukazuje, že zničení planety byla práce Sulibanů, kteří chtějí zamezit lidské přítomnosti ve vesmíru. Sulibanskou akci se podaří překazit, ačkoli je Archer načas uvězněn v budoucnosti, a Vulkánci souhlasí s tím, že \"Enterprise\" může pokračovat ve svém působení. T'Pol při jedné večeři s kapitánem vypráví o prvním kontaktu lidí a Vulkánců v roce 1957, dlouho před prvním oficiálním kontaktem. V dalším díle se pak lidé poprvé setkávají s dalším druhem, Romulany, i když ještě ne tváří v tvář. Po čase opět dojde ke sporu mezi Vulkánci a Andoriany o spornou planetu a Archer pomůže zahájit jednání o smíru. Dojde také k prvnímu setkání s Borgy, jejichž několik vojáků kdysi ztroskotalo v Antarktidě a nyní jsou oživeni. Při pokusu asimilovat posádku \"Enterprise\" jsou zneškodněni, ale stihnou před tím odeslat signál do delta kvadrantu – díky tomu se v seriálu \"\" Borgové vracejí k Zemi. Kapitán Archer si znepřátelí Klingony osvobozením jejich uprchlíků, Klingoni ho proto během několika dílů pronásledují (na čas i uvězní). V posledním díle k Zemi přiletí sonda, která energetickým výbojem zničí část zemského povrchu a zabije sedm miliónů lidí. Od muže z budoucnosti, který řídí frakci Sulibanů, se Archer dozví, že sondu vyslali Xindi, kterým někdo jiný sdělil, že lidé v budoucnu zničí jejich světy. \"Enterprise\" se vydává do Delfské oblasti, domoviny Xindů, aby zabránila dalšímu útoku, i přes námitky Vulkánců, kteří onu oblast zkoumali a zjistili, že je životu silně nepřátelská.\n\nTřetí řada se celá odehrává v Delfské oblasti. Téměř všechny epizody na sebe plynule navazují a tvoří souvislý děj.\n\n\"Enterprise\" pátrá po stavitelích ničivé sondy, Xindech, přitom se posádka dozví, že jde o druh, který se skládá s pěti poddruhů – ještěrovitých, opovitých, humanoidních, insektoidních a vodních. Brzy také narazí na anomálie, jevy, které se příčí běžným fyzikálním zákonům, a zjišťuje, že je způsobují sféry, obrovské maskované koule z neznámého materiálu, navzájem podprostorově propojené. Díky telepatovi Tarquinovi se \"Enterprise\" dozví, kde Xindi staví zbraň proti Zemi. Archer naváže kontakt s opovitým Xindem Gralikem, který vyvíjí součást zbraně, aniž by ale tušil, že se podílí na stavbě zbraně, a získá jeho důvěru. \"Enterprise\" posléze narazí na prototyp xindské zbraně a tu se mu podaří s pomocí Andoriana Shrana zneškodnit. Od stavitele zbraně, humanoidního Xinda Degry se \"Enterprise\" lstí konečně dozví souřadnice planety, kde se staví xindská zbraň. Po neúspěšném pokusu zbraň zničit se snaží kapitán Archer přesvědčit Xindy o tom, co se \"Enterprise\" mezitím dozvěděla – sféry postavily bytosti z jiné dimenze, Xindy zvané „Stavitelé sfér“, aby tu oblast vesmíru přebudovaly pro sebe; snaží se Xindy poštvat proti lidem, aby je oslabily a poté mohly vyhubit. Kapitán také informuje, že Stavitelé pomohli skupině ještěrovitých za zády ostatních Xindů se přenést do minulosti Země, aby tam vyvinula biologickou zbraň proti lidem, čemuž Archer s posádkou zabránil. Jen část Xindů mu uvěří, zejména ještěrovití a insektoidní to však považují za lidské lži a zbraň jednostranně odešlou k Zemi, kde se ji těsně před výbuchem podaří \"Enterprise\" zneškodnit, zničeny jsou i sféry.\n\nNa počátku čtvrté řady se kapitán Archer ocitne na Zemi v době 2. světové války, ale věci nejsou, jak mají být – nacistická vojska okupují Spojené státy. Za vším stojí jedna z frakcí bojující v časové studené válce. Kapitánovi se nakonec podaří zničit její stroj času a \"Enteprise\" se vrací do své doby. Po návratu na Zemi je posádka oslavována jako hrdinové, ale na Zemi zároveň vládne xenofobní atmosféra nepřátelská všem mimozemšťanům. \"Enterprise\" se brzy vrací do vesmíru a hned musí bojovat se skupinou přeživších vylepšených, kterým pomáhá doktor Arik Soong, snažící se získat zárodky dalších vylepšených uchovávaných na jedné stanici. \"Enterprise\" nakonec zvítězí a doktor Soong se vrací zpět do vězení, odkud uprchl; tam svůj zájem obrací ke kybernetice (je prapradědečkem Nooniena Soonga z \"\"). Zanedlouho je \"Enterprise\" zapletena do sporů na Vulkánu – vulkánské vedení se snaží potřít syrranity, sektu, která praktikuje nepovolené splynutí myslí, a zároveň plánuje útok na Andorii, čemuž \"Enterprise\" zabrání. Vzápětí je oblast Galaxie v okolí Země ohrožována další hrozbou, Romulany, kteří se podloudně pokoušejí obrátit jednotlivé mocnosti proti sobě, neboť vidí, že vlivem lidí mezi sebou začínají spolupracovat a to ohrožuje jejich zájmy. Romulanské pokusy jsou zmařeny a lidé opět ukazují, jak se spolupráce různých druhů vyplácí. V dalších dílech unesou doktora Phloxe Klingoni, protože se snaží vyrobit vlastní vylepšené, i když při pokusech vytvořili virus, který jim mění hrbolatá čela na hladká, a pak je zabíjí. Phlox to však odmítá a vyrobí protilátku, která Klingonům zachrání život, ale nemůže je zbavit hladkých čel, která proto budou mít jejich potomci několik století. V posledních dílech se vše chystá k podepsání Charty koalice planet, předchůdkyně Spojené federace planet. Neúspěšně se ji snaží překazit Terra Prime, hnutí odmítající kontakty lidí s mimozemšťany. Závěrečná epizoda ukazuje holografickou simulaci událostí vytvoření Federace, tak jak je v roce 2370 vytvořili komandér William Riker a poradkyně Deanna Troi (\"Star Trek: Nová generace\").\n\n\nNa motivy seriálu \"Enterprise\" vznikla také řada odvozených děl – knih, komiksů, počítačových her. Knižní série \"\" obsahuje více jak 10 románů.\n\n"}
{"id": "75995", "url": "https://cs.wikipedia.org/wiki?curid=75995", "title": "Ostrogóti", "text": "Ostrogóti\n\nOstrogóti (též \"Východní Gótové\", ) byli raní Germáni, kteří tvořili jednu z hlavních větví východogermánských Gótů (další hlavní větev byli Vizigóti). Původ Ostrogótů se dá vysledovat až po Greutungy - odnož Gótů, kteří migrovali na jih od Baltského moře a během 3. a 4. století založili království severně od Černého moře. Podle některých zpráv se jejich říše táhla od Černého k Baltskému moři. Ostrogóti byli ve 3. století pravděpodobně gramotní a jejich obchod s Římany byl vysoce rozvinutý. Jejich podunajské království dosáhlo svého zenitu za krále Ermanaricha, o kterém se říká, že spáchal ve stáří sebevraždu, když na jeho lid zaútočili Hunové a podrobili si je asi v roce 370.\n\nPo obsazení Huny nebylo o Ostrogótech asi 80 let mnoho slyšet, než se znovu objevili v Panonii na středním toku Dunaje jako římští federáti. Po zhroucení Hunské říše po bitvě na řece Nedao (453/454) se Ostrogóti přesouvali na západ směrem k Ilýrii a hranicím Itálie, zatímco někteří zůstali na Krymu (Krymští Gótové zde existovali jako zřetelný lid až do 16. století). Během pozdního 5. a 6. století se většina Ostrogótů pod vedením Theodoricha Velikého přesunula nejprve do Moesie (c. 475–488) a později (493) ovládla výspu Západořímské říše, Apeninský poloostrov, kde založila Ostrogótské království, když Theodorich porazil vojska germánského válečníka Odoakera, kterého zabil.\n\nNásledovalo období nestability, které v roce 535 svedlo východořímského císaře Justiniána I. k vyhlášení války Ostrogótům ve snaze obnovit bývalé západní provincie Římské říše. Byzantinci byli zpočátku úspěšní, ale Gótové pod vedením Totily většinu ztraceného území dobyli až do Totilovy smrti v bitvě u Tagin. Válka trvala téměř 21 let a napříč Itálií způsobila obrovské škody, čímž se snížila populace poloostrova. Zbývající Ostrogóti byli absorbováni Langobardy, kteří v roce 568 v Itálii založili království.\n\nRozdělení Gótů je doloženo nejdříve v roce 291. Tervingové jsou poprvé doloženi kolem toho data; Greutungové, Vesi a Ostrogóti ne dříve než roku 388.\n\nPo usídlení v severním Černomoří si východní Gótové (Greutungové, Ostrogóti) vytvořili říši, která dosáhla v polovině 4. století za vlády krále Hermanaricha obrovského rozmachu. Sahala od Černého moře až do Pobaltí a za řeku Volhu. Roku 375 však přivodil její konec vpád kočovných Hunů do černomořských stepí. Ostrogóti byli na hlavu poraženi a smrtelně raněný Hermanarich spáchal sebevraždu. Poté začali Ostrogóti ustupovat před tlakem Hunů na západ. Během několika let přesídlili do bývalé římské provincie Panonie. Hunské nadvládě však neunikli, neboť počátkem 5. století pronikli kočovníci až do této oblasti, vytvořili tu svoji říši a podmanili si nejen zdejší Góty, ale i ostatní v Panonii usídlené germánské kmeny Gepidy, Svéby, Skiry, Heruly i kočovné Sarmaty. Ti byli mimo jiné nuceni pomáhat Hunům v boji.\n\nRoku 451 byli Hunové poraženi římskými vojsky a jejich barbarskými spojenci v bitvě na Katalaunských polích, panonští Gótové bojovali na straně kočovníků. Nedlouho nato, roku 453, zemřel hunský vůdce Attila a říše kočovníků se začala rozpadat. V bitvě na řece Nedao v roce 454 porazili Ostrogóti spolu s jinými podmaněnými germánskými kmeny Huny a osamostatnili se. Zároveň však ztratili možnost podílet se na každoročních hunských nájezdech a bohaté kořisti. Dobře vojensky organizovaní barbaři začali mezi sebou soupeřit o převahu v Karpatské kotlině. \n\nRoku 474 se stal králem panonských Gótů Theodorich z rodu Amalů, (474 – 526), který vyrůstal jako rukojmí v Konstantinopoli a zaměřil jejich pozornost na Východořímskou říši. Na Balkáně se jejich hlavním soupeřem stala skupina gótských foederátů, usídlená v Thrákii, která zastávala vysoce privilegované postavení a měla blízko k panovnickému dvoru. V jejím čele stál Theodorich Strabón (473-481). Panonští a thráčtí Gótové bojovali, podněcováni císařem, proti sobě, vzápětí se spojovali proti císaři a pořádali ničivé nájezdy do vnitrozemí říše. Po Strabónově smrti v roce 481 se obě skupiny sjednotily pod vládou Theodoricha Amaly, a položili tak základy novému mocnému politickému i etnickému celku Ostrogótů. Roku 483 uzavřeli s císařem Zenonem, kterému nezbývalo než respektovat Theodorichovy úspěchy, dohodu, podle které byli usazeni v Dácii a Moesii. \n\nOstrogóti se však nestali spolehlivými císařovými spojenci. Roku 486 vyplenili Thrákii a o rok později oblehli samotnou Konstantinopol. Zenon se proto rozhodl dostat je pryč z území říše. Obratně využil jejich zájmu o Itálii – Theodorich již dříve navrhoval intervenci Gótů s cílem vrátit na trůn sesazeného císaře – a pověřil ho úkolem skoncovat s Odoakerem, jenž si mezitím začal počínat jako suverénní vládce. Císař jistě nepočítal s tím, že by prostřednictvím Ostrogótů mohl sám ovládnout Itálii. Centrum bývalé římské říše zůstalo v rukou barbarů, výsledkem Theodorichovy akce bylo pouze vystřídání jednoho germánského vládce druhým. Zenon však dosáhl toho, o co mu šlo nejvíce, jednou provždy zbavil Balkán gótských bojovníků.\n\n\n"}
{"id": "75997", "url": "https://cs.wikipedia.org/wiki?curid=75997", "title": "Karbonylové sloučeniny", "text": "Karbonylové sloučeniny\n\nKarbonylové sloučeniny jsou především organické sloučeniny, které obsahují karbonylovou skupinu, která se skládá z uhlíkového atomu vázaného dvojnou vazbou ke kyslíkovému atomu. Řadí se mezi deriváty uhlovodíků.\n\nKarbonylové sloučeniny však nalézáme i v chemii anorganické, kde se jedná o komplexy s atomy kovů. Uhlík v oxidu uhelnatém má volný elektronový pár, tudíž se může stát donorem a vytvořit tak koordinačně kovalentní vazbu. Příklady karbonylových sloučenin v anorganice může být pentakarbonyl železa Fe(CO), který v motorech snižuje otřesy, a tetrakarbonyl niklu Ni(CO), který je důležitý při získání čistého niklu.\n\nV organické chemii je samotná karbonylová skupina obsažena v aldehydech a ketonech. Je ale také součástí řady složitějších funkčních skupin (viz tabulka).\n\nV systematickém názvosloví je ve sloučenině karbonylová skupina vždy na druhém místě, např.: dichlorid karbonylu.\n"}
{"id": "75999", "url": "https://cs.wikipedia.org/wiki?curid=75999", "title": "Marcus Manlius Capitolinus", "text": "Marcus Manlius Capitolinus\n\nMarcus Manlius Capitolinus byl konzul a patricij římské republiky (384  př. n. l.).\n\nV době gallské války bránil v Římě Kapitol, který zůstal nedobyt (odtud získal přezdívku \"Capitolinus\") (390 př. n. l.); údajně byl na noční přepad nepřátel včas upozorněn kejháním posvátných hus chovaných při chrámu bohyně Junony.\nKrátce po skončení gallské války těžce nesl úspěchy Marca Furia Camilla, který se zasloužil o vítězství nad Gally a kvůli svému pocitu nedocenění přešel \"Capitolinus\" od patricijů k plebejům.\n\nZastával se plebejů při právních přích, které se týkaly dluhů způsobené válkou a obnovou zničeného Říma Gally. Sám vysvobozoval tyto dlužníky placením jejich dlužné částky, což mu přineslo velikou oblibu u plebejů.\n\nPoté začal veřejně vystupovat proti senátu a obvinil jej z toho, že se snaží zotročit plebeje. Ve stejné době, kdy měl veliký vliv mezi plebeji, je senátem předvolán k soudu a odsouzen za pokus převratu k trestu smrti, který byl roku 384 př. n. l. vykonán svržením z Tarpejské skály.\n\nPodle historika Livia \"Marcus Manlius Capitolinus\" chtěl plebeje využít pouze k tomu, aby revolucí svrhl senát a nastolil královskou vládu.\n"}
{"id": "76014", "url": "https://cs.wikipedia.org/wiki?curid=76014", "title": "Tibetština", "text": "Tibetština\n\nTibetština je jazyk spadající do skupiny tibetobarmských jazyků, která je součástí sinotibetské jazykové rodiny. Tibetština je ergativní, aglutinační, monosylabický a tónický jazyk s velkým množstvím dialektů. V současnosti je považován za standardní formu tzv. lhaský dialekt (centrální Tibet), k vytvoření spisovného hovorového jazyka dosud nedošlo. K přepisu do češtiny se používá systém zavedený Josefem Kolmašem.\nTibetštinou hovoří kolem 6 milionů mluvčích v Tibetu a dalších několik desítek tisíc lidí v zahraničí.\n\nTibetština patří do skupiny jazyků s pořádkem slov podmět–předmět–sloveso (SOV; podobně jako latina, turečtina, japonština, mongolština, perština či indické jazyky). Platí následující zásady pro pořádek slov:\n\n\n\n"}
{"id": "76016", "url": "https://cs.wikipedia.org/wiki?curid=76016", "title": "Pytlík", "text": "Pytlík\n\nSlovem pytlík nebo Pytlík může být označen:\n\n\n"}
{"id": "76018", "url": "https://cs.wikipedia.org/wiki?curid=76018", "title": "Rimskaja (stanice metra v Moskvě)", "text": "Rimskaja (stanice metra v Moskvě)\n\nRimskaja ( ) je stanice moskevského metra. Je jednou z mála stanic moskevského metra, která nebyla pojmenována podle blízkého objektu. \n\nStanice se nachází na Ljublinské lince, zhruba v její prostřední části. Je přestupní, pomocí tunelu pro pěší, vycházejícího z vyvýšeného konce střední lodi, je umožněn přestup do stanice Ploščaď Iljiča na Kalininské lince. Rimskaja je trojlodní, ražená stanice se zkrácenou střední lodí. Její stěny jsou obloženy bílým mramorem, podlaha několika druhy žuly, osvětlení je pak umístěno u stropu a provedeno podobným způsobem jako ve stanici Anděl v síti pražského metra. V projektové dokumentaci nesla název \"Srp a kladivo\" ( \"Серп и Молот\"), veřejnosti slouží od 28. prosince 1995.\n\n"}
{"id": "76019", "url": "https://cs.wikipedia.org/wiki?curid=76019", "title": "Outsourcing", "text": "Outsourcing\n\nOutsourcing [autsorsing] (angl. \"out\", vně, a \"source\", zdroj) znamená, že firma vyčlení různé podpůrné a vedlejší činnosti a svěří je smluvně jiné společnosti čili subkontraktorovi, specializovanému na příslušnou činnost. Je to tedy druh dělby práce, činnost však není zajišťována vlastními zaměstnanci firmy, nýbrž na základě smlouvy. Typicky se jedná o činnosti jako je úklid, údržba, doprava nebo správa počítačů (IT). Outsourcing se považuje za obchodní rozhodnutí, které má vést ke snížení nákladů a (nebo) k soustředění na hlavní činnosti firmy, a to v zájmu její konkurenceschopnosti.\n\nČasto se pojem outsourcing zaměňuje za offshoring (angl. \"off-shore\", doslova mimo břehy) nebo outplacement (doslova „vymístění“). Zatímco outsourcingem se rozumí vyvedení činnosti na třetí stranu, offshoring znamená přesun výroby do zahraničí bez ohledu na to, zda výrobu provádí jiná firma nebo jde pouze o přestěhování vlastní továrny. Pro přemístění výroby do zahraničí se někdy používá termín \"offshore outsourcing\", ale stačí mluvit o outsourcingu, protože pro firmu není rozhodující, kam je činnost převedena, ale za jakých podmínek (zejména cenových) je vykonána.\n\nOutsourcing znamená uskutečňování činností prostřednictvím jiných subjektů (firem).\nMetoda outsourcingu se provozuje již od sedmdesátých let a v letech osmdesátých se stala pro mezinárodní koncerny, jako např. Kodak, Xerox, GM, apod., součástí podnikových procesů pro vybrané podpůrné oblasti. V České republice máme dlouhodobou tradici v poskytování outsourcingu. Fungují tak mj. některé závodní jídelny, které využívají služeb outsourcingových společností jako jsou například firmy Sodexho a Eurest. V oblasti IT využívají outsourcing společnosti, které poznaly, že vlastní vývoj a údržba jejich informačního systému je pro ně z ekonomického hlediska nevýhodná. Využívají služeb počítačových firem - poskytovatelů outsourcingu, kterým předají odpovědnost za návrh, budování a správu jejich informačního systému.\n\nFirmy, specializující se na daný obor, mají zpravidla mnohem proškolenější a v dané problematice zkušenější pracovníky.\nOdpovědnost za problematiku nese jiný subjekt a výchozí firma se může plně věnovat svému oboru.\nNáklady na zajištění specializované činnosti jsou při využití outsourcingu zpravidla nižší.\nZajišťování služeb pomocí outsourcingu je celosvětově zvyšujícím se trendem.\n\nObecně se velmi často v souvislosti s outsourcingem hovoří o možnosti v oblasti IT. Tedy například o dodávce a pravidelné obnově hardware či o služby v oblasti správy počítačové sítě. Může se jednat samozřejmě i o správu webových stránek a prezentací atp. Nicméně oblast IT není jediná, která je vhodná pro outsourcing. Zajišťovat služby prostřednictvím externí společností lze rovněž například v oblastech:\n\n\n\n\n\n"}
{"id": "76028", "url": "https://cs.wikipedia.org/wiki?curid=76028", "title": "Smetiprach", "text": "Smetiprach\n\nSmetiprach je oblast ležící asi osm kilometrů od města Písku severním směrem a 17 km od Zvíkovského Podhradí jižním, na řece Otavě.\n\nNachází se zde menší rekreační chatová oblast (okolo deseti chat) v hlubokém údolí, nad říčními břehy je několik skal, některé z nich jsou i chráněné. Smetiprach je velmi známý také z časů, kdy se po řece plavily vory a rýžovalo se tu zlato. Na řece je jez; od doby výstavby Orlické přehrady téměř vždy zatopený vodou, a také tu stával mlýn. Nejbližšími obcemi je Čížová (její součást Borečnice) na levém břehu a na pravém Louka, součást obce Vojníkov. Vede tudy také známá Sedláčkova stezka, dnes značená jako turistická trasa.\n"}
{"id": "76029", "url": "https://cs.wikipedia.org/wiki?curid=76029", "title": "Lyon Sprague de Camp", "text": "Lyon Sprague de Camp\n\nLyon Sprague de Camp (27. listopadu 1907, New York – 6. listopadu 2000, Plano,Texas) byl americký spisovatel, publicista a popularizátor vědy, autor mnoha děl science fiction a fantasy, jeden z představitelů Zlatého věku science fiction.\n\nNarodil se v New Yorku jako jeden ze tří synů Lyona de Camp a Emmy Beatrice Sprague. Děd z matčiny strany byl Charles Ezra Sprague, účetní, bankéř, veterán americké občanské války a propagátor mezinárodního pomocného jazyka volapük.\n\nL. Sprague de Camp vystudoval letecké inženýrství na univerzitě California Institute of Technology a roku 1930 dosáhl titulu bakalář. Roku 1933 absolvoval Stevens Institute of Technology. V roce 1939 se oženil se spisovatelkou Catherine Crook de Camp (1907-2000), která byla jeho osobní vydavatelkou a obchodní manažerkou a také spoluautorkou mnoha jeho děl z oblasti sci-fi a fantasy. Oba dva společně byli vítanými hosty na všech amerických sci-fi conech. Společně žili ve středoseverním Texasu, jehož mírné počasí a blízkost jejich dvou synů pozitivně stimulovala jejich literární produktivitu.\n\nBěhem druhé světové války pracoval společně s dalšími známými autory sci-fi Isaacem Asimovem a Robertem A. Heinleinem v Letecké experimentální stanici vojenského námořnictva ve Filadelfii. Z této doby pochází jejich společné foto. Vojenskou službu opustil jako poručík.\n\nDebutoval roku 1939 v pulpovém magazínu \"Astounding Stories\" sci-fi povídkou \"The Isolinguals\" a v následujících letech se stal jedním z předních přispěvatelů tohoto časopisu. Stal se autorem více než sto dvaceti knih a stovky povídek, mnoho z nich napsal společně s jinými autory, například s Fletcherem Prattem, Linem Carterem, Björnem Nybergem (s posledními dvěma oživil kultovní postavu Conana od Roberta E. Howarda). Vynikl v několika literárních žánrech jako je biografie, science-fiction a fantasy, byl také historikem a popularizátorem vědy a stal se mistrem v oboru humoristické fantasy. Působil také jako technický poradce filmů na motivy díla R. E. Howarda \"Conan the Barbarian\" (1982, Barbar Conan), \"Conan the Destroyer\" (1984, Conan ničitel) a \"Kull the Conqueror\" (1997, Kull dobyvatel).\n\nZemřel počátkem listopadu roku 2000, svou ženu přežil jen o šest měsíců. Jejich popel je uložen ve společné urně v kolumbáriu na Arlingtonském národním hřbitově.\n\nZa své dílo obdržel celou řadu cen, například:\n\nJde o cyklus povídek, novel a románů z budoucnosti, kdy se dominantní velmocí ma Zemi stala Brazílie. Ta ovládá také meziplanetární cesty (portugalsky viagens interplanetarias). Cyklus vznikal ve dvou obdobích, první části v letech 1949-1958, zbytek v letech 1977–1992. Jde o space operu odehrávající se v několika planetárních soustavách různých hvězd.\n\nVe spolupráci se spisovatelem Fletcherem Prattem vznikl v letech 1940-1954 cyklus fantasy novel, ve kterém psycholog Harold Shea a jeho kolegové cestují do různých paralelních světů, zejména severské či irské mytologie, kde jsou prastaré mýty a pověsti realitou. V těchto světech prožívá různá humorná dobrodružství.\n\nV devadesátých letech vznik druhý cyklus, na kterém se kromě de Campa podíleli i další autoři jako Christopher Stasheff, Holly Lisleová,John Maddox Roberts, Roland J. Green, Frieda A. Murrayová, Tom Wham a Lawrence Watt-Evans.\nVe spolupráci s Fletcherem Prattem vznikl v letech 1950-1953 cyklus dvaceti tří povídek, příběhů návštěvníků Gavaganova baru, kde se scházejí vlastníci draků, irských skřítků leprikónů, čarodějové, čarodějnice, dryády a další podivné bytosti. Roku 1953 byly tyto povídky souhrnně vydány ve svazku \"Tales from Gavagan's Bar\" (Příběhy z Gavaganova baru). Druhé vydání sbírky z roku 1978 bylo doplněno o šest dalších později vydaných povídek.\nJde o jakousi obrácenou bangsian fantasy, protože náš svět má vůči paralelnímu světu Novaria, který připomíná starověké Řecko, tu vlastnost, že je jeho světem posmrtným. Základem cyklu je trilogie \"The Reluctant King\" (Neochotný král), vydaná v jednom svazku roku 1985. Jejím hrdinou je Joran, bývalý král městského státu Xilar, kde mají ten zvyk, že každému králi po pěti letech setnou hlavu a hodí jí do davu. Kdo jí chytí, stane se na dalších pět let králem. Trilogie se skládá z románů \"The Goblin Tower\" (1968, Věž goblinů), \"The Clocks of Iraz\" (1971, Hodiny Irazu) a \"The Unbeheaded King\" (1983, O hlavu nezkrácený král).\n\nDo stejného světa je umístěna povídka \"The Emperor's Fan\" (1973) a romány \"The Fallible Fiend\" (1973) a \"The Honorable Barbarian\" (1989).\n\nPočínaje rokem 1955 oživil de Camp společně s Linem Carterem a Björnem Nybergem kultovní postavu Conana od Roberta E. Howarda. Původní cyklus obohatili o šest románů a o více než dvacet nových povídek a novel.\n\n"}
{"id": "76038", "url": "https://cs.wikipedia.org/wiki?curid=76038", "title": "Rajská zahrada", "text": "Rajská zahrada\n\nNázev Rajská zahrada mají tato místa: \n\n"}
{"id": "76039", "url": "https://cs.wikipedia.org/wiki?curid=76039", "title": "Tritium", "text": "Tritium\n\nTritium je radioaktivní izotop vodíku (H). Jádro tritia (jako částice se nazývá triton) obsahuje jeden proton a dva neutrony, zatímco normální vodíkové jádro sestává pouze z jednoho protonu. Jeho relativní atomová hmotnost je 3,016049. Za standardního tlaku a teploty je to plyn (T neboli H).\n\nTritium se vlivem ionizujícího záření z vesmíru vyskytuje ve vrchních vrstvách zemské atmosféry a ve stopovém množství i v běžné vodě.\n\nTritium je beta zářič (β), při svém rozpadu produkuje elektron (e), antineutrino (ν) a vzniká He. Poločas rozpadu je 12,32 let.\n\nNěkdy mu bývá přiřazována i chemická značka T, přestože se nejedná o jiný prvek. Ve sloučenině s kyslíkem tvoří tritiovou vodu TO.\n\nI když jde o beta zářič, jeho nebezpečnost je jen minimální. Záření tritia zastaví už 6 mm silná vrstva vzduchu. Určité nebezpečí by hrozilo pouze při jeho požití, vdechnutí nebo kontaminaci pokožky na citlivém místě.\nTritia se využívá jako trvalého zdroje slabého světla, někdy označovaného jako GTLS (Gaseous Tritium Light Source). Plynné tritium je uzavřeno v skleněných mikrokapslích, na jejichž stěně je vrstva fosforeskující látky, která vlivem dopadajícího beta záření svítí. Obvykle se používá ZnS, u něhož je možné přidáním jiných látek měnit barvu světla. Nejintenzivnější je zelené světlo, ale zářič může svítit i žlutě, modře, fialově, červeně apod.\n\nPoužívá se na ciferníky hodinek, mířidla zbraní, jako přívěsky nebo nouzové svítilny.\n\n"}
{"id": "76042", "url": "https://cs.wikipedia.org/wiki?curid=76042", "title": "Tritiová voda", "text": "Tritiová voda\n\nTritiová voda, oxid tritia, tritiový analog vody, trojnásob těžká voda, supertěžká voda, chemicky TO, HO, je voda, jejíž molekuly obsahují místo obou atomů vodíku jeho izotop tritium – tedy vodík s jádrem tvořeným jedním protonem a dvěma neutrony. Tím se liší i od těžké vody (DO), která obsahuje izotop vodíku deuterium jen s jedním neutronem. Tritiová voda je radioaktivní, má vyšší teplotu tání (4,48 °C) i varu (101,51 °C).\n\n"}
{"id": "76049", "url": "https://cs.wikipedia.org/wiki?curid=76049", "title": "Náměstí Míru (Praha)", "text": "Náměstí Míru (Praha)\n\nNáměstí Míru (původně \"Purkyňovo náměstí\", lidově \"„Mírák“\") se nachází v obvodu a městské části Praha 2, ve čtvrti Vinohrady. Bylo založeno v roce 1884. Současný název náměstí nese od roku 1948.\n\nNáměstí je centrem západní části Vinohrad. Jeho vnitřní část je upravena jako park, uprostřed kterého se nachází dominanta celého náměstí, kostel sv. Ludmily. Po obvodě náměstí se nachází několik významných budov, například Vinohradské divadlo, Národní dům na Vinohradech, školy či úřady (konkrétně Úřad městské části Praha 2). V parku blízko kostela se nachází také alegorická socha Míru (z roku 1979), jejímž autorem je akademický sochař Jiří Kryštůfek, a památník bratří Čapků (z roku 1995), jehož autorem je Pavel Opočenský.\n\nNáměstí Míru je významným přestupním uzlem městské hromadné dopravy.\n\n25. června 1897 byla uvedena do provozu Městská elektrická dráha Královských Vinohrad, součást okružní dráhy Praha – Žižkov – Královské Vinohrady. Přes náměstí procházela dnešními ulicemi Korunní a Anglická. 15. prosince 1897 i vinohradskou část okruhu převzal pražský podnik. 4. února 1898 byla zprovozněna druhá pražská obecní tramvajová trať, z Perštýna přes Karlovo náměstí dnešní Ječnou a Jugoslávskou ulicí na Purkyňovo náměstí. 1. července 1899 byla trať prodloužena dnešní Francouzskou ulicí dále do Vršovic. Roku 1908 vznikla na Purkyňově náměstí jedna z prvních dvou stálých tramvajových smyček v Praze (v provozu od 23. srpna 1908 do 17. dubna 1928). Úsek Anglickou ulicí byl zrušen 17. dubna 1928. Kolem roku 1978 byla trať z náměstí do Korunní ulice (tehdy Wilhelma Piecka) přeložena do Blanické ulice.\n\nPod náměstím se nachází stanice Náměstí Míru linky A pražského metra. Podle plánů zde má být v budoucnu přestupní stanice mezi linkami A a D. Jezdí zde několik denních i nočních tramvajových linek (4, 10, 13, 16, 22, 91, 97, 99) a autobusová linka 135.\n\nDo náměstí ústí několik významných městských komunikací: Jugoslávská na západ směrem k Tylovu náměstí, náměstí I. P. Pavlova a Karlovu náměstí, Francouzská na jihovýchod do Vršovic, Korunní k východní části Vinohrad, na sever Italská k západní části Žižkova, od severojižní magistrály a Tylová náměstí přichází jednosměrná víceproudá Rumunská ulice. Jednosměrné komunikace po obvodu náměstí tvoří de facto velký kruhový objezd.\n\n\n\n"}
{"id": "76051", "url": "https://cs.wikipedia.org/wiki?curid=76051", "title": "Stodůlky", "text": "Stodůlky\n\nStodůlky () jsou katastrální území na západě Prahy, zahrnující historickou obec Stodůlky a množství nových čtvrtí, sídlištních i vilových. Jejich území je přibližně shodné s územím městské části Praha 13, sídlištní části Stodůlek tvoří Jihozápadní Město. Rozloha Stodůlek je 963,01 ha.\n\nMenší část území na jihozápadě katastrálního území Stodůlky (vymezená ulicí Jeremiášova, Radouňova a zhruba údolím Dalejského potoka) náleží k městské části Praha-Řeporyje. Do této řeporyjské části Stodůlek patří nejen nejsevernější část souvislé zástavby Řeporyj, ale i skanzen středověké vesnice Řepora (nazývaný též Tuležim) a obchodní centrum jižně od Jeremiášovy ulice (Makro, Mountfield, Billa).\n\nZástavba starých Stodůlek s cennými příklady lidové architektury je od roku 1995 chráněna jako vesnická památková rezervace.\n\nOsou a rekreačním zázemím dnešních Stodůlek je mělké údolí Prokopského potoka, na němž byla v 80. letech 20. století vybudována umělá vodní nádrž \"(tzv. Nepomucký rybník)\". Historické jádro bývalé obce a většina staré zástavby leží na pravém břehu potoka, stejně jako většina panelových sídlišť \"(kromě sídliště Nové Butovice)\" stojí na pravém břehu. Stodůlky jsou jedním z nejvýše umístěných území v Praze, pražský vrchol Kopanina \"(390 m)\" leží jen velmi nedaleko od hranice Stodůlek. Na severním okraji Stodůlek se v mělkém údolí jednoho z drobných přítoků Motolského potoka nachází přírodní památka U Hájů, chránící zbytky mokřadních luk.\n\nPrvní písemná zmínka o Stodůlkách pochází z roku 1159, v roce 1292 je poprvé připomínán původní románský kostel svatého Jakuba Staršího. V roce 1429 se staly Stodůlky majetkem purkrabství Pražského hradu. Samostatná obec vznikla v roce 1849, zařazena byla do správního okresu Smíchov.\n\nKoncem 19. a začátkem 20. století dochází k rozvoji vilové zástavby, a tím pádem ke vzniku nových částí obce \"(Lužiny, Stodůlecké Háje, Kopanina, Nová kolonie, Vidoule, Malá Ohrada)\". Přesto si Stodůlky až do 60. let 20. století udržely charakter zemědělské obce.\n\n1. července 1974 Stodůlky přestaly být obcí v okrese Praha-západ a byly připojeny k Praze 5. Místní národní výbor ale zůstal v obci zachován.\n\nV 70. letech vznikl projekt výstavby souboru sídlišť Jihozápadní Město, jehož centrem se měly stát právě Stodůlky. Tento komplex zahrnoval sídliště Jihozápadní Město I, které je umístěné v prostoru východně od obce Stodůlky, a nepostavené sídliště Jihozápadní Město II, umístěné západně od Stodůlek v prostoru až k vesničce Chaby.\n\nStavba byla zahájena v roce 1978, stavělo se od západu. Začínalo se souborem Stodůlky \"(stavěno 1978-1983; s 2115 byty pro 7 650 lidí)\", dále následovaly soubory Lužiny \"(1980-1986; pro 26 tis. lidí)\" , Velká Ohrada \"(1988-1993 pro 13 tis. lidí)\" a sídliště Nové Butovice \"(1986-1993 pro 25 tisíc lidí)\". Kvůli výstavbě sídliště Nové Butovice byly v letech 1981 a 1989 provedeny změny katastrální hranice mezi Jinonicemi a Stodůlkami.\n\nNa území tohoto sídliště se před výstavbou \"(v roce 1987)\" rovněž prováděl archeologický průzkum. Na památku byly podle nálezů pojmenovány některé ulice: Amforová, Mohylová, Bronzová a Zvoncovitá v sídlišti Lužiny, Volutová a Na Zlatě v sídlišti Nové Butovice. Na archeologické průzkumy odkazuje též ulice Archeologická v sídlišti Lužiny.\n\nPo roce 1989 se výstavba rozestavěného sídliště Nové Butovice a příprava stavby sídliště Jihozápadní město II pozastavila a stavba byla zakonzervována. Vzhledem k tomu, že panelové domy byly již z velké části dostavěny, bylo rozhodnuto sídliště dokončit. Proto jsou Nové Butovice jedním z posledních českých panelových sídlišť, dokončených až v 1. polovině 90. let.\n\nAni po dostavbě panelových domů nebyla výstavba ukončena, pouze byly změněny technologie. Zbytek Nových Butovic je dokončován již kvalitnějšími, zděnými domy. Výstavba pokračuje i v současnosti a proto dnes patří Stodůlky mezi nejvíce přirůstající městské části s poměrně velkým podílem mladého obyvatelstva.\n\nZápadní Město je projekt nové čtvrti, která je od roku 2008 budována na území Stodůlek i Třebonic západně od Jeremiášovy ulice, tedy západně od stanice metra Stodůlky, směrem k Chabům, Krtni a obchodnímu centru Zličín v Třebonicích. Staví se na místě původně určeném pro Jihozápadní město II, dá se tedy chápat jako jeho dostavění podle jiných plánů.\n\nV roce 1990 byly v Praze vytvořeny městské části a Stodůlky získaly jistou nezávislost na Praze 5. V březnu 1991 byla městská část přejmenována na \"Praha-Jihozápadní Město\" a od roku 1994 na Prahu 13.\n\n\n\nNa katastru Stodůlek najdeme 12 základních škol, zvláštní školu, gymnázium a obchodní akademii. Zdravotnictví zajišťují 2 polikliniky \"(v Hostinského ulici ve Stodůlkách a v Seydlerově ulici v Nových Butovicích)\". Svá oddělení mají ve čtvrti místní i republikoví policisté. V Hábově ulici, v Archeologické a na Slunečním náměstí jsou pošty. Tamtéž je také budova nové radnice Prahy 13. Možnosti nákupu jsou opravdu velmi široké, na Stodůlkách najdeme 5 hypermarketů a velký počet samoobsluh \"(u každé stanice metra)\".\n\nRadnice zajišťuje v průběhu roku různé venkovní kulturní akce. Celoročně funguje také KD Mlejn v Kovářově ulici. Sportovní možnosti jsou také velmi široké, skoro každá základní škola ve Stodůlkách má určité zázemí pro sportovní činnosti. Místem vycházek je Centrální park přímo uprostřed Stodůlek, nebo trochu vzdálenější Prokopské údolí.\n\nKlub Mlejn byl otevřen poprvé v roce 1988. Nejdříve byl jako součást OKD Praha 5 centrem alternativní kultury, a to jak hudby, tak divadla. Proslavil se především díky divadlu Alfred ve dvoře a Ctiboru Turbovi, divadlu Buchty a loutky, slavné rockové škole Come to jam a oblíbeným rockovým koncertům. Po 20 letech se budova dočkala generální rekonstrukce, opětovného otevření se Mlejn dočkal 10. 10. 2010. Aktuálním alternativním zaměřením je kromě zábavy pro všechny skupiny návštěvníků také divadelní směr zvaný nový cirkus a zejména vzdušná akrobacie. V přízemí kulturního domu se od jeho otevření nachází knihovna. Druhá knihovna v katastru Městské části Stodůlky se nachází poblíž metra Lužiny.\n\nV ulici Kolářova se nachází umělé jezírko s bronzovou sochou Rusalky, autorem je Kurt Gebauer. Traduje se, že na noc odchází spát do protějšího domu, jelikož v bazénu je voda jen někdy.\n\nDříve byli občané Stodůlek odkázáni na železnici. Dnešní železniční trať 122 (tzv. Pražský Semmering) prochází severním okrajem Stodůlek od roku 1872, roku 1938 na ní byla zřízena zastávka Stodůlky v místech dnešního nadjezdu Bucharovy ulice na hranici Stodůlek a Motola. Roku 1976 byla stanice přejmenována na Praha-Stodůlky a roku 1989 byla přesunuta asi o kilometr blíže Praze, do dnešní polohy na území Košíř. V místech dnešní zastávky Praha-Stodůlky existovala v letech 1872–1877 a pak znovu v letech 1928–1938 zastávka Cibulka, dochovaly se pouze ruiny staniční budovy z té doby. Zastávka je vybudována jako dvojkolejná, avšak jižní kolej a nástupiště jsou nepoužívané, zpustlé a zarostlé, obě stavědla jsou zazděná a staniční návěstidla označena jako neplatná. Zastávka je vzdálena od hustší zástavby i návazné dopravy a je prakticky nevyužívaná.\n\nV roce 1926 byly zavedeny první autobusové linky spojující Stodůlky se Smíchovem a Košíři. Obec Stodůlky měla od roku 1928 vlastní koncesi k provozování autobusové dopravy na několika tratích, ale najímala si k provozování dopravní firmy. Autodopravní akciová společnost v Praze zajišťovala pro Stodůlky dopravu na těchto linkách od 2. září 1928, avšak není zřejmé, zda přesně v koncesovaných trasách. V roce 1931 jsou doloženy trasy Radlice – Jinonice – Stodůlky – Motol – Košíře a Košíře – Bulovka – Waltrovka – Jinonice – Stodůlky. Rovněž je doložena trasa Stodůlky – Řeporyje – Ořech, od 15. dubna 1931 je doložen jízdní řád pro trasu Mořina – Ořech – Řeporyje – Stodůlky – Motol – Košíře (restaurace U Šestáků) s 6 páry spojů denně. Od roku 1933 Stodůlky pronajaly koncese jinému dopravci, Antonínu Boháčovi, který je pravděpodobně provozoval do začátku války.\n\nV roce 1950 převzalo tyto linka ČSAD. 29. května 1978 byla do Stodůlek zavedena linka MHD číslo 219 z Kotlářky přes Stodůlky do Jinonic. V roce 1979 byly zavedeny také linky 230 (z Kotlářky do Řeporyj) a 249 (do Třebonic). V 80. letech začala být dokončována sídliště a tím pádem také vzrostly nároky na přepravu osob. Metro, které se mělo stát (a také později stalo) páteří celého celku, bylo ještě v nedohlednu, a proto musely být až do 2. listopadu 1985 vedeny všechny stodůlecké linky k obratišti tramvají na Kotlářce. Ten den byl ale otevřen první úsek trasy metra B a autobusové linky byly tím pádem odkloněny novou Radlickou ulicí do autobusového stanoviště Na Knížecí.\n\n26. října 1988 byla na počest 70. výročí vzniku Československé republiky prodloužena trasa B ze Smíchovského nádraží na stanici Dukelská (dnes Nové Butovice), která tehdy stála ještě v polích. Autobusové linky obsluhující sídliště mohly být tím pádem opět zkráceny. Mnohé z nich potom vzaly za své 11. listopadu 1994, kdy bylo metro pod celým Jihozápadním Městem dokončeno. Od té doby již k výraznějším změnám v MHD nedochází.\nPáteří městské hromadné dopravy je metro, vybudované zde v 80. a 90. letech 20. století. Na stodůleckém katastrálním území má stanice Nové Butovice, Hůrka, Lužiny, Luka a Stodůlky. Stanice Hůrka, Lužiny a Luka jsou povrchové, trasa metra je zejména v sídlišti Lužiny uložena velmi mělce. Mezi stanicemi Hůrka a Lužiny přemosťuje Nepomucký rybník velmi fotogenický most, který se stal jednou z nových stodůleckých dominant. Mezi důležité autobusové linky (2009) patřila linka 130 (Na Knížecí-Sídliště Stodůlky), která byla v roce 2012 zrušena a částečně nahrazena linkou 137, a dále linky 174 (Hradčanská-Velká Ohrada), 179 (Letiště Ruzyně-Nové Butovice) a 225 ve trase se stejnými konečnými zastávkami. S linkou 174 se do budoucna počítá jako s metrobusem. U stanice metra Nové Butovice je terminál příměstských i dálkových autobusových linek směrem na Beroun a Plzeň.\n\nZatím nejnovější změnou je západní vestibul stanice metra Stodůlky, jenž byl otevřen 10. září 2010. Původně měl být zprovozněn již v roce 1994, spolu s otevřením trati na Zličín, leč z důvodu omezení výstavby sídlištních celků se tak nestalo.\n\nV Nových Butovicích leží počátek dálnice D5. Již velmi dlouho je v plánech výstavba tzv. Radlické radiály, kapacitní komunikace, která bude spojovat Stodůlky a dálnici s vnitřním městským dopravním okruhem \"(na Smíchově).\" Po obvodu sídlištní zástavby vede čtyřproudá Jeremiášova ulice, na kterou navazuje Jáchymovská ulice do Řeporyjí. Radlická ulice byla do své šíře přestavěna v 80. letech a je prozatím zřejmě nejdůležitější silniční spojnicí Stodůlek s městem. Důležitá je také Bucharova ulice, začínající u stanice metra Nové Butovice, která spojuje Stodůlky s Motolem \"(Plzeňská třída)\".\n\n\n"}
{"id": "76052", "url": "https://cs.wikipedia.org/wiki?curid=76052", "title": "Lužiny", "text": "Lužiny\n\nSlovo Lužiny může mít několik významů:\n\n"}
{"id": "76054", "url": "https://cs.wikipedia.org/wiki?curid=76054", "title": "Smíchovské nádraží", "text": "Smíchovské nádraží\n\nSmíchovské nádraží může být:\n\n"}
{"id": "76055", "url": "https://cs.wikipedia.org/wiki?curid=76055", "title": "Karlovo náměstí (Praha)", "text": "Karlovo náměstí (Praha)\n\nKarlovo náměstí (lidově Karlák, dříve \"Dobytčí trh\", německy \"Karlsplatz\") je největší náměstí v České republice a jedno z největších v Evropě (rozloha 80 552 m²), administrativně spadá pod Prahu 2, historicky pak do čtvrti Nové Město. Současný název, po Karlu IV., má až od roku 1848, do této bylo nazýváno Dobytčí trh, německy \"Viehmarkt\".\n\nNáměstí bylo vytyčeno roku 1348 při lokaci Nového Města pražského přibližně uprostřed a stalo se jeho hlavním veřejným prostranstvím, tržištěm i shromaždištěm. Ve své době bylo největším náměstím středověké Evropy a při poutích spojených s ukazováním říšských relikvií se zde scházelo až 30 000 lidí. Náměstí je kosodélného, téměř obdélníkového půdorysu o přibližných rozměrech 152 x 550 metrů. Původně dosahovalo až po dnešní Lazarskou ulici, v níž se od poslední třetiny 14. století začaly stavět masné krámy až k ohradě Židovské zahrady a po Řeznickou ulici. Severojižním směrem byly na jeho ploše situovány prodejní stánky a z větší části dřevěná slanečková bouda.\n\nOd 60. let 19. století náměstí procházelo procesem ozdravování, tržní provizoria byla stržena a plochy proměňovány na park. V roce 1884 jeho podobu anglického parku s rozmanitými, asymetricky vysazenými dřevinami, navrhl významný český zahradní architekt František Josef Thomayer. Dosud zde roste mnoho památných a starobylých stromů. Například v jižní části náměstí se nachází památný platan javorolistý. Na památku 50. výročí vzniku Československa 28. října 1968 žáci základní devítileté školy z Resslovy ulice vysadili v jižní části parku lípu jako symbolický \"Strom republiky\". Pamětní cedulka byla odstraněna v období normalizace roku 1972.\n\nNa severní straně na nároží Spálené ulice stojí stylově eklektická čtyřkřídlá budova Městského soudu čp. 6/II. V téže frontě až do Vodičkovy ulice stojí původně gotická stavba Novoměstská radnice s hranolovou věží. Do roku 1789 se jižně od ní v kolejišti tramvaje až po okraj dnešní Ječné ulice nacházela centrální gotická stavba kaple Božího Těla, jejíž základy byly zachyceny naposledy při archeologickém výzkumu z roku 2011.\n\nSeverovýchodní frontu proti radnici na nároží Řeznické ulice tvoří mj. Salmovský palác s plastickým \"S\" v průčelí, přestavěný z barokního Braunova letohrádku. Východní frontu od Ječné ulice zaujímá kostel svatého Ignáce s areálem někdejší novoměstské koleje řádu jezuitů a její bývalou kaplí sv. Františka Xaverského, které byly po roce 1781 adaptovány pro účely vojenské a nyní Všeobecné fakultní nemocnice v Praze, dnes slouží například III. interní klinice. Jedním z domů v jižní frontě náměstí, které nemocnice využívá, je Mladotovský palác neboli „Faustův dům“ (majitelem budovy je hlavní město Praha) čp. 502/II, kde za Rudolfa II. žil anglický alchymista a mystik, možná i špión anglické královny Alžběty I., Edward Kelly (Edward Talbot), spolupracovník Johna Dee.\n\n\nNáměstí má hlavní křižovatku v severojižní ose a kolmo na ní západo-východní trať z Resslovy do Ječné ulice. Těmito směry je vedena tramvajová trať několika linek. Tramvajové spojení zde existuje od konce 19. století, od 50. let do 70. let 20. století k němu přibyly trolejbusy, které směřovaly z Vinohrad Žitnou ulicí směrem do Resslovy ulice a odtud pak přes Jiráskův most dále na Smíchov, kde se trať rozvětvila do Jinonic a na Strahov Tuto dopravu koncem 70. let vystřídaly městské autobusy a od roku 1980 se zde razil tunel metra trasy B. Stanice metra Karlovo náměstí má dva vestibuly, severovýchodní ústí do Karlova náměstí a jihozápadní vestibul na Palackého náměstí, stanice byla zprovozněna roku 1985.\n\nPo zrušení tramvajové trati na Václavském náměstí se z něj na Karlovo náměstí přesunul hlavní uzel celé pražské tramvajové dopravy. Vede přes něj několik tramvajových linek spojujících většinu města.\n\n\n\n"}
{"id": "76056", "url": "https://cs.wikipedia.org/wiki?curid=76056", "title": "Národní třída", "text": "Národní třída\n\nNárodní třída může být:\n"}
{"id": "76057", "url": "https://cs.wikipedia.org/wiki?curid=76057", "title": "Opatov", "text": "Opatov\n\nNázev Opatov má více sídel:\n\n\nOpatov je též\n\n"}
{"id": "76059", "url": "https://cs.wikipedia.org/wiki?curid=76059", "title": "Roztyly", "text": "Roztyly\n\nNázev Roztyly může znamenat:\n"}
{"id": "76060", "url": "https://cs.wikipedia.org/wiki?curid=76060", "title": "Kačerov", "text": "Kačerov\n\nKačerov je jméno odvozené od slova kačer a nese je více míst: \n\n"}
{"id": "76063", "url": "https://cs.wikipedia.org/wiki?curid=76063", "title": "Hlavní nádraží", "text": "Hlavní nádraží\n\nHlavní nádraží je název některých železničních stanic ve velkých městech, které slouží jako centrální stanice daného města.\n\n\n\n\n\n\nNázev Hlavní nádraží nesou stanice a zastávky městské hromadné dopravy v mnoha městech:\nJiné užití\n"}
{"id": "76072", "url": "https://cs.wikipedia.org/wiki?curid=76072", "title": "Systematické členění hadů", "text": "Systematické členění hadů\n\nV systému hadů je dodnes mnoho nejasností, dohadů a bílých míst. S rozvojem poznatků o hadech se jejich celá systematika neustále mění a doplňuje. \n\nTento přehled je jeden z posledních platných:\n\n"}
{"id": "76075", "url": "https://cs.wikipedia.org/wiki?curid=76075", "title": "Nadryby", "text": "Nadryby\n\nObec Nadryby se nachází v jihovýchodní části okresu Plzeň-sever, šestnáct kilometrů severovýchodně od Plzně. Žije v ní obyvatel. Katastrální území zaujímá rozlohu 448,66 ha a PSČ všech adres je 330 11. Obec obtéká řeka Berounka.\n\nPrvní zmínky o obci samotné jsou datovány již do 11. století. Tehdy bylo jejím hlavním posláním zásobovat Břevnovský klášter v Praze rybami z řeky Berounky.\n\nNadryby se nachází v přírodním parku Horní Berounka. Na severu obec sousedí s Kostelcem, na východě za Berounkou s Kříšemi, na jihu – opět za řekou – se Sedleckem a na jihozápadě s Dolany. Dominantou okolí je vrchol Chlumu, který se tyčí na protějším břehu Berounky.\n\nNa návsi stojí kaple svatého Antonína postavená v roce 1725 pravděpodobně podle projektu Jana Blažeje Santiniho-Aichela. Jako kulturní památka je také chráněna selská usedlost čp. 5 z počátku devatenáctého století. Archeologickou památkou je prehistorické hradiště Kozel asi dva kilometry západně od vesnice. Na protějším břehu Berounky se nad pravým břehem Korečnického potoka nachází v katastrálním území Kříše hradiště označované jako Nadryby.\n\nTuristický ruch se zde objevuje především v létě. Jedná se o vodáky, kteří splouvají Berounku. Na katastrálním území obce se nachází dva kempy a přívoz přes Berounku.\n\n"}
{"id": "76078", "url": "https://cs.wikipedia.org/wiki?curid=76078", "title": "Seznam hadích rekordů", "text": "Seznam hadích rekordů\n\nTento seznam hadích rekordů zahrnuje údaje vycházejí z dostupné literatury a zdrojů, v některých případech ovšem byly jinými autory zpochybněny.\n\nDříve byl za nejmenšího považován zemní hádek \"Leptotyphlops bilineata\" patřící do čeledi slepanovitých, který se vyskytuje pouze na ostrově Sv. Lucie, na Martiniku a Barbadosu. Tento minihad, který má zakrnělé oči a růžovou barvu pokožky, připomíná více žížalu, než hada. Zdá se, že jeho maximální délka jen zřídka přesáhne 10 cm. Od roku 2008 se jako nejmenší had uvádí \"Tetracheilostoma (Leptotyphlops) carlae\", který se vyskytuje na Barbadosu. Většinou měří do 10 cm (největší kus měřil 10,4 cm) a váží okolo 0,6 gramu\".\"\n\nRekordní délka zatím největšího hada uloveného v přírodě je 9,76 m. Drží ho krajta mřížkovaná (\"Python reticulatus\"), zabitá v roce 1912 na ostrově Celebes. Pro nedostatek důvěryhodných zdrojů není však tento rekord mnoha autoritami oficiálně uznáván. Nejdelším hadem chovaným v zajetí je opět krajta mřížkovaná. V zoo v Pittsburghu chovali hada jménem „Colossus“, který dosáhl délky 9,15 m. V posledních letech byl ovšem i tento rekord zpochybňován a Guinnessova kniha rekordů uvádí jako nejdelšího jedince chovaného v zajetí hada jménem Medusa z Missouri o délce 7,67 m. Zoologická společnost v New Yorku vypsala začátkem 20. století odměnu, jenž postupně vyrostla až na 50 000 dolarů, tomu, kdo přinese hada delšího než 30 stop, tedy než 9,14 m. Dodnes se o tuto sumu nikdo nepřihlásil.\n\nKrajta mřížkovaná, krajta tmavá, krajta písmenková, krajta ametystová a anakonda velká jsou většinou autorit označovány za nejdelší hady světa, přičemž je těžké určit, který druh vlastně drží oficiální prvenství.\n\nZa rekordní druh, pokud jde o délku, je považován Titanoboa cerrejonensis, jehož zkamenělina byla objevena v roce 2009 v Kolumbii. Žil v paleocénu a dorůstal 13-14 metrů, hmotnost mohl mít až přes tunu.\n\nNejdelším jedovatým hadem je kobra královská (\"Ophiophagus hannah\") z Jihovýchodní Asie. V roce 1930 exemplář chovaný v Londýnské zoo dosáhl velikosti 5,71 m při hmotnosti téměř 12 kg. Druhý nejdelší jedovatý had je mamba černá (\"Dendroaspis polylepis\"), která dorůstá až 4,5 metru (ač v průměru je to 2 až 3 m). Dříve uváděný taipan velký (\"Oxyuranus scutellatus\") s délkou přes 4 metry ve skutečnosti dosahuje v průměru jen okolo dvou, zřídka do 2,5 metru. Maximální oficiálně ověřená délka taipana byla 276 cm, neoficiální zdroje uvádějí až přes tři metry.\n\nNejtěžším hadem světa je anakonda velká (\"Eunectes murinus\"), žijící v Jižní Americe a na Trinidadu. Vzhledem k mohutnosti svého těla v tomto ohledu překonává i krajtu mřížkovanou, ačkoliv je menší. U zatím největšího doloženého exempláře o délce 8,5 m byla váha odhadnuta na 500 liber (227 kg). \n\nZa nejtěžšího jedovatého hada je považován chřestýš diamantový (\"Crotalus adamanteus\"), který při zhruba 2,5 metrové délce může dosáhnout až 13 kg.\n\nSe svými až 360 cm je nejdelším chřestýšovitým hadem americký křovinář němý (\"Lachesis muta\"), který má ještě jeden primát. Je to jediný chřestýš na světě, který není živorodý, ale klade vejce. Obývá vlhčí pralesy a žije pozemním způsobem.\n\nNejmohutnějším zmijovitým hadem nejenom Afriky, ale prakticky celého světa je bezesporu zmije gabunská (\"Bitis gabonica\"). Dorůstá až přes dva metry a může být silnější než lidské stehno. Současně má i nejdelší zuby mezi hady, které mohou být dlouhé až 5 cm.\n\nMezi vývojově nejstarší a nejprimitivnější hady na planetě patří zástupci slepanovitých (\"Leptotyphlopidae\"), slepákovitých (\"Typhlopidae\"), vinejšovitých (\"Cylindropheidae\") a dá se říci ještě hroznýšovitých (\"Boidae\") a krajtovitých (\"Pythonidae\"). U některých druhů je tento fakt podpořen patrnými malými drápky v oblasti ocasu, což jsou pozůstatky po ještěřích předcích.\n\nNejstarší známý had byl Eophis, jenž byl objeven roku 2015 a žil před 167 miliony let v jižní Anglii. V témže roce byli nalezeni ještě tři další hadi z velmi dávné doby, nicméně Eophis zůstává nejstarším. Tyto nálezy posunuly vznik hadů o sto milionů let do minulosti, až do období střední jury. Předtím byl za nejstarší pozemní druh považován Lapparentophis defrennei, který žil na území dnešní severní Afriky před 100–150 miliony let. Další rekord drží mořský druh hada Simoliophis, který se objevil přibližně před 100 miliony let a obýval mořské dno v okolí Evropy a severní Afriky. Další nálezy pocházejí z Izraele, jedná se o druhy Pachyrhachis a Haasiophis, jež byli vybaveni zakrnělýma nohama, ale podle výzkumů už patří mezi nejstarší známé hady. Žili před 95 miliony let. Poté je vývojová řada přerušena a další nálezy pocházejí až z doby mnohem pozdější, přibližně před 65 miliony let.\n\nNaopak evolučně nejmladší jsou zmijovití (\"Viperidae\"), mezi které patří i chřestýši (\"Crotalinae\"). Zmijovité najdeme téměř na všech světadílech kromě Austrálie, což svědčí o tom, že se vyvinuli až po jejím oddělení od ostatních kontinentů.\n\nDélka života u hadů se různí druh od druhu. Přesto se dá říci, že hadi jako takoví jsou poměrně dlouhověcí. Chřestýši se v zajetí dožívají průměrně 10–15 let, užovka červená (\"Elaphe guttata\") se dožila 21 let. Nejstarším hadem ve volné přírodě je také užovka, druh \"Elaphe obsoleta\" (užovka černá), dožívající se až 30 let. Velcí hadi se v zajetí, kde mají ideální podmínky, dožívají až několika desítek let. Samec běžného druhu hroznýš královský (\"Boa constrictor\"), nazývaný „Popeye“ („Pepek“), uhynul v roce 1977 ve věku 40 let, 3 měsíce a 14 dní v zoo Philadelphia v USA.\n\nJe jím obří \"Titanoboa cerrejonensis\", žijící v období třetihorního paleocénu (asi před 60 miliony let) v jihoamerické Kolumbii. Tento ohromný had dosahoval dle odhadů paleontologů délku asi 12 až 15 metrů a hmotnost přes jednu tunu. Je tak největším dosud známým hadem vůbec.\n\nNejvzácnějším hroznýšovitým hadem je podle IUCN psohlavec Cropaniův (\"Corallus cropanii\"). Do dnešních dnů jsou známy pouhé čtyři exempláře, ulovené nedaleko Sao Paula.\n\nNejjedovatějším hadem světa je australský taipan menší - \"Inland Taipan\" (\"Oxyuranus microlepidotus\"). Jeho index jedovatosti LD50s je 0,025 mg/kg. Jed z jeho uštknutí by dokázal zabít 100 lidí a nebo 250 tisíc myší. Jeho uštknutí by teoreticky mohlo zabít člověka už za 40 sekund. Žije v Austrálii v řídce obydlených oblastech jihozápadního Queenslandu, smrtelný útok na člověka není znám. Druhým nejjedovatějším suchozemským hadem je pakobra východní - \"Eastern Brown Snake\" (\"Pseudonaja textilis\"), had žijící po celé Austrálii, již člověku významně nebezpečný s občasnými oběťmi. Další je taipan velký - \"Coastal Taipan\" (\"Oxyuranus scutellatus\") označovaný často jen Taipan je již čtyřikrát méně jedovatý než taipan menší, nicméně disponuje větším množstvím jedu.\n\nOvšem člověku nejnebezpečnější, tj. hadi s nejvíce oběťmi či největší úmrtnosti po uštknutí jsou v žebříčku jedovatosti až na dalších místech. Například až na čtrnáctém místě je had, který budí největší obavy a úmrtnost neléčených uštknutí je blízká 100 %. Jedná se o mambu černou (\"Dendroaspis polylepis\") žijící v Africe. Smrtící účinek jedu mamby se zpravidla projeví od 15 minut do 3 hodin. Napadení člověka nejsou ve srovnání s následujícím hadem častá. Nejvíce lidských obětí má osmý nejjedovatější suchozemský had zmije paví žijící v Asii. Ač úmrtnost neléčených uštknutí je „jen“ asi 30 %, díky častým útokům na člověka v hustě obydlených oblastech (hojně se vyskytuje v Indii a dalších zemích) se špatnou dostupností lékařské péče, způsobí na světě nejvíce úmrtí ze všech hadů.\n\nZa nejjedovatějšího hada světa byl dříve považován mořský had vodnář Belcherův (\"Hydrophis belcheri\"), ovšem poslední studie uvádí nižší jedovatost než nejjedovatější suchozemští hadi uvedení výše. Ať je pravda o jeho jedovatosti jakákoliv, mořští hadi mají pro uštknutí člověka malá ústa a nejsou příliš agresivní a pokud už uštknou, vpraví do rány obvykle malé množství jedu, proto mořští hadi nejsou pro člověka zdaleka tak nebezpeční jako suchozemští hadi. Výjimkou je vodnář kobří (\"Enhydrina schistosa\"), ten je agresivní a způsobí 90 % smrtelných útoků mořskými hady. Mořští hadi obvykle disponují velmi rychle působícím jedem především proto, aby jimi zasažená kořist nestihla uplavat daleko.\n\nPrimát v počtu jedovatých hadů má bezesporu Austrálie. Tento kontinent má bohatou a neobvyklou hadí faunu, která se diametrálně odlišuje od okolního světa - ostatně tak jako i ostatní fauna Austrálie. Ze 143 druhů zde žijících hadů je jenom 11 druhů užovkovitých, ačkoliv na všech ostatních kontinentech užovky dominují. Zato zde žije na 65 druhů korálovcovitých hadů, což je plná třetina jejich celosvětového počtu. Tito hadi využili vhodných podmínek a absenci přirozených predátorů a obsadili téměř každý volný biotop. Austrálie se tak stala kontinentem, kde se vyskytuje nejvíce druhů jedovatých hadů na světě.\n\nNejdelší jedové zuby mají zmijovití a chřestýšovití (\"Solenoglypha\"). Nacházejí se vpředu na horní čelisti, jsou duté jako injekční stříkačka a v klidu směřují dozadu. Jsou v tlamě složené téměř ve vodorovné poloze. Teprve při kousnutí, když had otevře tlamu, se zuby vztyčí do svislé polohy. Rekordmanem v délce jedových zubů je zmije gabunská (\"Bitis gabonica\"), která je mimochodem i nejmohutnější zmijí světa. Její zuby dosahují délky až 50 mm (některé prameny uvádějí dokonce až 70 mm). Díky své masivní stavbě její zuby snadno proniknou i tlustou kůží kořisti a had může vstříknout svůj jed.\n\nZe savců i plazů jsou přirozeně nejodolnější ty druhy, které se jedovatými hady přímo živí. Např. proti jedu kobry kapské (\"Naja nivea\") je velice odolná promyka mungo, která snese dávku téměř 20 mg jedu tohoto hada. To představuje dávku asi 100 x větší, než jaká usmrtí morče o stejné hmotnosti. Nejodolnější ze savců vůči jedu korálovcovitých je však jihoafrická šelmička surikata (\"Suricata suricata\"), která je v poměru k hmotnosti 1000 x odolnější vůči jedu kobry, než třeba ovce. Surikata o hmotnosti pouhých 500 g snese bez jakýchkoli příznaků dávku až 10 mg jedu kobry kapské. Také ježek evropský (\"Erinaceus europaeus\"), který velice často loví zmije obecné (\"Vipera berus\") je vůči jejich jedu velice odolný, a snese až 40 x větší dávku než morče. Značnou odolnost má též medojed kapský.\n\nZ hadů jsou odolné opět druhy, lovící jedovaté hady. Např. americké korálovky (\"Lampropeltis\") jsou více než 100 x odolnější proti jedu chřestýšů, než myš. Asi stejně odolná je jihoamerická musurana (\"Clelia clelia\") a ještě několik druhů. Žádný živočich však není absolutně imunní vůči hadímu jedu a dokonce ani samotní jedovatí hadi nejsou úplně imunní vůči jedu vlastnímu. Jejich odolnost je ovšem velká - např. pakobra páskovaná (\"Notechis scutatus\") je asi 180 000 x odolnější vůči vlastnímu jedu než morče, ale už jen 13 000 x odolnější proti jedu kobry indické (\"Naja naja\"). Velkou imunitu vůči hadímu jedu vykazuje i největší jedovatý had na světě - kobra královská (\"Ophiophagus hannah\"), která se specializuje výhradně na lov hadů, včetně jedovatých.\n\nMamba černá (\"Dendroaspis polylepsis\") z Afriky, je údajně nejrychleji se pohybujícím hadem na zemi. Umí vyvinout na krátkou dobu a vzdálenost rychlost 20 km/h. Nejrychleji plovoucími hady jsou mořští vodnáři z indopacifické oblasti. Jeden z nich, vodnář dvoubarevný (\"Pelamis platurus\") dokáže krátkodobě při pronásledování kořisti plavat rychlostí až 16 km/h.\n\nHadi jsou závislí na teplotě okolního prostředí a vysoké nadmořské výšky jim tedy moc nevyhovují. Přesto se někteří hadi dokázali přizpůsobit i těmto podmínkám. Nejlépe se na horské prostředí dokázali adaptovat zmije a chřestýši. Např. zmije obecná (\"Vipera berus\") žije ve Skandinávii a v Alpách ve až výšce 3000 m a středoamerický chřestýš (\"Crotalus triseriatus\") vystupuje až na hranici 4400 m. Absolutním rekordmanem je však jiný chřestýšovitý had, ploskolebec himálajský (\"Agkistrodon himalayanus\"), žijící na úpatí himálajských ledovců ve výšce až 4900 metrů nad mořem. Zmiji obecné (\"Vipera berus\") navíc patří ještě jeden primát: jedná se o hada s nejsevernější oblastí výskytu - některé její populace ve Skandinávii zasahují až za polární kruh.\n\nVšichni hadi bez výjimky umějí plavat. U mořských hadů je plavání samozřejmostí, ale i hadi suchozemští nebo stromoví jsou výbornými plavci. Hroznýš královský (\"Boa constrictor\") doplaval z jihoamerického kontinentu až na ostrov Sv. Vincent, což je vzdálenost přes 320 km. Po tomto výkonu byl had ve velmi dobré kondici.\n\nHadi po nasycení tráví pozřený úlovek několik dnů až týdnů (podle hmotnosti ulovené kořisti). Často však nezískávají potravu pravidelně a mnohdy jsou nuceni hladovět dlouhou dobu. Velcí hadi vydrží bez potravy mnohem déle. Dalším případem jsou hadi s extrémně pomalým metabolismem, kteří se pohybují velmi málo a pomalu a mají tak minimální spotřebu energie. Patří mezi ně např. africké zmije (gabunská, útočná) a další. Tito hadi i ve volné přírodě běžně hladoví stovky dní. V zajetí bylo zdokumentováno mnoho případů dlouhých půstů, například krajta tygrovitá světlá (\"Python molurus molurus\") nepřijímala potravu 149 dní a přitom ztratila jen 10 % své hmotnosti. V pražské zoo nepřijímala potravu krajta mřížkovaná (\"Python reticulatus\") 270 dní a přitom ztratila pouze 12 % své hmotnosti. Ve frankfurtské zoo nežrala krajta mřížkovaná (\"Python reticulatus\") plných 570 dní, poté krátký čas potravu přijímala, aby se poté postila dalších 415 dní. Zmíněná zmije gabunská (\"Bitis gabonica\") nežrala 679 dní a chřestýš brazilský (\"Crotalus durissus\") 780 dní. Krajta písmenková (\"Python sebae\") vydržela bez potravy 870 dní.\n\nSvětový rekord však drží krajta mřížkovaná (\"Python reticulatus\"), měřící 6,45 m o hmotnosti na začátku půstu 75 kg. Tento had nepřijímal potravu celých 910 dní, dokud nepošel. Po své smrti vážil pouhých 27 kg.\n\nNe všichni hadi se pro úspěšné rozmnožení musí nutně pářit. V Indii, jihovýchodní Asii, ale také v jižní Africe a Austrálii žije druh primitivního hada - slepák brahmánský (\"Ramphotyphlops braminus\"), který je jediným známým, partenogeneticky se rozmnožujícím hadem na světě. U tohoto druhu se vyskytují pouze samice, které v době dospívání začnou automaticky klást oplozená vejce, aniž se předtím pářily. Z těchto vajec se však vylíhnou zase jenom samice, které jsou dokonalými genetickými kopiemi svých matek. Tato zajímavá hříčka přírody však nemá z dlouhodobého hlediska příliš naděje na úspěch. Genetická variabilita, tak důležitá pro přizpůsobování měnících se životních podmínek, zde totiž úplně chybí.\n\n"}
{"id": "76081", "url": "https://cs.wikipedia.org/wiki?curid=76081", "title": "Dolany (okres Plzeň-sever)", "text": "Dolany (okres Plzeň-sever)\n\nDolany jsou vesnice v jihovýchodní části okresu Plzeň-sever, na levém břehu řeky Berounky, zhruba deset kilometrů severovýchodně od Plzně. V celé obci, která zahrnuje ještě blízkou Habrovou, žije obyvatel a její katastrální území zaujímá 813,2 ha. Samotné Dolany mají okolo 300 obyvatel, PSČ všech adres je 330 11.\n\nPrvní písemná zmínka o vsi je z roku 1266.\n\n\nVes sousedí na severu s Žichlicemi, na severovýchodě s Nadryby, na jihovýchodě za Berounkou s Chrástem, na jihozápadě s Druztovou a na západě se Zručí. Dolany leží na hranici přírodního parku Horní Berounka.\n\n"}
{"id": "76082", "url": "https://cs.wikipedia.org/wiki?curid=76082", "title": "Černé rokle", "text": "Černé rokle\n\nČerné rokle jsou národní přírodní památka (vyhláška č. 262), která byla vyhlášena roku 1970. Patří do CHKO Český kras. Nachází se ve Středočeském kraji na území obce Kosoř na západním okraji Prahy, poblíž Radotína.\n\nTato NPP byla ustavena zejména pro ochranu velmi dobře odkrytého hraničního intervalu z období siluru a spodního devonu, které tvoří rozhraní stupňů \"Lochkov\" a \"Prag\" a do povědomí geologů vstoupily především při řešení hercynské otázky a hranice silur–devon. V roce 1970 tento stratotyp uznalo UNESCO, což tento přechod celosvětově určilo jako definici devonského stupně Prag. Tato lokalita je zároveň zřízena k ochraně nezaměnitelné entomofauny, která je zde vyvinuta ve velmi zajímavé a rozmanité společenství bezobratlých živočichů, a má zde své pevně zakořeněné místo. V neposlední řadě zde na určitých místech nalezneme významná xerothermní rostlinná společenstva, která si během sukcese zachovala své osobité vlastnosti.\nČerné rokle se nachází na levém svahu hlubokého údolí Šachetského potoka mezi obcí Kosoř, ležící v okrese Praha – západ, a Radotínem, který náleží k hl. m. Praha. Nachází se v nadmořské výšce 230–345 m n. m. v katastrálním území již zmíněných obcí Kosoř a Radotín. Výměra tohoto území je 13,26 ha, z čehož 9,68 ha připadá do okresu Praha – západ a 3,58 ha Praze. Šachetský potok je především tokem srážkovým, ústí na okraji zástavby obce Radotín do Radotínského potoka, který se nedaleko vlévá do řeky Berounky.\nÚzemí výrazně ovlivnila těžební činnost a to především na konci 18. a první polovině 19. století. Tato těžba probíhala hlavně ručně ve stěnových lomech. Je odhadováno, že těžební činnost výrazně ovlivnila až 50 % tohoto území. Zde vytěžené vápencové kostky byly používány na budování a opravy chodníků hl. M. Prahy. Kostky byly v oblibě také proto, že vápenec tmavé barvy je v Čechách unikátem a byl proto používán do mozaiky. Lokalitu také výrazně ovlivnila stavba a provoz nedaleké cementárny, a to především hlukem, prachem a spalinami, což je v dnešní době výrazně potlačeno díky účinným filtrům a jiným technologiím, které ustavuje legislativa. Toto území bylo v minulosti také využíváno k pastvě, která značně ovlivňovala druhovou variabilitu tohoto území. Pastevecká činnost byla ukončena po 2. světové válce.\n\nNPP byla vyhlášena 22. září 1970. Při jejím vyhlášení náležely všechny parcely katastrálnímu území Kosoř. Později část pozemků NPP z katastrálního území Kosoř připadla obci Radotín. Při stavbě kolejí pro vlaky z nedaleké Cementárny Radotín, došlo k oddělení části NPP a jejího ochranného pásma.\n\nDříve byly stráně plně odlesněné, nyní zarůstají náletovými dřevinami, a to trnovníkem akátem a borovicí černou. Podklad území je velmi výrazně odkryt. Vděčíme za to hlavně těžbě (odkryté stěnové lomy), která zde v minulosti probíhala, z části jde o přirozený jev vznikání tzv. skalních výchozů, z nichž jsou mezi místními známy především výchozy zvané „V Sudech“, které můžete nalézt v severozápadním cípu této lokality. Lochkovský stupeň se skládá z tmavě šedých až černých vápenců, které jsou výrazné svou velmi jemnou zrnitostí. Mezi nimi nalézáme vložené tmavé břidlice, které mají zrnitost hrubší. To, že se zrnitost střídá, souvisí s klimatickými změnami. Síla mořských proudů se totiž s rozdílnými energetickými dotacemi do systému dávno minulých oceánů měnila, a proto podle fyzikálních zákonů v určitých obdobích odnášela částice menší, jemnější a lehčí, jindy, když byly proudy silnější, odnášela částice těžší, a tudíž větší. Tento geologický unikát je opravdu velmi bohatý na nejrůznější fosílie. Nejvýraznější složkou jsou zde trilobiti, ramenonožci, plži, velcí mlži, rovní hlavonožci, eurypteridních členovci, \"phyllocaridé\" a občas naleznete zbytky pancéřnatých ryb.\n\nDalším souvrstvím je souvrství Pražské. To z vrchu leží na již zmíněném souvrství Lochkova. Pražské souvrství je tvořeno dvorecko–prokopskými vápenci. Jsou tu patrné rozdílné podíly jílové složky, což bylo nejspíš také způsobeno periodickou změnou klimatu. Barva těchto vápenců je světle šedá, jedná se o kalové vápence. Přirozené výchozy V Sudech a značná část stěnových lomů jsou tvořeny dvorecko-prokopskými vápenci. Ty se usazovaly v hlubším a tudíž klidnějším prostředí. Zkameněliny tu nejsou hojné v takové míře, ale můžeme zde nalézt trilobity, mlže, velmi drobné schránky tentakulitů, plže i hlavonožce. Hranice těchto souvrství je zvláštní tím, že zde došlo ke snížení mořské hladiny. Tato událost je nazývána \"lochkovsko-pražský hraniční event\".\n\nNa tomto území převažuje nelesní vegetace, svahy jsou ukloněné jižně a náleží Kosořskému údolí. Na výchozech nalezneme společenstva skalních stepí, která zde mají nezastupitelnou roli. V horních částech se nachází xerotermní trávník a na místě jejich spojení s lesním porostem vznikla cenná lemová křovinných společenstev. Tato lokalita skýtá řadu ohrožených druhů rostlin. Mezi nejvzácnější patří kruštík tmavočervený (\"Epipactis atrorubens\"), sasanka lesní (\"Anemone sylvestris\") a třezalka ozdobná (\"Hyapericum elegans\"), která v posledních letech nebyla pozorována.\n\nVzhledem k ukončení pastvy po 2. světové válce zde dochází k výraznému zarůstání travinných porostů teplomilnými křovinami, které jsou co do počtu druhů výrazně chudší. Největším ohrožením je však zarůstání vegetačního pokryvu trnovníkem akátem (\"Robinia pseudacacia\"), který zde byl vysázen a borovicí černou (\"Pinus nigra\"). Další část území pokrývají lomy, kde během sukcese vznikly porosty xerotermních bylin a křovin. Tam kde je klima vlhčí, a to především díky Šachetskému potoku, vzniká habrová doubrava (\"Melampyro nemorosi-Carpinetum\"), která má druhově nevýrazné bylinné patro, a pozůstatky potočního luhu v nivě potoka.\n\nTato rezervace je zajímavá také z hlediska mechů, kterých je zde hojné množství. Patří sem třásnatka šupinatá (\"Crossidium squamiferum\"), tučnolístek tuhý (\"Aloina rigida\"), pározub srdčitý (\"Didymodon cordatus\") nebo mech \"Pterygonerum sessile\". Z vřeckovýtrusných hub zde byl nalezen chřapáč Stevensův (\"Helvella stevensii\"), ze stopkovýtrusných např. celá řada pavučinců jako p. olivový (\"Cortinarius infractus\") a p. ohromující (\"Cortinarius fulgens\"). Zde uvedené mechy se vyskytují především na sušších stráních a výchozech, které jsou vzhledem k jižnímu uklonění výrazně osluněny.\n\nToto údolí se vyznačuje zejména bohatou faunou bezobratlých živočichů, z nichž jsou pro svoji druhovou rozmanitost studováni zejména motýli. Skalní step obývá ploskoroh pestrý (\"Libeloides macaronius\"). Na sveřepové porosty je vázán soumračník (\"Spialia sertorius\") a plochuška (\"Agonopterix kaekeritziana\"). Na teplomilných křovinách je nalézán obaleč (\"Prochlidonia amiantana\"), píďalka (\"Gnophos furvatus\") a otakárek ovocný (\"Iphiclides podaliriuus\"). V porostech lesního typu můžeme najít (\"Narycia duplicella\") a moli (\"Agnathosia mendicella\") a (\"Neurothaumasia ancrella\"). Výrazné zlepšení kvality prostředí ukazují závornatky \"Clausilia pumila\" a \"Macrogastra ventricosa\". Nalezneme zde trávníčky \"Elachista heringi\", \"E. dispunctella\", \"E. spumella\", pouzdrovníčky \"Coleophora conyzae\", \"C. directella\", můru \"Episema glaucina\", nezvěstného okáče skalního (\"Chazara briseis\") a ustupujícího okáče metlicového (\"Hipparchia semele\"). Najdeme zde I vzácného brouka \"Diastictus vulneratus\" z čeledi vrubounovitých (\"Scarabaeidae\"), ten přežívá na hnijících rostlinách.\n\nK nejvýraznějším zástupcům obratlovců zde patří užovka hladká (\"Coronella austriaca\"), rorýs obecný (\"Apus apus\"), výr velký (\"Bubo bubo\"), žluna zelená (\"Picus viridis\"), pěnice hnědokřídlá (\"Sylvia communis\"), kuna skalní (\"Martes foina\") a další. Mezi vzácnější obojživelníky patří mlok skvrnitý (\"Salamandra Salamandra\"), dále se zde vyskytuje ropucha zelená (\"Bufo viridis\"), ropucha obecná (\"Bufo bufo\") a skokan hnědý (\"Rana temporaria\"). Mezi další plazy náleží ještěrka obecná (\"Lacerta agilis\") a slepýš křehký (Anguis fragilis).\n\nV blízkém okolí donedávna vedla veřejná komunikace, po které projížděli desítky aut denně, včetně linkového autobusu, což přispělo k šíření ruderálních společenstev. Nyní je zde zákaz vjezdu, povolení vjezdu mají pouze obyvatelé této lokality a lesní správa. Výrazné změny jsou způsobené konkurencí dřevin a to především trnovníku akátu a borovice černé, u akátu je šíření vegetativní, u borovic generativní do přirozených xerotermních společenstev.\n\nDokumentem upravujícím ochranu tohoto území je především plán péče. Výrazným problémem je především zmíněné zarůstání trnovníkem akátem a borovicí černou. Na jejich likvidaci bylo z rozpočtu vyhrazeno již 165 500 Kč. Použitou metodou jejich omezení a případné vyhubení v této lokalitě je vyřezání a použití herbicidů. Další finance se zaměřují na značení této NPP, náklady byly zatím 25 000 Kč. Problémem byla místní komunikace, díky které docházelo ke znečišťování ovzduší a zavlékání městských druhů na kolech automobilů. Tento problém byl však vyřešen s jejím uzavřením. Dalším problémem může být narušování skalního masivu. Problémem mohou být i odpadky z nedaleké Kosoře.\n\nVzhledem k poměrně špatné přístupnosti není turismus v této lokalitě hojný. Za zmínku však stojí návštěvy sběratelů zkamenělin. Ti často narušují významné skalní výchozy ve snaze nalézt zkameněliny přímo v masivu. Může tedy dojít k poškození studovaných profilů. Proto bylo přistoupeno k číslování vrstev.\n\n"}
{"id": "76085", "url": "https://cs.wikipedia.org/wiki?curid=76085", "title": "Agapetus I.", "text": "Agapetus I.\n\nSvatý Agapetus I. († 22. dubna 536 v Konstantinopoli) byl papežem od 13. května 535 do 22. dubna 536. Svátek má 22. dubna.\n\nNarodil se v rodině římského kněze Gordiana, zabitého při pouličních nepokojích po smrti papeže Symmacha, jméno Agapetos je ale řecké a znamená „milovaný“. Agapetus spolupracoval s Cassiodorem na budování knihovny řeckých a latinských církevních autorů v Římě i na projektu kláštera Vivarium, kde se velcí řečtí filosofové překládali do latiny. Roku 535 byl zvolen papežem a zrušil několik rozsudků svého předchůdce, které nepokládal za spravedlivé.\n\nNa žádost ostrogótského krále Theodahada podnikl cestu do Konstantinopole, aby císaři Justiniánovi rozmluvil válečnou výpravu do Itálie, k níž se právě na Sicílii chystal byzantský vojevůdce Belisarius. V Konstantinopoli byl přijat s velkými poctami a i když u císaře nepochodil, dosáhl dohody v odsouzení monofysitské hereze, kterou podporovala i císařovna. Když císař Agapetovi hrozil vyhnanstvím, odpověděl prý: „Toužil jsem spatřit nejkřesťanštějšího císaře Justiniána, ale místo toho jsem našel Diokleciána, jehož hrozby mě ale neděsí.“ Nakonec císař ustoupil a vděční východní věřící uctívají Agapeta jako světce. Ten ovšem brzy nato onemocněl a zemřel, jeho ostatky byly dopraveny do Říma a pohřbeny v basilice svatého Petra.\n\nZachovalo se několik Agapetových dopisů z korespondence s císařem Justiniánem a s biskupy v Africe.\n\n \n"}
{"id": "76086", "url": "https://cs.wikipedia.org/wiki?curid=76086", "title": "Habrová", "text": "Habrová\n\nHabrová je malá vesnice v jihovýchodní části okresu Plzeň-sever, část obce Dolany, 10 km severovýchodně od Plzně. Ves stojí na katastrálním území Dolan a PSČ všech adres je 330 11. V roce 2011 zde trvale žilo 18 obyvatel.\n\nVes sousedí na severozápadě s Dolany a na jihovýchodě za Berounkou s Chrástem. Habrová leží na hranici přírodního parku Horní Berounka.\n\nPrvní písemná zmínka o vesnici pochází z roku 1401.\n"}
{"id": "76088", "url": "https://cs.wikipedia.org/wiki?curid=76088", "title": "Užovka nádherná", "text": "Užovka nádherná\n\nUžovka nádherná (\"Elaphe helena\") je krásný, elegantní had z čeledi užovkovitých. Jedná se o hada s převážně soumračnou, až noční aktivitou.\n\nZákladní zbarvení štíhlého těla je hnědavé, se žlutavými až bílými skvrnkami na okraji šupin. Za hlavou začínají čtyři tmavší pruhy, které se směrem ke skvrnitému ocasu rozpadají. Břicho má jednobarevně žluté až bělavé, někdy s jemnými skvrnkami, oko má kulatou zřítelnici. Tento druh má výrazný pohlavní dimorfismus - samice bývají o poznání delší a mohutnější (až 120 cm), proti přibližně 90 cm samcům.\n\nNavzdory obrovskému území, které obývá a mnoha odlišným barevným odchylkám, byly vědecky popsány pouze dvě formy tohoto druhu. Jedná se o základní východoindickou a západoindickou formu, která se odlišuje příčným pruhováním, směrem k ocasu ustupujícím. Byly pozorovány též albinotické i melanické exempláře.\n\nUžovka nádherná má rozsáhlý areál rozšíření, zahrnující Pákistán, Nepál, téměř celou Indii, Bangladéš, Bhútán, Kašmír, Sikkim, Assám a Srí Lanku. Zasahuje až do velkých výšek nad 1500 m. n. mořem.\n\nObývá rozhraní buše a deštných lesů v subtropické a tropické oblasti\n\nPro chov postačí menší, nebo střední terárium s větvemi a nezbytnou miskou s vodou na pití i na koupání. Jako substrát můžeme použít dostatečně vlhkou směs písku a rašeliny (popř. Lignocelu). E. helena vyžaduje vyšší vlhkost 70 - 80%, jinak má potíže se svlékáním. V příliš suchém teráriu se snaží zahrabávat do vlhčího substrátu, popř. tráví celé dny v misce s vodou. Teplotu udržujeme 26 - 28 °C přes den, v noci můžeme nechat poklesnout až k 18 °C. Světelný režim je asi 10 - 11 hodin denně.\n\nVzhledem k tomu, že je tento druh obyvatelem rozhraní buše a deštného lesa subtropické až tropické oblasti, není někdy doporučované zimování příliš vhodné. Naopak teploty pod 10 °C jsou pro tyto hady přímo nebezpečné! Postačí období tzv. klidu asi po dva měsíce, kdy snížíme teplotu na 15 - 16 °C.\n\nUžovka nádherná zastrašuje potenciálního nepřítele vztyčením hlavy na esovitě prohnutém, nafouklém krku a po vzoru chřestýšů vibruje špičkou ocasu.\n\nUžovka nádherná je velice klidný a mírný had, který kouše jen velice zřídka. I zvířata z přírody si brzy zvyknou na terárium, přestože jsou zpočátku trochu plachá. Jedinci odchovaní v teráriích se bez obav dají brát do ruky a zpravidla ani neprojevují jakýkoli náznak obraného chování.\n\nV přírodě loví hlodavce přiměřené velikosti, ale také drobné ještěry, žáby a ptačí mláďata. V teráriu vystačíme s drobnějšími, živými laboratorními myškami, kterým dávají přednost před mrtvými.\n\nPáří se takřka po celý rok, snůšky (kterých může být až 6 za rok a čítající 4 - 8 vajec), však samice zbytečně vysilují. Inkubace vajec je dlouhá 60 - 80 dnů a probíhá za optimální teploty 29 °C, při 95 - 100% vlhkosti. Mladé, velice kontrastně zbarvené užovky jsou asi 25 -30 cm dlouhé a svoji první potravu (holátka myší a cvrčky) začnou přijímat po 14 - 18 dnech. Mláďata rychle rostou a pohlavně dospívají již po roce a půl.\n"}
{"id": "76090", "url": "https://cs.wikipedia.org/wiki?curid=76090", "title": "Pelagius I.", "text": "Pelagius I.\n\nPelagius I. († 4. března 561) byl papežem od 16. dubna 556 do 4. března 561. Pocházel ze vznešené římské rodiny.\n\n"}
{"id": "76091", "url": "https://cs.wikipedia.org/wiki?curid=76091", "title": "Jan III. (papež)", "text": "Jan III. (papež)\n\nJan III. (latinsky ) († 13. července 574 v Římě) byl papežem od 17. července 561 do 13. července 574.\n\nJan III., původním jménem Ioannes Catellinus, pocházel v významné římské rodiny. Jeho otec Anastasius byl nositelem titulu \"illustris\" (slavný). Ačkoliv Jan III. vládl coby papež téměř třináct let, o jeho pontifikátu je známo jen velmi málo. Padl v neklidných časech invaze Lombarďanů do Itálie a téměř všechny památky svědčící o něm a jeho době byly zničeny. V \"Knize papežů\" () je o něm zmínka, že zemřel 7. července 574, jiné zdroje uvádějí 13. července.\n"}
{"id": "76095", "url": "https://cs.wikipedia.org/wiki?curid=76095", "title": "Druztová", "text": "Druztová\n\nDruztová je vesnice v jihovýchodní části okresu Plzeň-sever, osm kilometrů severovýchodně od Plzně. V obci žije obyvatel. Katastrální území zaujímá rozlohu 501,62 ha a PSČ adres je 330 07 a 330 11.\n\nPrvní písemná zmínka o vsi je z roku 1351. Její jméno vzniklo pravděpodobně ze slovanského slova \"drst,\" což znamená drsný. V roce 1921 byla ves přejmenována z původního názvu \"Druzdová\" na dnešní tvar.\n\nDruztová sousedí na severovýchodě s Dolany, na západě se Sencem a na severozápadě se Zručí. Ves leží na okraji přírodního parku Horní Berounka. V blízkosti vsi se nachází zřícenina hradu Věžka.\n\n\n\n"}
{"id": "76100", "url": "https://cs.wikipedia.org/wiki?curid=76100", "title": "Maxmilián I.", "text": "Maxmilián I.\n\nMaxmilián I. bylo jméno těchto panovníků:\n\nCísařové\n\nKrál\n\nVévoda\n\nKníže\n\n"}
{"id": "76102", "url": "https://cs.wikipedia.org/wiki?curid=76102", "title": "Plebej", "text": "Plebej\n\nPlebej neboli plebejec (lat. \"plebeius\" z \"plebs\", lid, měšťané) byl římský měšťan, který neměl předky mezi starou rodovou šlechtou (patricii čili optimáty). Nepatřil tak do žádného z rodů (\"gens\") a nemohl se oženit s patricijskou dcerou. Jeho předkové mohli být buď propuštění klienti, patřit mezi původní porobené obyvatelstvo nebo se v rané době římské republiky přistěhovali z území okolních kmenů do Říma. Takové osoby byly svobodnými obyvateli města, ale dlouho neměly účast na samosprávě obce, která byla v rukou tradičních rodů.\n\nMezi plebeji a patriciji trval dlouhou dobu vnitřní boj. Plebejové usilovali o stejná práva jako měli patricijové. Patnáct let po založení římské republiky, v roce 494 př. n. l., kdy plebejové za „první secese“ opustili Řím na protest proti svévoli patricijů (vyhrožovali, že založí nové vlastní město), a vrátili se do města teprve když patricijové souhlasili se vznikem úřadu, jemuž přislíbili „nedotknutelnost“ (\"sacrosanctitas\"), tedy právo nikoli na zákonnou, nýbrž náboženskou ochranu před jakýmkoli fyzickým útokem. Tak vznikl tribunát – úřad tribuna lidu (latinsky \"tribunus plebis\") jako institut, jehož úkolem byla ochrana plebejů proti přehmatům patricijských úředníků a před útiskem plebejů obecně.\n\nVznik funkce vojenských tribunů s konzulskou mocí (roku 444 př. n. l.), do níž mohli být voleni jak plebejové tak i patricijové, napětí mezi plebeji a patriciji zmírnil.\n\nOd roku 445 př. n. l. bylo na základě Canuleiova zákona plebejům dovoleno manželství s patricijskými dcerami. V roce 367 př. n. l. získali plebejové přístup do římského senátu. Největšího úspěchu dosáhli plebejové za tribunů Lucia Sextia a Gaia Licinia (366 př. n. l.): od té doby mohli plebejové zastávat i konzulský úřad. Plné rovnoprávnosti, totiž podílu na vládě, spravování úřadů v republice ap., dosáhli roku 287 př. n. l. zákonem Hortensiovým; tím byla nastolena křehká rovnováha mezi oběma skupinami obyvatel. Za konzulů \"Marka Valeria\" a \"Quinta Apuleia\" (300 př. n. l.) plebejové dosáhli Ogulniovým zákonem toho, že mohli zastávat kněžské hodnosti. Některé sakrální funkce, např. úřad krále – obětníka (\"rex sacrorum\"), však byly nadále vyhrazeny výlučně patricijům, a to do roku 44 př. n. l.\n\nPlebs (lat. \"lid\") znamená v hovorové češtině chátru, spodinu, obyvatelstvo nižší kategorie.\n\n"}
{"id": "76103", "url": "https://cs.wikipedia.org/wiki?curid=76103", "title": "Luxfera", "text": "Luxfera\n\nLuxfera (správně skleněná tvárnice, někdy \"luxfer\") je stavební prvek obvykle vyráběný ze dvou shodných skleněných částí, které jsou k sobě za tepla přiloženy a tvoří uzavřený vzduchotěsný prostor s mírným podtlakem. Na starších stavbách (zejména u stropních konstrukcí) se můžeme setkat také s tvárnicemi neuzavřenými, pouze se zesílenými hranami.\n\nSkleněné tvárnice charakterizuje jejich rozměr, barva, dekor a povrchová úprava. Z fyzikálních vlastností je důležitá hmotnost, tepelný odpor, světelná propustnost, index zvukové neprůzvučnosti a požární odolnost sklobetonových konstrukcí z luxfer. \n\nMožných rozměrů skleněných tvárnic je velmi mnoho. Typickým rozměrem luxfery je 190 × 190 × 80 mm. Speciálním případem jsou ukončovací a rohové tvarovky.\n\nBarva skleněné tvárnice je docílena pomocí dvou různých technologií. Typicky je obarveno již samotné rozžhavené sklo, přidáním speciálních pigmentů. Výsledná barva je potom velmi stabilní, odolná externím vlivům UV záření a změny teplot. Druhou možností je vstříknutí syntetické barvy do již hotového a vychladlého odlitku. Tato výrobní technologie je charakteristická pro českého výrobce Vitrablok. Výsledná barva je potom sytější a je možné zaručit naprosto shodný výrobní odstín během celého výrobního cyklu. Nevýhodou této technologie je potom menší odolnost vůči atmosférickým vlivům, které se projeví např. blednutím při dlouhodobém osvitu sluncem.\n\nDekory jsou vytvářeny pomocí forem, ze kterých je skleněný odlitek vytvořen. V současnosti jsou již dekory téměř výhradně tvořeny na vnitřní straně tvárnice, což usnadňuje její údržbu a zamezuje hromadění nečistot.\n\nPovrchovou úpravou skleněné tvárnice se myslí její matování. Matování se provádí v konečné fázi výroby. Matované tvárnice se stávají zcela neprůhlednými, při zachování jisté průsvitnosti (světelné propustnosti). Tohoto efektu se dosahuje narušením skleněného povrchu pískováním nebo leptáním kyselinou.\n\nSkleněné tvárnice se používají ve stavebnictví jako součást sklobetonu na průhledné a průsvitné příčky a stropní konstrukce. Podle užití se dělí na vertikální a horizontální luxfery. Vertikální luxfery jsou používány k montáži do svislých stavebních konstrukcí (příčky, výplně otvorů), horizontální luxfery se používají do vodorovných konstrukcí jako jsou podlahy a stropy. Důraz je zde kladen na pevnost a tvrdost skla.\n\nTypické použití skleněných tvárnic je na fasádách objektů k výplním stavebních otvorů, nebo jako dělících příček v interiérech či do sprchových koutů. Díky relativně menším rozměrům a mnoha druhům jsou skleněné tvárnice velmi variabilní a příčky z nich postavené mohou mít různé tvary, rozměry a vlastnosti.\n\nMontáž skleněných tvárnic se provádí klasickým zděním do betonu. Tvárnice se osazují \"na střih\" protože v průběžné svislé spáře je výztuž. V současnosti existuje mnoho pomůcek, které montáž usnadňují. Pro dodržení stejné tloušťky spáry slouží distanční křížky. Rychletuhnoucí pojiva nahrazují beton. Existuje také mnoho komerčních systémů pro jejich snadnější montáž. Možností je také výroba prefabrikovaných panelů.\n\nMezi největší světové výrobce skleněných tvárnic patří nadnárodní koncern SEVES, pod který spadá italský výrobní závod Vetroarredo i český výrobní závod Vitrablok z Duchcova. Dalšími výrobci jsou německý Weck, francouzský La Rochere, indonéská Mulia, ruský Star Glass, americký Corning, čínsky Dezhou Zhenhua nebo polský Vitrosilikon.\n"}
{"id": "76115", "url": "https://cs.wikipedia.org/wiki?curid=76115", "title": "Benedikt I.", "text": "Benedikt I.\n\nBenedikt I. (??? – 30. července 579 Řím) byl papežem od 2. června 575 do 30. července 579.\n\nPotvrzení císaře Justina II. získal teprve jedenáct měsíců po svém zvolení. Během jeho pontifikátu sužovaly Řím nájezdy Langobardů a také hlad a cholera. Poněvadž císařova pomoc přicházela opožděně nebo byla malá, během obléhání Říma zemřel.\n\nHledal porozumění s dalšími biskupy – podařilo se mu to v případě Milána, nikoliv však Aquileje. V roce 578 jmenoval Římana Jana III. biskupem v Ravenně a vysvětil na jáhna pozdějšího papeže Řehoře I. Velikého.\n\nPochován byl ve svatopetrské bazilice.\n"}
{"id": "76117", "url": "https://cs.wikipedia.org/wiki?curid=76117", "title": "Bod Omega", "text": "Bod Omega\n\nBod Omega je symbolické označení pro „druhý pól“ evoluce Vesmíru. V biblické Apokalypse říká oslavený Kristus: „Já jsem alfa i omega, počátek i konec.“ Tento symbol použil Pierre Teilhard de Chardin k označení budoucího pólu vyvíjejícího se Vesmíru, jakožto protějšku k minulému pólu, „bodu Alfa“ čili počátku. Vesmír tedy v čase směřuje od bodu Alfa k bodu Omega, který ovšem nelze chápat předmětně jako geometrické místo nebo určitý stav. Teilhard proto říká, že bod Omega je „ohnisko osobní povahy“, jež zprvu rozbíhavé linie vesmírného vývoje soustřeďuje a přitahuje k sobě.\n\nMyšlenka evoluce, spontánní a nevratné proměny Vesmíru, zejména živých organismů a lidských společností, se poprvé objevuje v básnické podobě u Plotina a pak u řady dalších myslitelů, zejména teologů. O nevratném vývoji lidských společností uvažoval italský myslitel Giambattista Vico a představa „vývoje Ducha“ se stala jádrem Hegelovy filosofie dějin. V oblasti přírodních věd je myšlenka geologické i biologické evoluce naznačena v Buffonově \"Histoire naturelle\" (od 1749), podrobněji ji rozpracoval Lamarck (1809) a v rozhodující formě Charles Darwin ve svém díle \"O původu druhů\" (poprvé 1859). \n\nFilosoficky ji zpracoval Henri Bergson v díle \"Tvořivý vývoj\" (1905), kde také poukázal na problém nového: vývoj nemůže znamenat jen rozvíjení už předem daného, nýbrž zahrnuje i vznikání nového, co zde dříve nebylo – čili tvoření. Darwin i Bergson měli na Teilharda hluboký vliv, jeho vlastní pohled byl ale určován i zkušeností hluboce věřícího člověka a mystika, a na druhé straně geologa a paleontologa, který může mít evoluci „přímo před očima“ a zkoumat i její podrobnější struktury. Na základě této zkušenosti mluví Teilhard o vzniku nových forem jako o „rozbíhavém bujení“, zejména v počáteční fázi nějaké formy.\n\nZároveň ovšem Teilhard hledal jednak obecný parametr evoluce, jímž je pro něho míra „cerebrální komplexity“, jednak celkovou strukturu evoluce jako jediného a celkového kosmického procesu, který sahá od tvorby atomů a galaxií, přes molekuly, buňky a složitější organismy až po primáty, člověka a lidské společnosti. Ty pro něho představují vrchol skutečné, \"pravé komplexity\", která roste spoluprací a spojováním různého, nikoli mechanickým hromaděním stejných částí. Při studiu evoluce člověka a zejména lidských společností a kultur Teilhard zpozoroval, že v jistém stadiu evoluce začíná vedle rozrůzňující speciace působit také jakási konvergence – sbíhavost a sbližování různých vývojových linií lidstva. Například sdružování kmenů v národy, splývání nářečí v národní jazyky nebo „globalizující“ povaha nejen současné vědy a techniky, ale i hudby nebo módy.\n\nTeilhard byl přesvědčen, že Vesmír právě prochází kritickou fází, kdy konvergence začíná převažovat nad divergencí a přisuzoval to přitažlivému působení „budoucího ohniska evoluce“ čili bodu Omega. Bod Omega tedy není nějaký cílový bod či stav, nýbrž přitažlivý „pól“, který má pro evoluci trojí zásadní význam:\n\nKosmickým protějškem počátečního impulzu, ať už jej chápeme jako „velký třesk“ nebo stvoření, je tedy přitažlivý pól na „opačném konci“ vesmírného dramatu. Bod Omega je pak pro Teilharda také náboženským pojmem či šifrou pro trvalé Boží působení ve Vesmíru, které lidi nepohání jako neživé předměty ani neřídí pudy, nýbrž přitahuje a zve. Z toho ovšem také plyne, že evoluce je nejistý podnik, závislý i na lidských rozhodnutích, a dosažení bodu Omega není tedy nikdy zaručeno.\n\nPředstava a symbol Bodu Omega je výrazný příklad Teilhardova „celkového“ myšlení, které chce postihnout a zahrnout všechny stránky lidské zkušenosti a dát jim společný smysl. Vědce, myslitele i mystika v jeho osobě spojuje jedna velká myšlenka, která není jen poznáním a věděním, ale může i řídit jeho praktický život. \n\nTeilhardovy myšlenky přijalo a po svém rozvíjelo několik významných postav s velmi různými názory. Teilharda se přímo dovolává ruský biolog Vladimir Ivanovič Vernadskij, na jeho myšlenky navázal britský antropolog Gregory Bateson nebo klimatolog a chemik James Lovelock, jehož představa Země jako jediného super-organismu (teorie Gaii) má značný význam pro současné ekologické myšlení. Vědecko-fantastický charakter měla teorie „bodu Omega“ F. J. Tiplera, vyskytují se i různé varianty technologické (transhumanismus) a futuristické. \n\n\n\n"}
{"id": "76119", "url": "https://cs.wikipedia.org/wiki?curid=76119", "title": "Pelagius II.", "text": "Pelagius II.\n\nPelagius II. (narozen asi roku 520 v Římě, zemřel na mor 7. února 590 v Římě) byl papežem katolické církve od 26. listopadu 579 do 7. února 590. Byl zřejmě gótského původu. K nejpalčivějším problémům jeho pontifikátu patřilo vyrovnání se s Langobardy ohrožujícími Řím a epidemií moru. Za jeho vlády se také zhoršily vztahy mezi západní a východní církví.\n\nO předchozím životě Pelagia II. není známo příliš informací. Byl synem Góta Vinigilda (někdy psán Wunigild) a narodil se v Římě. Zvolen papežem byl 26. listopadu 579 bez císařova potvrzení. Řím byl právě v obležení Langobardů. Byzantinci ani Frankové nebyli příliš ochotni pomoci.\nKe sporu s Byzantinci také přispěl fakt, že konstantinopolský patriarcha Jan začal používat titul \"ekumenický patriarcha\", proti čemuž se Pelagius II. postavil (a také zakázal).\nLiber pontificalis zmiňuje, že řeka Tibera se za Pelagiovy vlády velice rozvodnila a že se papeži podařilo znovu objevit hrob sv. Vavřince.\nV té době se španělští Vizigóti obrátili na křesťanskou víru.\n\n\n"}
{"id": "76123", "url": "https://cs.wikipedia.org/wiki?curid=76123", "title": "Pierre de Coubertin", "text": "Pierre de Coubertin\n\nBaron Pierre de Coubertin (1. ledna 1863 Paříž – 2. září 1937 Ženeva), původním jménem Pierre de Frédy byl francouzský pedagog a historik, nejvíce známý jako zakladatel moderních olympijských her.\n\nNarodil se v Paříži v aristokratické rodině jako třetí dítě Charlese Louise de Frédy a Agathy-Gabrielle de Mirville de Coubertin. Inspirovaný návštěvami středních a vysokých škol ve Spojeném království a Spojených státech se rozhodl zlepšit úroveň vzdělávání ve Francii. Domníval se, že součástí výuky by měla být tělesná sportovní příprava, kterou považoval za důležitou pro správný vývoj mladých lidí.\nRostoucí mezinárodní zájem o starověké olympijské hry, podporovaný tehdejšími archeologickými nálezy v Olympii, jej přiměl k vytvoření plánu na oživení her, zakázaných v roce 394 n. l.\n\nPoprvé s návrhem vystoupil 25. listopadu 1892 na jubilejním zasedání Unie francouzských společností atletických sportů v amfiteátru pařížské Sorbony. Ohlasu se nedočkal.\n\nAby svůj plán zpopularizoval, zorganizoval 16. - 25. června 1894 mezinárodní \"Kongres pro obnovení olympijských her\" v Sorbonně v Paříži. Zúčastnilo se jej 79 delegátů ze 49 svazů a klubů zastupujících 12 zemí. Češi zde nebyli. Na tomto kongresu navrhl znovu zavést olympijské hry. Kongres dne 20. června s návrhem souhlasil a 23. června odsouhlasil složení řídícího orgánu - Mezinárodního olympijského výboru (MOV). On sám se stal jeho generálním tajemníkem (v letech 1894 - 1896). MOV rozhodl, že první olympijské hry po patnácti stoletích se budou konat v Aténach v Řecku a následně každé čtyři roky. První olympiáda byla velmi úspěšná a po jejím skončení a odstoupení prvního předsedy MOV Demetria Vikelasa se on sám stal předsedou organizace, kterou založil. Předsedou MOV byl 29 let, v letech 1896 až 1925. Vytvořil olympijský protokol, ceremoniály zahájení i zakončení her a je i autorem první olympijské vlajky, symbolu a hesla. Vše bylo předvedeno na kongresu MOV roku 1914 v Paříži.\n\nPřes počáteční úspěch byly následné hry v letech 1900 v Paříži a 1904 v Saint Louis zastíněny současně konanými mezinárodními výstavami a dostalo se jim jen malé pozornosti médií.\n\nTento trend se podařilo zvrátit čtvrtými hrami v roce 1908 a Olympijské hry se staly nejdůležitější sportovní událostí. Pro hry v roce 1912 vytvořil zcela nový sport – moderní pětiboj a po hrách v roce 1924 v Paříži odstoupil z vedení MOV. Třetím předsedou MOV se stal Belgičan Henri de Baillet-Latour.\n\nČestným předsedou MOV zůstal až do své smrti v roce 1937 v Ženevě. Je pochovaný v Lausanne, které je sídlem MOV, a jeho srdce bylo pochováno v památníku v blízkosti starořecké Olympie. V Praze se nachází \"Hotel Coubertin\" v areálu strahovského stadionu.\n\n\n"}
{"id": "76125", "url": "https://cs.wikipedia.org/wiki?curid=76125", "title": "Michal Šanda", "text": "Michal Šanda\n\nMichal Šanda (*  Praha) je český básník, prozaik a dramatik.\n\nNarodil se u sv. Apolináře, dětství prožil na pražském Smíchově. Po maturitě na Gymnáziu Jana Nerudy vystřídal řadu zaměstnání, od roku 1991 je zaměstnán jako archivář v Institutu umění - Divadelním ústavu. Věnuje se i ediční práci a kulturní publicistice, byl šéfredaktorem časopisu Dobrá adresa. V roce 1999 se stal jedním ze signatářů monarchistického prohlášení \"Na prahu nového milénia\", jehož autorem byl spisovatel Petr Placák.\n\nPřed vánočními svátky 2012 jako jeden z prvních na svých webových stránkách zveřejnil veškerou svou tvorbu k volnému stažení jak ve formátu PDF, tak jako Ebooky.\n\nV prosinci 2013 získal ocenění \"Zlaté pero Ondřeje Pavelky\" za divadelní hru \"Sorento\".\n\nPovídková kniha \"Hemingwayův býk\" byla nominována na cenu Magnesia Litera 2019.\n\n\n\n\n\n\n\n\n"}
{"id": "76126", "url": "https://cs.wikipedia.org/wiki?curid=76126", "title": "La Espero", "text": "La Espero\n\nLa Espero (Naděje) je píseň užívaná jako hymna mezinárodního esperantského hnutí. Její text napsal autor jazyka L. L. Zamenhof, hudbu složil Félicien Menu de Ménil. Společně s esperantskou vlajkou patří mezi nejznámější symboly esperanta.\n\nLa Espero (mp3)\nLa Espero (mid)\n"}
{"id": "76133", "url": "https://cs.wikipedia.org/wiki?curid=76133", "title": "Sabinianus", "text": "Sabinianus\n\nSvatý Sabinianus (narozen v Bleře, zemřel 22. února 606 v Římě) byl papežem od 13. září 604 do 22. února 606.\n\nRoku 593 byl poslán papežem Řehořem Velikým jako apokrisiář do Konstantinopole. Papež s jeho prací však nebyl spokojen, a proto se Sabinianus roku 597 vrátil zpět do Říma, kde byl po smrti Řehoře Velikého zvolen papežem. Do úřadu nastoupil až po 6 měsících, protože čekal na schválení od císaře Foky.\n\nBěhem jeho pontifikátu byl Řím zasažen hladomorem. Sabinianus byl často kritizován pro to, že během tohoto hladomoru nerozdával obilí z papežských sýpek zdarma, jak to dělal jeho předchůdce, nýbrž jej prodával. Kniha Liber Pontificalis však tvrdí, že i Sabinianus obilí rozdával. Dalším problémem, s kterým se musel potýkat, byl strach z invaze Langobardů na území Říma. Z těchto důvodů nebyl papež u lidí populární.\n\nKniha Epitome pontificum Romanorum mu přisuzuje zavedení zvonění v kanonických hodinkách (modlitba breviáře) a během liturgie.\n"}
{"id": "76136", "url": "https://cs.wikipedia.org/wiki?curid=76136", "title": "Bonifác III.", "text": "Bonifác III.\n\nBonifác III. (zemřel 12. listopadu 607 v Římě) byl papežem od 19. února do 12. listopadu 607. Za jeho pontifikátu se konala v Římě synoda, na které bylo stanoveno, že za života papeže či biskupa se nesmí jednat o osobě jeho nástupce.\n"}
{"id": "76137", "url": "https://cs.wikipedia.org/wiki?curid=76137", "title": "Bonifác IV.", "text": "Bonifác IV.\n\nSvatý Bonifác IV. (asi 550 – 25. května 615, Řím) byl papežem od 25. srpna nebo 15. září 608 až do své smrti.\n\nBonifác IV. (lat. Bonifatius IV.), jehož rodné jméno není známo, byl synem lékaře Jana z Valerie v Abruzzách a vychován v římském benediktinském klášteře u sv. Štěpána. Během pontifikátu papeže Řehoře I. Velikého (590–604) vykonával Bonifác funkci dispenzora (z lat. pokladníka), tedy vysokého úředníka ve správě papežské pokladny. Bonifác se považoval za pokračovatele Řehoře, jak zdůrazňuje jeho vlastní epitaf na hrobce v chrámu sv. Petra. Podle Řehořova vzoru nechal dokonce přestavět svůj dům na klášter.\n\nBonifác byl zvolen papežem po svém jmenovci Bonifáci III., který na papežském stolci setrval pouze necelý jeden rok (607). Ačkoliv Bonifác III. zemřel 12. listopadu 607, Bonifác IV. byl vysvěcen až 25. srpna nebo 15. září 608, přes deset měsíců totiž trvalo, než z Konstantinopole přišlo císařské zmocnění k tomuto aktu.\n\nI když se úřad papeže nevyznačuje zvláštním významem nebo mezníkem v dějinách papežství, Bonifácova činnost se neomezovala pouze na správu papežského státu. Byl obratným diplomatem a zasloužil se o uznání prvenství římské církve nad ostatními biskupskými stolci ze strany byzantského císaře Foka. Za zmínku stojí i konflikt se svatým Kolumbánem, průkopníkem \"iroskotských\" misií, který se na popud lombardského krále v dopise adresovaném Bonifácovi dožadoval svolání koncilu, který by se více zabýval problematikou heretického obsahu Tří kapitol zamítnutých na 2. konstantinopolském koncilu. Na to papež reagoval předvoláním biskupské delegace z Anglie do Říma, aby se spor neprotahoval a mohly být navázány přátelské vztahy mezi vzdálenými diecézemi.\n\nDoba pontifikátu Bonifáce IV. je také spojena s útrapami římského státu, v záznamech jsou zmiňovány barbarské nájezdy, neúroda, povodně a následně hlad a mor. Bonifác IV. se v těchto dobách všemožně snažil postarat o hmotné dobro lidu a sám žil po vzoru svého předchůdce Řehoře I. Velikého skromným životem prostého řeholníka. Zevrubnější popis úkonů pontifikátu nebo životních událostí znemožňuje útržkovitost zpráv.\n\nZřejmě nejvýznamnějším počinem Bonifáce IV. je z historického hlediska přeměna Pantheonu, římského chrámu z 1. st. př. n. l., v křesťanský kostel. Bonifác požádal císaře Foka o tento 600 let starý, pomalu chátrající chrám jako důkaz přátelských vztahů mezi Římem a Konstantinopolí. Chrám, jenž byl původně zasvěcen všem bohům (z řec. Πάνθεον; pan – vše a theoi – bohové), byl 13. května 609 vysvěcen na kostel Panny Marie a všech mučedníků (lat. S. Maria ad Martyres). Pantheon se tak stal prvním pohanským chrámem přeměněným v křesťanskou baziliku, který byl brzy hojně následován a díky tomu se zachránilo mnoho památek antické architektury. Samotný akt posvěcení chrámu může být interpretován jako Bonifácem iniciovaná záchrana antického architektonického skvostu před jistým zničením. Zvláště ničivou silou udeřila na Řím živelní pohroma roku 590, kdy Pantheon obstál jako jedna z mála nenávratně nepoškozených budov.\n\nJako perlička se uvádí, že Bonifác IV. dal prý přemístit 28 vozů plných ostatků křesťanských svatých vytažených z římských katakomb do porfyru pod hlavním oltářem tohoto nového chrámu.\n\nPapež zemřel 8. nebo 15. května 615, byl pochován v bazilice sv. Petra a církví prohlášen za svatého.\n\n\n \n"}
{"id": "76140", "url": "https://cs.wikipedia.org/wiki?curid=76140", "title": "Deusdedit", "text": "Deusdedit\n\nDeusdedit (též zvaný Adeodatus I.; ??, Řím – 8. listopad 618, Řím) byl papežem od 19. října nebo 13. listopadu 615 až do své smrti.\n\nPodle tradice je prvním papežem, který opatřoval své výnosy olověnou pečetí (\"bulae\"), což dalo jméno papežské bule.\n"}
{"id": "76142", "url": "https://cs.wikipedia.org/wiki?curid=76142", "title": "Tečna kružnice", "text": "Tečna kružnice\n\nTečna kružnice je přímka, jež má s danou kružnicí právě jeden společný bod dotyku. \n\nNechť je dána kružnice formula_1 se středem formula_2 a poloměrem formula_3 a bod formula_4 vně této kružnice. Ukážeme konstrukci tečny ke kružnici, která prochází bodem formula_4.\n\nJe dána kružnice formula_28 se středem v bodě formula_2 a přímka formula_30.\n\nTečna \"t\" ke kružnici \"k\", se středem formula_43 a rovnicí:\nv bodě formula_45 kružnice je zapsána rovnicí:\n\n"}
{"id": "76146", "url": "https://cs.wikipedia.org/wiki?curid=76146", "title": "Hérostratos", "text": "Hérostratos\n\nHérostratos (nebo Hérostratés, Herostrates či latinizovaně Herostratus) z Efesu (starořecky ) byl člověk, který jako mladý muž v roce 356 př. n. l. za účelem, aby se jeho jméno dostalo do historie, podpálil Artemidin chrám v Efesu. Za svůj čin byl odsouzen k trestu smrti a aby se mu jeho záměr nepodařil, tak bylo v Efezu pod sankcí smrti zakázáno zmiňovat jeho jméno. I přes toto \"damnatio memoriae\" se o této události a Hérostratově jménu zmínil historik Theopompos z Chiu a Hérostratos se stal světoznámým tak, jak si přál.\n\nHérostratův čin se stal frazémem (\"herostratovský čin\") a námětem řady úvah a uměleckých děl. Kupříkladu Jean-Paul Sartre napsal povídku \"Herostrates\" \"(Erostratus)\", která je součástí jeho knihy\" Zeď\". Ernest Reyer roku 1862 operu \"Erostrate\", Georg Heym báseň \"Der Wahnsinn des Herostrat\" či Juan Hidalgo operu \"Celos aun del aire matan\".\n\nGrigorij Izrailevič Gorin napsal divadelní hru \"Zapomeňte na Hérostrata!\", která byla uvedena v českém prostředí v divadle (například Městská divadla pražská 1975, Východočeské divadlo v Pardubicích 1977-1978) i jako rozhlasová dramatizace v Českém rozhlasu.\n\nV oblasti psychologie se používá termínu herostratismus pro chorobnou touhu se za každou cenu stát slavným.\n"}
{"id": "76150", "url": "https://cs.wikipedia.org/wiki?curid=76150", "title": "Země Koruny české za vlády Jagellonců", "text": "Země Koruny české za vlády Jagellonců\n\nJagellonci se dostali na český trůn roku 1471 v osobě nejstaršího syna polského krále a litevského velkoknížete Kazimíra IV. Jagellonského Vladislava. Vládli zde až do roku 1526, kdy Vladislavův bezdětný syn Ludvík zahynul v bitvě u Moháče proti osmanským Turkům.\n\nPo smrti Jiřího z Poděbrad zvolil český sněm králem Vladislava II. Jagellonského (vládl 1471-1516). Teprve patnáctiletý mladík se hned na počátku svého panování ocitl v obtížném postavení. Vlády se mohl ujmout pouze v Čechách, protože Moravu, Slezsko a Lužici držel jeho soupeř uherský král Matyáš Korvín, kterého uznávala za svého krále katolická šlechta a některá města. Na Matyášově straně stál také papež, který v něm viděl obránce křesťanů proti českým kacířům i proti Turkům. Vleklý a vyčerpávající zápas o český trůn, nazvaný jako česko-uherské války, skončil v podstatě nerozhodně. Roku 1479 uzavřeli soupeři smlouvu v Olomouci a země Koruny české si rozdělili. Vladislavovi připadly Čechy, tzv. vedlejší země zůstaly v držení Matyáše. Vladislav je měl získat až po Matyášově smrti, pokud by jeho nástupcům zaplatil vysoké odstupné.\n\nPřestože se Vladislav dostal na český trůn zásluhou kališníků, začal se po uzavření smlouvy v Olomouci sbližovat s katolickým panstvem a podporovat katolickou církev. To vedlo k růstu napětí mezi katolíky a kališnickou většinou obyvatelstva. Krvavé povstání pražských kališníků zmařilo naděje katolických předáků na převzetí moci a návrat k předhusitským církevním poměrům. Roku 1485 byl na sněmu v Kutné Hoře obnoven mezi oběma skupinami smír, na jehož základě měli všichni obyvatelé království včetně poddaných právo rozhodnout o své víře. Svoboda vyznání se ovšem nevztahovala na Jednotu bratrskou.\n\nUkončení náboženských rozporů vedlo k posílení vlivu šlechty obojího vyznání. Sebevědomé panstvo nyní vystoupilo jednotněji jak ve vztahu k městům tak vůči panovníkovi a dále omezilo jeho pravomoci. O Vladislavovi II. je známo, že měl mírnou, poddajnou povahu. Čeští páni mu prý přezdívali král „bene“, neboť tímto latinským slovem, které znamená „dobře“ odpovídal na všechny jejich požadavky. Neprůbojný král však dokázal dosáhnout svého cíle v mezinárodní politice. Obratným jednáním posiloval postavení Jagellonců v Evropě, aby mohli čelit vzrůstajícímu tureckému nebezpečí.\n\nVladislavova poddajnost se zalíbila v Uhrách. Když roku 1490 zemřel mocný panovník Matyáš Korvín, vybrali si uherští šlechtici ze všech uchazečů za krále právě Vladislava. Doufali totiž, že se stane povolným nástrojem v jejich rukou. Vladislav se zde dokázal prosadit navzdory přání svého otce, který počítal s uherskou korunou pro svého mladšího syna Jana Olbrachta. Na přání uherských stavů přesídlil do Budína a do Čech se vrátil již pouze třikrát. Po nastoupení na uherský trůn opanoval Vladislav Moravu, Slezsko a Lužice, a země Koruny české se tak znovu spojily pod vládou jednoho panovníka.\n\nNepřítomnosti krále využila česká šlechta k tomu, aby získala rozhodující slovo v zemi. Páni a rytíři si rozdělili místa v nejvyšších zemských úřadech. Tyto dva stavy vysílaly své zástupce na jednání zemského sněmu, kde zasedala od husitských dob také královská města. Čtvrtý stav, duchovenstvo, zastoupení na sněmu nemělo. Šlechta se nyní snažila politickou moc měst omezit. Roku 1500 připravila a vydala zemský zákoník (soubor nejdůležitějších právních předpisů), zvaný Vladislavské zřízení zemské. Zákoník upevňoval výsadní postavení šlechty v zemi na úkor panovníka i měst. Městský stav byl zbaven práva hlasovat na zemském sněmu. Královská města toto ustanovení neuznala a stěžovala si u krále. Vladislav však byl pod vlivem skupiny mocných pánů a po dvou letech zákoník stvrdil svým podpisem.\n\nNepřátelství mezi měšťany a šlechtou nemělo příčinu pouze v politických sporech, ale také v odlišných hospodářských zájmech. Během husitských válek poklesl počet obyvatelstva českých zemí včetně poddaných. To znamená, že šlechta dostávala nyní z výnosu renty méně peněz než dříve. Aby zvýšili svoje příjmy, začali šlechtici podnikat. Zpočátku zakládali především rybníky a pivovary a nutili své poddané, aby u nich nakupovali. Zároveň podporovali rozvoj podnikání poddanských městeček na svých panstvích. Tato činnost citelně narušovala dosavadní práva královských měst (várečné, mílové), která se začala proti konkurenci bránit. Konflikt se ostře vyhrotil a zemi hrozila válka. Roku 1517 však byly spory zčásti vyřešeny mírnou cestou. Svatováclavská smlouva umožnila šlechtě neomezené podnikání na jejích panstvích. Na druhé straně však přiznala královským městům zastoupení na sněmu.\n\nV té době byl již českým králem Ludvík Jagellonský (vládl 1516-1526). Na trůn nastoupil jako desetiletý chlapec a stejně jako jeho otec Vladislav pobýval většinu času v Uhrách. Dlouhodobé panovníkovy nepřítomnosti využívala šlechta k vlastnímu obohacování na úkor královského vlastnictví. O majetek i politický vliv v zemi soupeřily mocné šlechtické skupiny. Království se znovu ocitlo na pokraji domácí války.\n\nSoučasně došlo k novému náporu osmanských Turků na Uhry. Jejich vojska ohrožovala prakticky celou střední Evropu. Zdejší panovníci si však ještě plně neuvědomovali vážnost tureckého nebezpečí ve všech důsledcích. Velké přesile tureckého vojska se roku 1526 postavily u Moháče (dnes na maďarsko-srbské hranici) pouze osamocené uherské oddíly. Po prohrané bitvě se král Ludvík Jagellonský utopil na útěku v bažinách. Česko-uherská větev dynastie Jagellonců vymřela po meči. Stavy zemí Koruny české byly znovu postaveny před otázku, koho zvolit králem.\n\nZa vlády Vladislava II. se obnovila těžba stříbra v kutnohorských dolech. Král získal finanční prostředky a začal pomýšlet na důstojnější reprezentaci jagellonské dynastie a jejího nového sídelního města Prahy. Zahájil velkolepou přestavbu Pražského hradu, který byl poničen válkami a přestal sloužit jako panovnické sídlo. Vladislav povolal ze sousedního Saska stavitele Benedikta Rieda (též Rejt), který přestavěl královský palác a vytvořil tu jedinečný prostor Vladislavského sálu. Další nápaditou stavbou, kterou Rejt projektoval, byl kostel svaté Barbory v Kutné Hoře. Na jeho výstavbě se podílel další známý stavitel Matěj Rejsek, autor pražské Prašné brány.\n\nVedle královských zakázek pracoval Ried také na přestavbách některých šlechtických hradů, především Švihova a Blatné. Oba hrady získaly důmyslná opevnění kombinovaná s vodními příkopy, aby lépe odolaly zdokonalující se dělostřelbě. Zvýšený stavební ruch se projevil také v mnoha městech, kde se opravovaly staré nebo stavěly nové měšťanské domy. Tyto stavby byly budovány v pozdněgotickém slohu, který bývá označován také jako vladislavská nebo jagellonská gotika.\n\nMistrům sochařům se podařilo navázat na výtvarné umění předhusitského období. Rozvinula se zejména tvorba řezbářů dřeva, jejichž díly byly znovu vyzdobeny vnitřky mnoha kostelů a kaplí, zničené husity. Také malířství se znovu plně prosadilo nástěnnými malbami církevních i hradních prostor a především deskovými malbami. K nejvýznamnějším malířům této doby patřil Mistr litoměřického oltáře.\n\n"}
{"id": "76152", "url": "https://cs.wikipedia.org/wiki?curid=76152", "title": "Jindřich Wankel", "text": "Jindřich Wankel\n\nJindřich Wankel (15. července 1821 Praha-Malá Strana – 5. dubna 1897 Olomouc) byl lékař, archeolog a speleolog. Otec Damián Wankel pocházející z bavorského zemanského rodu, působil v Praze jako zemský rada, matka Magdalena Schwarzová byla Češka.\n\nWankel byl významnou osobností moravské archeologie 2. poloviny 19. století. Studoval v Praze, kde při povstání v roce 1848 např. ošetřoval raněné na barikádách, v témže roce promoval ve Vídni. Začínal jako asistent profesora Josefa Hyrtla na vídeňské univerzitě, od 1849 však působil jako lékař v Blansku.\n\nByl jedním z prvních členů Deutsche Gesellschaft für Anthropologie, Ethnologie und Urgeschichte, založené roku 1870 v Mohuči Rudolfem Virchowem a členem vídeňské anthropologické společnosti. Měl úzké kontakty s vědeckým světem své doby v oblasti zoologie, paleontologie a antropologie. Dán Japetus Steenstrup jej v roce 1888 označil za „Otce prehistorie rakouské“.\n\nV počátcích své badatelské činnosti se Wankel soustředil na tzv. „slepou jeskynní zvířenu“ a objevil řadu nových organismů.\nPřátelil se s Karlem Kořistkou, profesorem geodézie na vysoké škole technické v Praze. K jeho přátelům ale patřil např. i malíř Josef Mánes. \nV 50. a 60. letech 19. století letech zmapoval řadu jeskyní Moravského krasu (Býčí skála, Pekárna aj.). V roce 1856 provedl také průzkum propasti Macocha. Světovou proslulost získal objevem velkého pohřebiště v Býčí skále včetně vybavené dílny na zpracování kovů, známého jako halštatský pohřeb, když z podzemí vynesl přes 40 koster mladých žen, šperky, kostry dvou koní, zbytky látek, kusů železa a velké množství obilí. Svými výzkumy položil základy moravské paleontologie a zachránil mnoho cenných nálezů. V té době byly totiž jeskyně systematicky vylupovány a diluviální kosti se využívaly v cukrovarech. Wankel jeskynní nálezy zachraňoval jak vlastní výzkumnou činností, tak i skupováním. Vymyslel vlastní preparační metody a sestavoval kostry diluviálních zvířat. V roce 1850 v Blansku k tomuto účelu založil 1. kenozoické laboratorium na světě, v němž sestavil první kostru jeskynního medvěda. Kostry sestavoval i pro velká zahraniční muzea, např. Mnichov nebo Bern. \n\nVýsledky svých badatelských aktivit prezentoval na četných světových archeologických sjezdech. Byl také autorem knihy Obrazy z Moravského Švýcarska a jeho minulosti. Jeho vnuky byli speleolog a archeolog prof. Dr. Karel Absolon a také brněnský lékař MUDr. Jaroslav Bakeš.\n\n\n"}
{"id": "76154", "url": "https://cs.wikipedia.org/wiki?curid=76154", "title": "Karavana otroků", "text": "Karavana otroků\n\nKaravana otroků \"(Die Sklavenkarawane)\" je dobrodružný román německého spisovatele Karla Maye. \n\nRomán nejprve vycházel v letech 1889-1890 na pokračování ve stuttgartském časopise pro mládež \"Der Gute Kamerad\" (\"Dobrý kamarád\") a prvního knižního vydání se dočkal roku 1893 v nakladatelství Union Deutsche Verlagsgesellschaft, Stuttgart. Nakladatelství Karl-May-Verlag vydává v rámci \"Sebraných spisů Karla Maye\" román pod pořadovým číslem čtyřicet jedna. \n\nHrdinou románu, odehrávajícího se v Súdánu v sedmdesátých letech 19. století, je německý vědec, který s domorodými přáteli bojuje proti otrokářské bandě a v konečném střetnutí v krajině podél Nilu otrokáře zlikviduje, osvobozuje zajaté černochy a s nimi i svého bratra a jeho přítele. \n\nPrvní české vydání románu se datuje do roku 1905. V překladu Josefa Ladislava Turnovského a ilustracemi Věnceslava Černého jej vydal pražský nakladatel Alois Hynek. Druhé české vydání pochází z roku 1934 z pražského nakladatelstvím Toužimský a Moravec. Zde román vyšel v rámci tzv. \"Velké řady knih Karla Maye\" v překladu Arno Krause a s ilustracemi Věnceslava Černého a Zdeňka Buriana. \n\nNa další vydání si museli čeští čtenáři počkat celých třicet osm let. Teprve roku 1972 vydalo knihu s ilustracemi Zdeňka Buriana a v překladu Jarmily Rosíkové a Milana Rejla nakladatelství Albatros. V té samé úpravě vyšla kniha v Albatrosu ještě roku 1993. Rovněž v roce 1993 vydalo tento román \ns ilustracemi Jana Hory nakladatelství GABI z Českého Těšína. \nZatím poslední české vydání je z roku 1996. V rámci svého projektu \"Souborné vydání díla Karla Maye\" jej vydalo ve dvou dílech v upraveném překladu J. L. Turnovského a s ilustracemi Jiřího Gbravčice brněnské nakladatelství Návrat\n"}
{"id": "76170", "url": "https://cs.wikipedia.org/wiki?curid=76170", "title": "Pobočník Jeho Výsosti", "text": "Pobočník Jeho Výsosti\n\nPobočník Jeho Výsosti je český komediální film z roku 1933 v režii Martina Friče, podle námětu Emila Artura Longena. Hlavní roli vytvořil Vlasta Burian. V roce 1934 natočil opět Martin Frič německou verzi, opět s Vlastou Burianem.\n\nNa louce právě probíhá souboj mezi nadporučíkem (rytmistrem) Aloisem Paterou (Vlasta Burian) a podplukovníkem Kinzem (Bedřich Vrbský) kvůli příteli Patery Richardu Mádrovi (Ladislav Hemmer). Ten totiž dluží Kinzlovi peníze z karet. Přijede však policejní rada Guth (Alexander Třebovský), Kinzl uteče a rada načape Pateru. A musí se hlásit veliteli pluku (Jaroslav Marvan), který mu oznámí, že se stal pobočníkem následníka trůnu, prince Evžena (Nora Stallich). Následník se má oženit s princeznou Annou Luisou (Suzanne Marwille), má však děvče Pepičku (Helga Nováková). Patera dostal od svého pána příkaz, že má přivést do baru Belveder Pepičku, s kterou se chce pán rozloučit. Patera se splete a místo Pepičky do baru odveze bardámu. Opije se s ní a užívá si. Vedle sedí Evžen sám a tajně ho sleduje Anna. Patera nemá na útratu a chce utéct v obleku houslistky. Čeká na něj eskorta a odveze ho právě ke Kinzlovi. Evžen za něj útratu zaplatil a ještě si s ním dojednal schůzku v restauraci U Maxima. Kinzl však dal Paterovi rozkaz, že se stává velitelem ospalé a nejhorší posádky v Rakousku-Uhersku, Mňuku. Před tím se ještě U Maxima setká s princem a řekne mu, co se mu stalo, aniž by věděl, že to je princ Evžen; on však ví, že Patera byl jeho pobočník. Evžen se také stane nástrojem Aloisovy pomsty… Pak jede Patera do Mňuku a udělá tam rozruch. Po půl roce dostane zprávu, že je povýšen a ještě dostal dovolenou v Praze, je však velmi zanedbaný, jako všichni vojáci posádky. Poprosí přítele Mádra aby se přimluvil u Kinzla, aby byl opět převelen do Prahy. Ten ho však vyžene a řekne mu, že hned musí opustit Prahu. Patera v hospodě U Maxima potká Evžena, řekne mu o Kinzlovi a Evžen ho poprosí, aby pomohl Pepičce, povede se mu to až na druhý pokus. Při cestě na nádraží Patera potká Kinzla a ten ho objedná k audienci jako nejhoršího důstojníka celého mocnářství. Při audienci Patera zjistí, že Evžen je princ, kterému jeden den dělal pobočníka. Na Evženův rozkaz nechá Patera vyhlásit alarm, po kterém Evžen jmenuje Kinzla velitelem Mňuku a Patera začne dělat kariéru…\n\nVlasta Burian (role: pobočník korunního prince a nadporučík / rytmistr Alois Patera)\n\nNora Stallich (korunní princ Evžen), Suzanne Marwille (korunní princezna Anna Luisa), Helga Nováková (Pepička Kalašová, Evženova láska), Bedřich Vrbský (podplukovník Kinzl), Jaroslav Marvan (velitel pluku), Alexander Třebovský (policejní rada Guth), Ela Šárková (bardáma), Ladislav Hemmer (rytmistr Richard Mádr), Antonín Vaverka (František Josef I.), Čeněk Šlégl (vrchní v baru Belveder), Míla Reymonová (houslistka v baru Belveder), Bajo trio (zpěvačky u Belvederu), Marie Grossová (číšnice v hospodě U Maxima), Josef Rovenský (drožkář), Jan Richter (opilec s trumpetou), Karel Postranecký (velitel roty), Eman Fiala (fotograf), František Kreuzmann (šikovatel Pačes v Mňuku), František Černý (kuchař v Mňuku), Jára Kohout (sluha v Mňuku), Ferdinand Jarkovský (písař v Mňuku), Gustav Hilmar (dvorní dodavatel uniforem), Josef Roja (sekundant při souboji)\n\n\n\n"}
{"id": "76173", "url": "https://cs.wikipedia.org/wiki?curid=76173", "title": "Der Adjutant seiner Hoheit", "text": "Der Adjutant seiner Hoheit\n\nDer Adjutant seiner Hoheit je německojazyčná verze československého filmu \"Pobočník Jeho Výsosti\" z roku 1933 v režii Martina Friče, v němž hlavní roli vytvořil Vlasta Burian.\n\nNadporučík Alois Patera (Vlasta Burian) je jmenován pobočníkem korunního prince Evžena (Werner Fuetterer). Špatně však zařídí jeho schůzku s milou Pepičkou Kalašovou (Gretl Theimer). Evžen si však má vzít princeznu Annu Luisu (Anni Markart). Patera je však převelen do zapadlé garnizony v Mňuku a stává se jejím velitelem kvůli tomu, že porušil zákaz soubojů. Po půl roce je zanedbaný Patera povýšen a ještě dostal dovolenou v Praze. Setká se zde s Evženem (aniž by věděl, že je to pravý Evžen, kterému byl pobočníkem). A po několika peripetiích Evžen pošle Paterova nepřítele Kinzla do Mňuku a Patera začne dělat kariéru… (více se o tomto filmu dovíte v infu u filmu Pobočník jeho výsosti – česká verze)\n\"Der Adjutant seiner Hoheit\" je německá verze českého filmu \"Pobočník Jeho Výsosti\", oba se natáčely současně. Obě verze natáčel Martin Frič, i výrobní štáb byl stejný. Zajímavostí je, že tento Burianův patnáctý film cenzura v Německu a v Rakousku později zakázala, kvůli tomu, že tam byla postava Františka Josefa I.\n\n\n\n\n\n"}
{"id": "76174", "url": "https://cs.wikipedia.org/wiki?curid=76174", "title": "Stanislav Krátký", "text": "Stanislav Krátký\n\nStanislav Krátký (11. listopadu 1922, Brno-Zábrdovice – 13. listopadu 2010, Rajhrad) byl kněz brněnské diecéze, teolog a vysokoškolský pedagog. Byl perzekvován komunistickým režimem, patřil mezi významné představitele skryté církve. Biskupem Felixem M. Davídkem byl v roce 1968 vysvěcen na biskupa (jeho biskupským heslem je Ad plenitudinem – K plnosti). V letech 1999–2010 byl proboštem mikulovské kapituly.\n\nNarodil se v Zábrdovicích v chudé rodině, jejíž sociální poměry se odrazily i na formování jeho osobnosti. Jeho dětství bylo silně ovlivněno tím, že jeho tatínek hned po první světové válce onemocněl španělskou chřipkou. Vystudoval gymnázium na Legionářské ulici (dnešní tř. kapitána Jaroše), mezi jeho spolužáky patřili literární vědec Dušan Jeřábek a dirigent Otakar Trhlík. Díky svým vynikajícím studijním výsledkům obdržel stipendium Radovana Nováka, udělované významným českým literárním vědcem Arne Novákem, se kterým se stýkal až do jeho smrti v roce 1939. Na jeho duchovní formaci měla vliv řada vynikajících osobností z řad duchovních a řeholníků (např. Dominik Pecka). Na bohosloveckém semináři v Brně studoval pouze jeden rok, poté byl totálně nasazen. Studia bohosloví však stihl dokončit v řádném termínu.\n\nPo vysvěcení v roce 1946 byl nejprve kaplanem v Žarošicích, pak v Brně-Řečkovicích a v Brně-Husovicích (kde mezi jeho žáky patřil mj. astronom Jiří Grygar či profesor Květoslav Šipr). Pro svou aktivitu byl v roce 1956 přeložen do Žerotic u Znojma. V roce 1958 byl odsouzen a po dvou letech věznění převážně ve Valdicích byl na amnestii v roce 1960 propuštěn. Poté pracoval jako jeřábník v Pozemních stavbách Brno. V této době se zvláště intenzívně věnoval společně s Felixem Davídkem formaci zájemců o kněžství.\n\nV roce 1968 byl ustanoven farářem v Kunštátě a jeden rok též působil na obnovené Teologické fakultě v Olomouci. V srpnu roku 1968 byl konsekrován na biskupa pro úkoly skryté církve. Ostatně byl to právě Stanislav Krátký, kdo tento pojem zavedl a teologicky propracoval. V roce 1978 byl přeložen do pohraniční farnosti Hrádek u Znojma, kde působil až do roku 1999, kdy se stal proboštem mikulovské kapituly. Patřil mezi spoluzakladatele Radia Proglas, ve spolupráci s FATYMem se jako misijní kazatel podílel od r. 1997 na obnově konání lidových misií v České republice a byl hnací silou mnoha dalších akcí a projektů.\n\nZastupitelstvo Jihomoravského kraje mu v roce 2007 udělilo Cenu Jihomoravského kraje za jeho přínos výchově mládeže a za jeho osobní statečnost v období komunismu. V témže roce mu brněnský biskup Vojtěch Cikrle při příležitosti 230. výročí založení brněnské diecéze udělil za obětavou kněžskou službu medaili sv. Petra a Pavla.\n\nZemřel 13. listopadu 2010 v Rajhradě a obřad za zemřelého se konal 20. listopadu 2010 v kostele sv. Jana v Mikulově. Pohřben byl do hrobky kanovníků mikulovské kapituly.\n\nV roce 2016 byl po něm pojmenován park v městské části Brno-sever.\n\n"}
{"id": "76176", "url": "https://cs.wikipedia.org/wiki?curid=76176", "title": "Dvanáct křesel (film, 1933)", "text": "Dvanáct křesel (film, 1933)\n\nDvanáct křesel je česko-polský koproduční film z roku 1933 v režii Martina Friče, v němž hlavní roli vytvořil Vlasta Burian.\n\nHolič Ferdinand Šuplátko (Vlasta Burian) ze Žižkova má Šuplátkovu americkou rychloholírnu, neboli bláznivé holičství. Najednou se doví, že jeho bohatá teta z Varšavy umřela a odkázala mu dědictví 100 000 $. Tak se tam rychle rozjede ale zjistí, že v domě je pouze dvanáct křesel a tetin obraz. Peníze jsou však někde ukryté. Šuplátko kontaktuje starožitníka Klepku (Adolf Dymsza), který od něho křesla a obraz odkoupí.Při přenášení však poslední dvanácté křeslo s ukrytými penězi uvízlo na lucerně před vchodem do sirotčince. Ten se měl zavírat, ale díky nálezu peněz byl zachráněn. Byla oslava a Šuplátko s Klepkou přihlížejíc za plotem se dozvěděli, co se stalo s jejich křeslem a penězi. Poté byli vyhnáni od plotu zřízencem. A oběma nic nezbývalo, než jít za svým štěstím.\nVlasta Burian v šestnácté komedii. Tento film je natočen v česko–polské koprodukci a polský komik Dymsza byl oproti Burianovi nevýrazný. Byly hlášeny i další plány na spolupráci, z té však sešlo. Film se nedochoval v úplné podobě – nedochovalo se z něj devět minut.\n\n\n\n\n\n"}
{"id": "76178", "url": "https://cs.wikipedia.org/wiki?curid=76178", "title": "Revizor (film, 1933)", "text": "Revizor (film, 1933)\n\nRevizor je český film z roku 1933 v režii Martina Friče natočený na motivy hry Nikolaje Vasilijeviče Gogola \"Revizor\", hlavní roli zde vytvořil Vlasta Burian.\n\nV jednom ruském provinciálním městečku otevře poštmistr Špekin (Josef Rovenský) dopis pro místního hejtmana Antona Dmuchanovského (Jaroslav Marvan), a oznamuje, že přijede tajný revizor z Petrohradu, aby provedl revizi. Hejtman hned s představiteli města začne přemýšlet, jak město vylepšit, je celé prolezlé špínou, korupcí, útlakem a nepořádkem. Mezitím v místním hostinci žije na dluh úředník z Petrohradu Ivan Alexandrovič Chlestakov (Vlasta Burian) se sluhou Josefem (Václav Trégl), není to však revizor, je bez peněz a má hlad, protože mu hostinský (František Černý) odmítá dát jídlo. Díky jeho chování ho začnou statkáři Bobčinský (Josef Vošalík) a Dobčinský (Alois Dvorský) považovat za pravého revizora. Doví se to hned celé město a hejtman okamžitě nechá město místní policií uklidit a všechno uvést do pořádku. Pak jede hejtman za Chlestakovem do hostince vezme ho na prohlídku města. Chlestakov se hned nové role rád ujme a začne ze sebe dělat revizora a velkého pána. Po prohlídce města hejtman „revizora“ odveze do svého bytu, kde se Chlestakov vychloubá, kolik má peněz, kde všude byl a co jí. Odpoledne napíše svému příteli novináři do Petrohradu, jací to jsou „troubové“. Hned na to přijímá všechny představitele města, kteří jej prosí, aby se za ně přimluvil v Petrohradu a dávají mu za to velké peníze. Večer hostinský uspořádá v hostinci velkou slavnost na revizorovu počest, kde Chlestakov pokukuje jedním očkem po hejtmanově ženě (Zdeňka Baldová) a druhým po jeho dceři (Truda Grosslichtová). Zazpívá písničku a ukáže všem své kouzelnické schopnosti. Dobře se má i Chlestakovův sluha Josef. Ráno, když Chlestakov, hejtman, jeho žena a dcera přijdou domů, tak Chlestakov vyzná hejtmanově dceři lásku. Hejtman a jeho žena už chystají svatbu a už si to povídá celé město. Chlestakov si jde lehnout a tajně uteče se sluhou i s penězi oknem. Když pak představitelé města gratulují hejtmanově rodině, tak do pokoje vběhne poštmistr s dopisem od Chlestakova pro jeho přítele, ze které se doví pravdu a hned na to zjistí, že podvodník utekl. V tom přijde voják (Martin Frič) a oznámí hejtmanovi a ostatním, že přijel pravý revizor…\nSedmnáctý film Vlasty Buriana. Jde o jeho první vážnou roli, kde předvedl své herecké umění.\n\nVlasta Burian (role: úředník z Petrohradu Ivan Alexandrovič Chlestakov a falešný revizor)\n\n\n\n\n"}
{"id": "76179", "url": "https://cs.wikipedia.org/wiki?curid=76179", "title": "Kněžice", "text": "Kněžice\n\nNázev Kněžice má více obcí:\n\n… nebo částí obcí:\n\ndalší významy:\n\n"}
{"id": "76181", "url": "https://cs.wikipedia.org/wiki?curid=76181", "title": "U snědeného krámu", "text": "U snědeného krámu\n\nU snědeného krámu je český film z roku 1933 natočený podle románu Ignáta Herrmanna. Scénáře Václava Wassermana se režisérsky ujal Martin Frič, v němž hlavní roli rytmistra Kyllijána ztvárnil Vlasta Burian. Jedná se o jeden z mála filmů, v němž Vlasta Burian hrál zápornou postavu.\n\nDůvěřivý kupec Martin Žemla (František Smolík) si konečně otevře svůj vysněný krámek. Po nějakém čase si získá plno přátel. Hlavně bývalého rytmistra Kyllijána (Vlasta Burian), který k němu chodí na dluh pít slivovici a sedávat na pytel s hrachem, kde mluví samé nesmysly. Jeho dluh se začíná pěkně zvětšovat. Později se důvěřivec ožení se zlou Pavlínou Šustrovou (Ela Poznerová). Ta si přivede i svou vypočítavou matku, vdovu Kateřinu Šustrovou (Antonie Nedošínská). Ty dvě společně s Kyllijánem Žemlu využívají, ale navenek se k němu chovají přátelsky. Později, když Žemla nachytá svoji ženu při nevěře, když se má stát otcem cizího dítěte a také když zjistí, že krám je na mizině a úplně vyjedený, otráví se. A největší přítel Žemlův rytmistr Kylliján si spokojeně dluh za vypité slivovice smaže.\n\nPozn.: Vlasta Burian hraje v druhé vážné roli (a v osmnáctém filmu), která se mu povedla. Scenárista Wasserman při přepisu románu do podoby filmového scénáře nechal beze změny děj, ale přeskupil těžiště některých románových postav ve snaze vyzdvihnout postavu rytmistra Kyllijána, kterého hrál Vlasta Burian. Na rozdíl od scenáristy Wassermana, režie Martina Friče kladla důraz především na postavu kupce Žemly v podání Františka Smolíka. Aby film nebyl stále stejný, kameraman snímal herce z nejrůznějších úhlů, včetně žabí perspektivy a také byla zajímavá střihová technika. Architekt Kopecký postavil podle dobových fotografií věrnou kopii Václavské ulice, zahradní restaurace Na Slovanech i Žemlova krámku.\n\n\n"}
{"id": "76190", "url": "https://cs.wikipedia.org/wiki?curid=76190", "title": "Manila", "text": "Manila\n\nManila (tagalogsky: Maynila) je hlavní město Filipín. Rozloha města je pouze 42,88 km². V roce 2015 zde žilo 1 780 148 obyvatel. Je to město s nejhustším osídlením na světě (41 515 obyv./km²).\nV metropolitní oblasti Manily žilo v roce 2015 celkem 12 877 253 obyvatel.\n\nManila se nachází na jihozápadě ostrova Luzon při pobřeží Manilského zálivu na místě, kde se do něj ústí řeka Pasig. Město leží v průměrné nadmořské výšce 14 m, nejvyšší bod leží ve výšce 30 m n. m., nejnižším bodem je hladina řeky na úrovni moře. V lednu, kdy spadne průměrně 25 mm srážek, se teplota pohybuje okolo 28 °C. V červenci se teplota pohybuje okolo 32 °C. Nejdeštivějším měsícem v roce je srpen, ve kterém se úhrn srážek pohybuje průměrně okolo 440 mm.\n\nPřed příchodem Evropanů na Filipíny se na místě, kde stojí dnešní Manila, už dlouho nacházela největší pevnost na ostrově Luzon, která byla osadou domorodého kmene Tagalog, a jmenovala se Maynila. V roce 1571 byla dobyta španělskými kolonizátory, ti jí v témž roce přisoudili status administrativního střediska Filipín. Již v roce 1585 došlo k založení první Manilské univerzity. O dvacet šest let později byla založena univerzita Santo Tomas (1611). V letech 1762-1764 se Manila nacházela pod kontrolou britských okupantů. V roce 1898 došlo k národnímu povstání proti Španělům a povstalci Manilu dobyli a obsadili. 12. června 1898 došlo k vyhlášení nezávislosti na Španělsku, brzy ale město dobyla americká vojska a zavedli zde svoji koloniální správu. 10. prosince 1898 v Paříži podepsali zástupci Španělska a USA mírovou smlouvu mezi oběma státy a vlastně došlo k anexi Filipín Spojenými státy. V únoru 1899 selhala jednání v Manile mezi filipínskou vládou a velitelem amerických vojenských sil a došlo k vypuknutí americko-filipínské války. V roce 1902 se ostrovní stát stal americkou kolonií a od 24. března 1934 přidruženým státem USA. Koncem roku 1941 během druhé světové války japonské letectvo provedlo několik náletů na město a v lednu následujícího roku se americká vojska bez boje vzdala Japoncům a Manila se stala součástí Japonska. V roce 1945 bylo město osvobozeno, na osvobozování se podíleli i filipínští partyzáni. Během bojů bylo město prakticky zničeno, zahynulo přes 100 000 civilistů, v oblasti Manilského zálivu se odehrály dvě nejvýznamnější bitvy 2. světové války: bitva o Bataan a o ostrovní pevnost Corregidor.\n\n4. července 1946 se Manila stala hlavním městem nově vzniknuvší nezávislé Filipínské republiky. V roce 1948 se hlavním městem oficiálně stala součást Manily vzdálená od jejího centra pouhých 16 km severovýchodním směrem, Quezon City. V roce 1976 se hlavním městem stala opět Manila. V roce 1995 se v Manile uskutečnily Světové dny mládeže.\n\nV Manile se nachází velké množství zajímavých míst a historických památek. Řeka Pasig rozděluje město na severní a jižní část. Tyto dvě části jsou spojeny pěti velkými kamennými mosty: Ayala, Del Pan, Johns, Makartur a Quezon. Na levém břehu řeky v centrální části města se nachází čtvrť Intramuros (česky doslova \"Uvnitř zdí\"), obklopují ji staré hradby bývalé pevnosti. Zachovala se zde řada památek: např. římskokatolická katedrála, pomníky mořeplavců pocházejících ze Španělska, hrobka Apolinaria Mabini.\n\nUniverzita Santo Tomas (tj. svatého Tomáše) - V roce 1611 jí založil manilský arcibiskup Miguel de Benavides. Papež Inocenc X. ji v roce 1645 povýšil na univerzitu. Španělský král Karel III. jí o století a půl později udělil královské stanovy. Papež Lev XIII. jí v roce 1902 učinil pontifikální univerzitou a papež Pius XII. ji v roce 1947 jmenoval katolickou univerzitou Filipín. Univerzita má velmi vzácnou sbírku starých rukopisů.\n\nKostel a klášter San Agustin (svatý Augustin)- Je nejstarším kamenným kostelem na Filipínách, jeho stavba začala v roce 1586. Najdete v něm ostatky Miguela Lopeze de Legaspi, conquistadora, který po porážce muslima Rajáha Solimana (či Sulejmana) v roce 1571 současné město založil. Kostel je jednou z mála budov této velikosti, které v Manile po březnu 1945, po bitvě o Manilu, zůstaly stát. Klášter je od rekonstrukce po druhé světové válce muzeem, v klášteře je hojně navštěvovaná zahrada otce Blanca. Klášterní schodiště je vybudováno z masivních kamenů sloužících původně jako zátěž španělských galeon.\n\nPevnost Santiago - V roce 1571 porazil Martin de Goiti vyslaný španělským velitelem Miguelem Lopezem de Legaspi v opevněné osadě Maynilad Rajáha Sulejmána. Goiti tehdy obsadil pevnost, která se později stala pevností Fort Santiago. Legaspi si uvědomil vojenský a obchodní význam Manily, umístil zde své sídlo a vyhlásil ji hlavním městem Filipín. Plány na stavbu budoucího hrazeného města zaslal sám král Filip II. Pevnost nese jméno po svatém Jakubovi, jehož plastika je nad vstupní branou v hradbách, znázorňuje sv. Jakuba jako Maurobijce. Historie pevnosti Fort Santiago se úzce pojí s historií zápasu Filipínců za svobodu a nezávislost, za její zdí byl 30. 12. 1896 popraven národní hrdina José Rizal. Pevnost zůstala vojenským zařízením i za americké vlády, dokud spojené filipínskoamerické vojenské síly neporazili v únoru 1942 Japonci. Pevnost Santiago i Manilu Američané znovu dobyli mezi třetím a čtvrtým březnem 1945 po měsíc trvající bitvě za osvobození. Jenom o rok a pár měsíců později vrátili Američané trosky pevnosti Fort Santiago a zbytky Manily Filipíncům. 4. 7. 1946 uznaly Spojené státy svobodnou a nezávislou Filipínskou republiku. Kasárna, v nichž byl vězněn Rizal, už v té době sice neexistovala, dům uvnitř pevnosti se však stal svatyní svobody.\n\nV Intramuros stojí i muzeum, kde jsou vystaveny plátna filipínských a španělských mistrů. Na břehu řeky v oblasti San Miguel stojí palác Malacanian, sídlo prezidenta. Uprostřed parku Luneta, který stojí na břehu Manilského zálivu, se nachází pomník Josého Rizala, v ulici Bonifacio Drive je pomník Andrease Bonifacia. Výstavní vily Američanů a bohatých Filipínců jsou postaveny v přilehlých městech Quezon City a Pasay a ve čtvrti Malati. Finanční a obchodní centrum Makati je nejmodernější částí města. V Manile se nachází také velké množství kulturních zařízení: Národní muzeum, Filipínská galerie a obrazová galerie v prezidentském paláci.\n\nV Manile je reprezentována i Česká republika. Po rychlodráze na bulváru Edsa jezdí tramvaje vyrobené ve firmě ČKD Dopravní systémy (typ RT8D5M)\n\n\n"}
{"id": "76206", "url": "https://cs.wikipedia.org/wiki?curid=76206", "title": "První romány Karla Maye", "text": "První romány Karla Maye\n\nPočátek spisovatelské dráhy německého spisovatele Karla Maye je spojen s kratšími literárními útvary jako je povídka, novela a humoreska (viz Povídkové dílo Karla Maye). Prvním jeho větším projektem je až historický román Poslední cesty obou Quitzowů (\"Der beiden Quitzows letzte Fahrten\") z let 1876–1877). Dále následoval dobrodružný příběh Zajati na moři (1877–1878, \"Auf der See gefangen\") a pro mládež volně zpracovaný román francouzského spisovatele Gabriela Ferryho Zálesák (1879, \"Der Waldläufer\" , česky jako \"Komanč a zálesák\"). První období své románové tvorby pak autor zakončil dvojicí na sebe bezprostředně dějově navazujících dobrodružných příběhů Žezlo a kladivo (1880–1881, \"Zepter und Hammer\") a Ostrov šperků (1881–1882, \"Die Juweleninsel\"). Na ně pak May navázal tvorbou svých kolportážních románů, v jejichž jednodušším stylu je většina jeho prvních románů napsána.\n\nHistorický román z dob loupeživých rytířů z počátku 15. století Poslední cesty obou Quitzowů (\"Der beiden Quitzows letzte Fahrten\") je prvním větším dílem Karla Maye. Byl napsán na objednávku drážďanského nakladatele Heinricha Gottholda Münchmeyera jako pokračování románu Kníže a junker (\"Fürst und Junker\") od jiného, předčasně zesnulého německého spisovatele Friedricha Axmanna (1843–1876) (někteří literární historikové se dokonce domnívají, že Axmann by mohl být jeden z Mayových pseudonymů). Ale ani May román nedokončil. Na konci roku 1876 se pro neshody s Münchmeyerem rozešel a ve psaní románu pokračoval jakýsi Heinrich Goldmann (1841–1877), o jehož kariéře toho není jinak moc známo. Vzhledem k tomu, že Goldmann zemřel před dokončením románu, byl román dopsán neznámým spisovatelem nebo redaktorem, takže román má celkem čtyři autory.\n\nRomán \"Kníže a junker\" vycházel na pokračování v letech 1875–1876 v listu \"Deutsche Familienblatt\" a \"Poslední cesty obou Quitzowů\" v letech 1876–1877 v listu \"Feierstunden am häuslichen Heerde\" (oba listy vydával nakladatel H. G. Münchmeyer).\n\nKnižního vydání se \"Poslední cesty obou Quitzowů\" pod názvem \"Ritter und Rebellen\" (\"Rytíři a rebelové\") dočkaly teprve jako svazek číslo šedesát devět v \"Sebraných spisech Karla Maye\" v nakladatelství Karl-May-Verlag. Příběh je však zkrácen téměř na polovinu (zajímavé je, že Axmmanův román vydalo toto nakladatelství v rámci zvláštních doplňků k dílu nezkrácen ve třech svazcích). Nezkrácený Mayův román vyšel německy ve dvou dílech např. roku 2001 v nakladatelství Weltbild Verlag v Augsburgu.\nZa jediné české vydání románu v překladu Vladimíra Šundy a s ilustracemi Libora Baláka můžeme poděkovat brněnskému nakladatelství Návrat, které jej vydalo ve dvou dílech roku 1999 v rámci svého projektu \"Souborné vydání díla Karla Maye\".\n\nDruhým rozsáhlejším Mayovým dílem je titul Zajati na moři (\"Auf der See gefangen\"), který Karel May napsal v letech 1877–1878 pro drážďanský týdeník \"Frohe Stunden\". Jedná se o kriminální román, jehož část později autor pod názvem \"Kapitán Kajman\" umístil do druhého dílu Old Surehanda. Román je rovněž znám pod svým druhým názvem \"Zámek Wildauen\" (\"Schloß Wildauen\") dle vydání z roku 1888. Nakladatelství Karl-May-Verlag vydává román v rámci \"Sebraných spisů Karla Maye\" pod pořadovým číslem osmdesát.\n\nRomán líčí osudy prince Maxe von Schönberg-Wildauena, který je obviněn z vraždy berlínského klenotníka Wallersteina. Povede se mu prchnout z vězení do Ameriky a zde se stane pod jménem Max Parker poručíkem a kapitánem lodě \"Swallow\". S pomocí bratra zavražděného klenotníka Sama Fireguna (Ohnivé pušky), Dicka Hammerdulla a Pitta Holberse a Vinnetoua se mu nakonec podaří své jméno očistit a dopadnout skutečného vraha, piráta Francoise Latoura. \n\nS českými vydáními románu je určitá potíž, neboť všechna tato vydání (kromě jediného z nakladatelství Návrat z roku 1999) lze považovat za vydání novely z druhého dílu Mayova románu Old Surehand. Jde o tato vydání:\n\nZa jediné autentické české vydání tak můžeme považovat pouze to z brněnského nakladatelství Návrat, kde román vyšel roku 1999 v rámci projektu \"Souborné vydání díla Karla Maye\" v překladu Vladimíra Šundy a s ilustracemi Josefa Pospíchala.\n\nZálesák (\"Der Waldläufer\"), třetí román Karla Maye, není autorovým původním dílem. Jde o volně zpracovaný dobrodružný román francouzského spisovatele Gabriela Ferryho. Kniha vyšla poprvé roku 1879 v nakladatelství Franze Neugebauera ve Stuttgartu. Nakladatelství Karl-May-Verlag vydává román v rámci \"Sebraných spisů Karla Maye\" pod pořadovým číslem sedmdesát.\n\nV románě lze vysledovat Mayovo oblíbené schéma, používané později v jeho kolportážních románech: zločin ve šlechtických kruzích, aktéři se scházejí v exotické zemi (zde Amerika) a po dlouhých letech a napínavých dobrodružstvích je zlo potrestáno. Zajímavé je, že ušlechtilým indiánským náčelníkem je v tomto románě Komanč, zatímco proradní nepřátelé patří ke kmeni Apačů. A náčelník Komančů vlastnil stříbrně pobitou pušku! Zdá se, že May měl již při psaní této knihy o svém budoucím hlavním hrdinovi již docela slušnou představu, kterou později jen doladil.\n\nČesky vyšel román roku 1993 s názvem \"Komanč a zálesák\" v nakladatelství Olympia v překladu Jiřího Stacha a s ilustracemi Gustava Kruma.\n\nŽezlo a kladivo (\"Zepter und Hammer\") a Ostrov šperků (\"Die Juweleninsel\") jsou dva tak úzce dějově související romány Karla Maye, že jde v podstatě o jeden dvoudílný román. Obě díla vycházela nejprve na pokračování: první z nich v letech 1879–1880 v ilustrovaných stuttgartských listech \"All-Deutschland\" a druhý v letech 1880–1882 rovněž ve stuttgartských listech \"Für alle Welt\". Knižní podoby se dočkaly až v nakladatelství Karl-May-Verlag v rámci \"Sebraných spisů Karla Maye\" pod pořadovým číslem čtyřicet pět a čtyřicet šest (ale ve zkrácené a upravené podobě).\n\nDěj knih se odehrává ve smyšlených zemích Norlandu, Süderlandu a v Egyptě, Indii a v Severní Americe. Zápletka se nejprve točí kolem spiknutí proti norlandskému králi a po mnoha dějových zvratech dílo vrcholí honbou za pokladem indického mahárádži.\nZa jediné české (a kompletní) vydání můžeme opět poděkovat brněnskému nakladatelství Návrat, které romány vydalo (každý z nich ve dvou svazcích) roku 1995 a 1996 v rámci svého projektu \"Souborné vydání díla Karla Maye\" v překladu Vladimíra Šundy a s ilustracemi Petra Pelikána.\n\n\n"}
{"id": "76207", "url": "https://cs.wikipedia.org/wiki?curid=76207", "title": "Ladožskaja (stanice metra v Petrohradu)", "text": "Ladožskaja (stanice metra v Petrohradu)\n\nLadožskaja () je stanice Petrohradského metra.\n\nStanice se nachází na Pravoberežné lince, v její jihozápadní části; přesněji na pravém břehu řeky Něvy nedaleko nově vybudovaného Ladožského nádraží. Konstruována je jako jednolodní, stěny i podlaha je obložená kamenem, osvětlení je zajištěno pomocí světel na sloupech vycházejících z nástupiště. Má jeden výstup vedoucí do povrchového vestibulu přímo k nádraží. Zprovozněna byla 30. prosince 1985, je tedy jednou z nejstarších stanic na celé lince.\n\n"}
{"id": "76212", "url": "https://cs.wikipedia.org/wiki?curid=76212", "title": "Adeodatus", "text": "Adeodatus\n\nAdeodatus (resp. Adeodatus II.; zemřel 17. června 676, Řím) byl mnich z římského benediktínského kláštera sv. Erasma. 11. dubna 672 byl zvolen papežem. Pontifikát vykonával až do své smrti.\n\n \n"}
{"id": "76216", "url": "https://cs.wikipedia.org/wiki?curid=76216", "title": "Bonifác V.", "text": "Bonifác V.\n\nBonifác V. (??, Neapol – 25. října 625) byl papežem od 23. prosince 619 až do své smrti.\n\nJeho pontifikát začal až po třinácti měsících po volbě, protože čekal na souhlas císaře Herakleia. Věnoval se zejména změnám v organizaci církve. Snažil se potvrdit církevní zvyky v oblasti občanského práva (např. otázku dědictví). Prosazoval rovněž právo na azyl pro ty, kdo při pronásledování hledali útočiště v kostele. Reorganizoval církevní strukturu v Anglii, založil arcibiskupství v Canterbury a prvním metropolitou jmenoval Justuse.\n\nBěhem jeho pontifikátu byla dokončena výstavba římského hřbitova svatého Nikodéma na Via Niomentana.\n"}
{"id": "76218", "url": "https://cs.wikipedia.org/wiki?curid=76218", "title": "Amazonie", "text": "Amazonie\n\nAmazonie je označení pro geografickou oblast v Jižní Americe, zahrnující povodí řeky Amazonky a jejích přítoků. Jedná se z větší části o zalesněnou pánev o rozloze 6,915 milionu km² nacházející se na území států Brazílie, Bolívie, Venezuely, Kolumbie, Ekvádoru, Peru, Guyany, Surinamu a Francouzské Guyany.\n\nOblast Amazonie je na západě ohraničena hřebeny And, na severu tvoří hranici Guayanská vysočina, na jihu je to zejména Brazilská vysočina a na východě ústí řeky a pobřeží Atlantského oceánu. Hlavní vodní tok tvoří řeka Amazonka, která z celého povodí odvádí do Atlantského oceánu 6,9 bilionu m³ sladké vody ročně, což představuje asi 20% celkového objemu, které všechny světové řeky odvedou do moří a oceánů. Nejvyšším bodem celé oblasti je vrchol hory Yerupajá vysoké 6635 m.\n\nVětšinu území Amazonie, více než 5 milionů km², pokrývá Amazonský deštný prales, největší tropický deštný prales světa. V okrajových oblastech Amazonie se však objevují i jiné ekosystémy včetně savan, buše (zvaného \"caatinga\" či \"cerrado\"), galeriových lesů nebo horských mlžných lesů. Oblast Amazonie je známá vysokou mírou biodiverzity: žije v ní více než 100 000 druhů savců, plazů a ptáků a dalších 270 000 druhů hmyzu. Udivující je biodiverzita rostlin, z nichž některé jsou využívány jako kulturní plodiny (kvajáva, kaučukovník, kakaovník, juvie ztepilá) nebo pro výrobu léčiv (lapacho, vilcacora) a drog. Je pravděpodobné, že mnoho zdejších léčivých či jinak užitečných rostlin ještě čeká na objevení.\n\nV antropologii a etnologii se používá pojem Velká Amazonie pro celou tropickou část Jižní Ameriky kromě And – kromě povodí Amazonky se k ní řadí i povodí Orinoka a oblast východní Brazílie. Původní obyvatelé této oblasti jsou amazonští indiáni a jejich kultura v celé této oblasti vykazuje mnoho společných rysů.\n"}
{"id": "76219", "url": "https://cs.wikipedia.org/wiki?curid=76219", "title": "Severinus", "text": "Severinus\n\nSeverinus (??, Řím – 2. srpna 640) byl papežem od října 638 (uvádí se i 28. květen 640, což je datum slavnostního uvedení v úřad) až do své smrti.\nPocházel z vyšších společenských vrstev Říma. Po smrti svého předchůdce Honoria I. byl zvolen papežem 12. října 638. Na potvrzení své volby císařem však musel čekat rok a půl. Poté vykonával svůj úřad pouze dva měsíce. Souhlasil s názory Řehoře I. Velikého na význam mnišství, vážil si rovněž světského kléru, kterému zvýšil plat. Pochovaný byl ve svatopetrské bazilice.\n"}
{"id": "76220", "url": "https://cs.wikipedia.org/wiki?curid=76220", "title": "Jan IV. (papež)", "text": "Jan IV. (papež)\n\nJan IV. (??, Dalmácie – 12. října 642) byl papežem od 24. prosince 640 až do své smrti.\n\nPapežem byl zvolen po čtyřměsíčním období sedisvakance a jeho pontifikát trval necelé dva roky. Pocházel z Dalmácie, byl synem právníka jménem Venantius. Církev (a latinské obyvatelstvo vůbec) tehdy Dalmácii velice trpěla v důsledku nájezdů Avarů a následně příchodu Slovanů, Jan IV. proto svou vlast podporoval materiálně i morálně – zajistil přenos ostatků významných dalmátských světců do Říma a usiloval o pokřesťanštění dalmátských Slovanů. Odsoudil také monotheletismus jako herezi.\n"}
{"id": "76221", "url": "https://cs.wikipedia.org/wiki?curid=76221", "title": "Ajovové", "text": "Ajovové\n\nAjovové (Iowa, Ioway) jsou severoamerický indiánský kmen, jehož jazyk, ajova-oto, patří do sújsko-katóbské jazykové rodiny, konkrétně do skupiny Čivere (Chiwere). Sami si říkají \"Baxoje\", což znamená \"Šedý sníh\".\nSpolečně s Oty, Missurii a Vinnebagy kdysi zřejmě tvořili jeden národ. Původně žili v lesích jižně od Velkých jezer, odkud se přemístili na prérie dnešní Iowy, kde se zabývali jednoduchým zemědělstvím a sezonním lovem bizonů.\nPo většinu roku obývali vesnice tvořené chýšemi ze dřeva a kůry, v jejichž blízkosti se nacházela pole, na nichž pěstovali kukuřici, fazole a tykve. V době lovů na bizony se kvůli větší mobilitě přesouvali do týpí a do svých vesnic se vraceli až v době sklizně. V zimě se kmen rozptýlil na menší skupinky, které si našly nějaké chráněné místo poblíž zdroje dřeva a zde setrvaly až do jara, kdy opět přišly do původních vesnic, aby zasely.\n\nV roce 1824 museli Ajovové svou zemi postoupit USA, v letech 1836–1838 pak byli přesunuti do rezervace Great Nemaha na hranicích nynější Nebrasky a Kansasu. Roku 1848 je zasáhla v pořadí již druhá epidemie. V roce 1878 se kmen rozštěpil na dvě části: jedna zůstala v Nebrasce a Kansasu a druhá se odstěhovala do Indiánského teritoria v dnešní Oklahomě, kde jim byla v roce 1883 přidělena rezervace.\n\nRoku 1760 byl počet Ajovů odhadnut na 1 100 lidí, v roce 1780 jich bylo asi 1 200. Vinou epidemie pravých neštovic, která je postihla roku 1804, se jejich počet snížil na 800 osob. Na počátku 20. století jich bylo asi 500, v roce 1923 bylo napočítáno 420 Ajovů, z toho 82 v Oklahomě. Roku 1960 jich zbylo pouze 200 (100 v Oklahomě), postupně se však jejich populace začala zvyšovat až na dnešních 2 258 osob (rok 2000). Toto číslo je ale velmi nepřesné, protože Ajovové uzavírají manželství i s bělochy a příslušníky jiných indiánských národů.\n\nPoslední lidé, kteří mluvili plynně ajovsky, zemřeli koncem roku 1996.\n"}
{"id": "76222", "url": "https://cs.wikipedia.org/wiki?curid=76222", "title": "Tři muži na silnici (slečnu nepočítaje)", "text": "Tři muži na silnici (slečnu nepočítaje)\n\nReklamní film Tři muži na silnici (slečnu nepočítaje) je český krátký film z roku 1935. Jedná se o reklamu na pneumatiky a boty značky Baťa, v němž hlavní roli vytvořil Vlasta Burian, společně s Čeňkem Šléglem, Hanou Vítovou a Josefem Malečkem.\n\nReklamní krátký film zlínského studia FAB z roku 1935. V tomto snímku Vlasta Burian (hraje zde sám sebe) doporučuje pneumatiky firmy Baťa. I ostatní herci doporučují pneumatiky Bati. V dalších úlohách si zahráli: Čeněk Šlégl (strážník na motorce), Hana Vítová (slečna s kolem) a Josef Maleček. Burian říká tato slova: \"„Svůj vercajk odhazuji v dáli, zde pneumatiky Baťa jsou. Na nich je každý svého stroje pán, ať slečna, strážník, Maleček, i Vlasta Burian. Jakostí dobrou, lácí svou, bezpečně vždycky vpředu jdou – toť pneumatiky Baťa jsou!!!“\"\n\nToto je Burianova první a poslední reklama a zároveň dvacátý třetí film, i když trvá jen 4 minuty.\n\n\n\n\n"}
{"id": "76223", "url": "https://cs.wikipedia.org/wiki?curid=76223", "title": "Jindřich Severa", "text": "Jindřich Severa\n\nJindřich Severa (5. dubna 1909 Kopidlno – 9. listopadu 1980 Praha) byl český sochař, medailér, malíř a pedagog Fakulty architektury ČVUT a uměleckoprůmyslový výtvarník. \n\nNarodil se v kantorské rodině, po matce italského původu. Studoval na Fakultě architektury ČVUT, Filozofické fakultě Karlovy univerzity a rovněž na Akademii výtvarných umění v Praze jako žák profesora Otakara Španiela. Na začátku 2. světové války učil na reálce v Praze na Vyšehradě. Jeho žáky tam byli například pozdější sklář René Roubíček nebo Adolf Born. Během okupace se zapojil i do ilegálního odboje (podle svého vlastního písemného prohlášení byl členem skupin „V boj“ a Trávnice“). Od roku 1945 až do penze vyučoval kreslení a modelování na Fakultě architektury ČVUT v Praze, kde se také habilitoval. Levicová orientace a zájem o politiku ho přivedly do KSČ, angažoval se v soutěžích na zakázky socialistického realismu a ve Svazu československých výtvarných umělců. Začátkem 50. let 20. století se přestěhoval do Řevnic, kde ho postihla rodinná tragedie: při vlakovém neštěstí zahynul jeho pětiletý syn. Severa byl všestranný polyhistor, četl, sbíral knihy mnoha oborů, psal eseje. \n\nNedatovaný portrét Jindřicha Severy jako sochaře namaloval malíř J. J. Kamenický; byl vydražen na internetové aukci v listopadu 2017.\n\nJeho dcera Jitka se v roce 1976 vdala za hudebního publicistu Jiřího Černého.\n\nZajímalo ho spojení architektury a sochařství. Bylo tématem několika jeho studií. Maloval většinou krajinu. Jeho dílo nebylo rozsáhlé, spíše různorodé. Po povodni ateliéru v Řevnicích z jeho sochařských modelů a skic zbylo poměrně málo.\n\n\n"}
{"id": "76224", "url": "https://cs.wikipedia.org/wiki?curid=76224", "title": "Proroctví slepého mládence (film)", "text": "Proroctví slepého mládence (film)\n\nProroctví slepého mládence byl popěvek Vlasty Buriana uveřejněný v Československém filmovém týdeníku v lednu 1938. Šlo o Burianův dvacátý šestý film, i když velmi krátký.\nVlasta Burian zde zpíval popěvek ke dvacátému výročí založení První republiky.\n\nSlepý mládenec (Vlasta Burian) zpívá popěvek k dvaceti letům výročí založení Československa. Najednou se z mládence vyklube Vlasta Burian. Burian říká tato slova: \"„Kdekdo mě zná z historie, já jsem slepej mládenec. Co chci vidět, to však vidím, jak to dělám, moje věc. To jsem dělal v každej čas, teď to budu dělat zas, ve všem jsem jen dobrý viděl, pro špatný však zrak můj has. V novém roce prorokuju ve sportu jen vítězství, o tom se už přesvědčíte v hokejovém mistrovství. Máme prima hráče jen, vesele už trénujem, když nebude nikdo lepší, pak to jistě vyhrajem. Proto lide dobré vůle proroctví mé v mysli měj a v tom roce jubilejním sobě a svým bližním přej: republice klid buď dán, mír a pokoj zachován, to vám tady z plna srdce přeje Vlasta Burian.“\"\n\n"}
{"id": "76227", "url": "https://cs.wikipedia.org/wiki?curid=76227", "title": "Jehlan", "text": "Jehlan\n\nJehlan je trojrozměrné těleso. Jeho základnu (nebo také podstavu) tvoří mnohoúhelník. Vrcholy základny jsou spojeny s jedním bodem mimo rovinu základny – tento bod se obvykle nazývá (hlavní) vrchol jehlanu.\n\nKolmá vzdálenost vrcholu od roviny podstavy se nazývá \"výška jehlanu\".\n\nObjem jehlanu se vypočítá jako\nkde formula_2 je obsah podstavy a formula_3 výška.\n\nPovrch jehlanu se vypočítává jako součet obsahu základny a obsahu jednotlivých trojúhelníkových stěn - jejich počet je dán počtem stran základny.\nkde formula_5 je obsah podstavy a formula_6 je obsah pláště.\n\nNa výše uvedených vzorcích je zajímavé, že pokud budu vrchol jehlanu posunovat v rovině rovnoběžné s rovinou základny, nemění se objem (obsah podstavy i výška zůstávají stejné), ale pouze povrch - ten může při posouvání vrcholu „dostatečně daleko“ v dané rovině růst nad všechny meze.\n\nJehlan nemůže nikdy být středově souměrný.\n\nJehlan je osově souměrný pouze tehdy, je-li základna středově souměrná a průmět vrcholu jehlanu do roviny základny je shodný se středem souměrnosti základny (laičtěji: vrchol jehlanu musí ležet „kolmo nad středem souměrnosti základny“.).\nOsou souměrnosti je v takovém případě spojnice vrcholu se středem souměrnosti základny.\n\nJehlan může být rovinově souměrný pouze tehdy, je-li základna osově souměrná a průmět vrcholu jehlanu do roviny základny leží na ose souměrnosti základny. (Lidštěji: vrchol jehlanu musí ležet „kolmo nad osou souměrnosti základny“.)\nRovinou souměrnosti je v takovém případě rovina určená osou souměrnosti základny a vrcholem jehlanu.\n\nPokud tvoří základnu jehlanu mnohoúhelník o formula_7 stranách, má jehlan:\nJehlan nemá tělesové úhlopříčky, stěnové mohou být jen v základně (pro n větší než 3).\nJehlan je konvexní jen tehdy, je-li konvexní jeho základna.\n\nPokud kolmice k podstavě procházející vrcholem protíná podstavu v jejím těžišti, nazýváme takový jehlan kolmý. Pokud tomu tak není, nazýváme jej kosý.\n\nPokud je základnou jehlanu pravidelný mnohoúhelník a vrchol leží kolmo nad těžištěm základny, mluvíme o pravidelném jehlanu. „Pravidelnost“ jehlanu obvykle podstatně zjednodušuje výpočet jeho objemu a povrchu.\n\nVýpočet údajů v pravidelném formula_11-bokém jehlanu určeném délkou podstavné hrany formula_12a jeho výškou formula_13:\n\n\nformula_14\n\n\nformula_15\n\n\nformula_16\n\n\nformula_17\n\n\nformula_18\n\n\nformula_19\n\n\nformula_20\n\n\nformula_21\n\n\nformula_22, speciálně pro formula_23 je formula_24\n\nPravidelný čtyřstěn je jehlan, jehož základnu i všechny tři boční stěny jsou rovnostranné trojúhelníky. Tento čtyřstěn má stejný tvar všech stěn i délku všech hran - jedná se tedy o jedno z platónských těles.\n\nJeho objem formula_25 a obsah formula_26 lze vypočítat z délky jeho hrany:\n\nJeho výšku lze vypočítat jako formula_29 .\n\nPokud má jehlan čtvercovou základnu a vrchol kolmo nad průsečíkem úhlopříček základny, hovoříme o pravidelném čtyřbokém jehlanu.\n\nJeho objem formula_25 a povrch formula_26 lze vypočítat z délky strany základny formula_32 a výšky formula_33:\n\n\n\n"}
{"id": "76229", "url": "https://cs.wikipedia.org/wiki?curid=76229", "title": "Tis v Novém Městě nad Metují", "text": "Tis v Novém Městě nad Metují\n\nNovoměstský tis je zřejmě nejstarším tisem okresu Náchod. Roste přímo u hlavní silnice (ulice Českých bratří). Tento památný strom je chráněn od roku 1981 pro svoji velikost a stáří.\n\n\nTis přežil řadu stavebních úprav včetně rekonstrukce silnice, za což získal titul Strom hrdina z roku 2005. Tento titul bývá udělován stromům, jimž hrozí vážné nebezpečí vlivem lidské činnosti (stavební úpravy, doprava, emise či pokácení), na které je potřeba upozornit.\n\n"}
{"id": "76231", "url": "https://cs.wikipedia.org/wiki?curid=76231", "title": "Kolotoč humoru", "text": "Kolotoč humoru\n\nStřihový film Kolotoč humoru vznikl roku 1954 a jsou v něm sestříhány tři filmy Vlasty Buriana.\n\nJde o první střihový film o Vlastu Burianovi, obsahuje nejlepší scény z filmů: \"Funebrák\", \"Ducháček to zařídí\" a \"U pokladny stál\".\n\nCelkem vznikly čtyři střihové filmy s Vlastou Burianem (následovaly: 1958 Vlasta Burian, 1963 Král komiků, 1987 Portrét krále komiků), což je celosvětový rekord v počtu filmů věnovaných jednomu herci. Film byl původně vytvořen proto, aby připomněl nejlepší scény z Burianových předválečných filmů, o nichž se na počátku 50. let tvrdilo, že nejsou vhodné k promítání. Nakonec se promítal nejen tento střihový film, ale záhy i filmy, z nichž byl sestříhán.\n\nVlasta Burian (sestřih nejlepších rolí z archivu)\n\n\n"}
{"id": "76236", "url": "https://cs.wikipedia.org/wiki?curid=76236", "title": "Vlasta Burian (dokument, 1958)", "text": "Vlasta Burian (dokument, 1958)\n\nStřihový film Vlasta Burian je film z roku 1958, je v něm sestřháno šest filmů Vlasty Buriana s komentářem Františka Filipovského.\n\nMedailon o Vlastu Burianovi, s komentářem Františka Filipovského. Film je prolínán nejlepšími záběry z filmů: \"Lelíček ve službách Sherlocka Holmese, Funebrák, Anton Špelec, ostrostřelec, U snědeného krámu, Nezlobte dědečka a Katakomby.\"\n\nPoznámka: Druhý střihový film Vlasty Buriana. Film byl vytvořen ze stejného důvodu jako první.\n\nVlasta Burian (role: sestřih nejlepších rolí z archívu)\nFrantišek Filipovský (hlas – mluvená role)\n\n\n"}
{"id": "76239", "url": "https://cs.wikipedia.org/wiki?curid=76239", "title": "Král komiků (film)", "text": "Král komiků (film)\n\nStřihový, hraný film Král komiků – VLASTA BURIAN je film z roku 1963, je v něm sestřiháno dvanáct filmů Vlasty Buriana.\n\nImitátor Vlasty Buriana (Jiří Štuchal) se vrací mezi představením do šatny, a všude vidí Vlastu Buriana. Ten ho provází i na dovolené. Do té doby, než se herec probudí ve své šatně a jde opět vystupovat... Film je prolínán nejlepšími záběry z filmů: \"C. a k. polní maršálek, Lelíček ve službách Sherlocka Holmese, Funebrák, Pobočník Jeho Výsosti, U snědeného krámu, Hrdinný kapitán Korkorán, Hrdina jedné noci, Tři vejce do skla, U pokladny stál..., Když Burian prášil / Baron Prášil, Přednosta stanice a Provdám svou ženu\".\nPozn.: Třetí střihový film Vlasty Buriana. Film byl vytvořen ze stejného důvodu jako první. Byl natočen až po smrti Vlasty Buriana.\n\n\n\n\n\n\n\n\n\n\n\n\n\n\n\n\n"}
{"id": "76241", "url": "https://cs.wikipedia.org/wiki?curid=76241", "title": "Dub u kostela Panny Marie v Opočně", "text": "Dub u kostela Panny Marie v Opočně\n\nV areálu bývalého hřbitova u kostela Panny Marie v Opočně roste památný dub letní (\"Quercus robur\").\n\n\nDub je chráněn od roku 1999 pro svůj vzrůst.\n"}
{"id": "76243", "url": "https://cs.wikipedia.org/wiki?curid=76243", "title": "Hadron", "text": "Hadron\n\nHadron je složená silně interagující subatomární částice (menší než atom). Hadrony mohou obsahovat kvarky, antikvarky, případně také gluony nebo být složeny pouze z gluonů.\n\nHadrony se podle spinu a kvarkového složení dělí na v přírodě běžné:\na exotické nově objevené složené částice:\n\nZatím experimentálně nepotvrzenými hadrony v souladu se standardním modelem jsou:\n\nNukleony jsou hadrony skládající se ze tří kvarků první generace. Například proton je tvořen dvěma kvarky \"u\" a jedním \"d\" (\"uud\"), zatímco neutron jedním kvarkem \"u\" a dvěma \"d\" (\"udd\"). Jsou to základní stavy s výsledným izospinem ½, stejné složení však mají i baryonové rezonance N (izospin ½) a Δ (izospin /).\n\nHadrony jsou částice, které reagují na silnou interakci.\n\nHadron jako celek má barevný náboj roven nule, protože jednotlivé barevné náboje kvarků se vzájemně vyruší.\n\nV každém hadronu se kromě uvedených kvarků v každém okamžiku také nacházejí gluony a páry \"kvark-antikvark\". Každý kvark uvnitř hadronu si neustále vyměňuje barevné náboje s dalšími kvarky v tomtéž hadronu.\n\nKe každému hadronu existuje odpovídající antičástice, skládající se z odpovídajících antikvarků.\n\nKaždý hadron, nerozpadající se v základním stavu silnou interakcí, se může nacházet v excitovaných stavech (které mohou mít odlišné hodnoty spinu a parity) - takové stavy se nazývají rezonance. Rezonance se velmi rychle rozpadají (řádově za 10 s) vlivem silné interakce. Jako rezonance jsou zpravidla označovány i hadrony, které nemají žádný stav stabilní vzhledem k silné interakci a jejich stav je možno považovat za základní (např. tetrakvarky a pentakvarky).\n\n"}
{"id": "76244", "url": "https://cs.wikipedia.org/wiki?curid=76244", "title": "Portrét krále komiků", "text": "Portrét krále komiků\n\nPortrét krále komiků je střihový film z roku 1987 sestávající se z ukázek z filmů Vlasty Buriana, s jeho medailonem a komentářem Josefa Abrháma.\n\nMedailon o Vlastu Burianovi. Komentář mluví Josef Abrhám. Film je medailon o Burianově životě a hlavně pojednává i o poválečném období. Je zde také Burianův herecký medailon. Je to čtvrtý střihový film Vlasty Buriana. Film byl natočen až po jeho smrti.\n\n\n"}
{"id": "76246", "url": "https://cs.wikipedia.org/wiki?curid=76246", "title": "Lípa před kostelem v Opočně", "text": "Lípa před kostelem v Opočně\n\nNa Kupkově náměstí před bývalým kapucínským klášterem a kostelem Narození Páně v Opočně roste památná lípa malolistá (\"Tilia cordata\"). Jedná se o poslední lípu z bývalé aleje lemující celé náměstí.\n\n\nLípa je chráněna od roku 1999 pro svůj vzrůst a jako krajinná dominanta\n"}
{"id": "76247", "url": "https://cs.wikipedia.org/wiki?curid=76247", "title": "Vlasta Burian (dokument, 2001)", "text": "Vlasta Burian (dokument, 2001)\n\nStřihový dokumentární film Vlasta Burian je televizní pořad z roku 2001, jedná se o dokument o životě Vlasty Buriana se vzpomínkami pamětníků a publicistů. Jde o zatím poslední dokumentární film o Vlastu Burianovi. Dokumentů o tomto komikovi bylo v minulosti natočeno více.\n\nZatím poslední pátý medailon o Vlastu Burianovi. Ve filmu bylo použito plno známých i dosud neznámých záběrů. Film pojednává o šťastných i smutných chvílích jeho života. Film je prolínán rozhovory pamětníků, kolegů a historiků i záběry z jeho filmů.\n\n\n\n"}
{"id": "76253", "url": "https://cs.wikipedia.org/wiki?curid=76253", "title": "Star Wars: Epizoda III – Pomsta Sithů", "text": "Star Wars: Epizoda III – Pomsta Sithů\n\nStar Wars: Epizoda III – Pomsta Sithů (v anglickém originále \"Star Wars: Episode III – Revenge of the Sith\") je americký sci-fi film z roku 2005, v pořadí šestý ze série Star Wars. V dějové chronologii se řadí na třetí místo. \n\nDabing \nFilm přenese diváky do období pomalého konce Klonových válek; občanské války mezi silami Galaktické Republiky a Separatistů. Vůdce armády Separatistů, kyborg generál Grievous, pronikl až na Coruscant a unesl kancléře Palpatina. Film začíná v okamžiku, kdy Grievousova vlajková loď s Palpatinem na palubě svádí na oběžné dráze Coruscantu bitvu s republikovými klonovými jednotkami. Hrdinové filmu, rytíři Jedi Obi-Wan Kenobi a Anakin Skywalker, se snaží na stíhačkách proniknout na loď a Palpatina zachránit. Na lodi přistanou, najdou Palpatina, a Anakin dokonce zabije Sitha hraběte Dooku, který ho minule i s Obi-Wanem porazil. Grievous uteče v záchranném modulu, protože loď je zničená a řítí se na povrch planety. Anakinovi se ale povede s lodí přistát a zachrání Palpatina i Obi-Wana.\n\nPo přistání na Coruscant se Anakin setká s Padmé Amidalou, svou tajnou manželkou, a ta mu řekne, že s ním čeká dítě. V noci se mu však zdá sen, stejný jako ten, který ho předtím varoval před smrtí jeho matky, a tentokrát oznamuje, že Padmé zemře při porodu. Následující den se setká s Palpatinem a Palpatine mu vypráví legendu o sithském mistru (Darth Plagueis), který dokázal pomocí Síly navracet život. Na závěr mu řekne, že rozvědka zjistila, že Grievous se ukrývá na planetě Utapau a že navrhne Radě Jediů, aby poslala Anakina zabít ho.\n\nRada však místo Anakina vybere Obi-Wana a Anakin propadne záchvatu vzteku. Palpatine mu slíbí, že zařídí, aby byl jmenován do rady Jediů jako Palpatinův osobní zástupce. Rada sice souhlasí se jmenováním Anakina, ale nepovýší jej na mistra Jedie, a navíc po Anakinovi žádá, aby pro ně špehoval Palpatina. Uražený Anakin přestává Radě důvěřovat.\n\nObi-Wan mezitím s klonovými vojáky odlétá na Utapau. Najde Grievouse a po dlouhém souboji jej zabije. Kloni mezitím bojují s Grievousovými droidy. Z planety však stihne uniknout vedení konfederace nezávislých systémů, v čele s Nutem Gunrayem, které se ukryje na sopečné planetě Mustafar.\n\nNa Coruscantu odhaluje Palpatine Anakinovi svou pravou totožnost; je to Sithský Lord Darth Sidious a byl mistrem hraběte Dooku. Anakin prozradí Palpatinovo tajemství mistrovi Windu a ten se s dalšími třemi Jedii vydává do kancléřovy kanceláře, aby Sidiouse zatkli. V souboji zemřou všichni Jediové kromě mistra Windu, který Sidiouse odzbrojí. Sidious se pokusí poranit mistra Windu sithským bleskem, jenže Windu odrazí blesky světelným mečem a Sidious je jimi zohaven. Do místnosti však vrazí Anakin, který mistrovi Windu slíbil, že tam nepřijde, ale myslí si však, že může Padmé zachránit jen tak, že se stane Sidiousovým učedníkem a naučí se Silou oživovat lidi. Proto zaútočí na mistra Windu a tak poskytne Sidiousovi příležitost, aby ho nakonec zabil sithským bleskem. Poté Sidious přijme Anakina za učedníka a dá mu sithské jméno Darth Vader. Jako první úkol dostane Anakin vyvraždit mistry a padawany v chrámu Jediů. Sidious převezme poté vedení nad klonovou armádou a nařídí vojákům, aby pobili všechny Jedie (tzv. rozkaz 66). Zároveň posílá Anakina, aby vyvraždil radu Separatistů na planetě Mustafar a tak ukončil Klonové války. Anakin se loučí s Padmé a odlétá. Na Mustafaru splní svůj úkol a čeká na další rozkazy.\n\nSenátor Organa, přítel Padmé, se náhodou stane svědkem toho, jak klonový voják zavraždil jeho syna, který byl padawanem. Odlétá proto z Coruscantu, aby našel Jedie. Klonoví vojáci se opravdu obrátí proti Jediům a vyvraždí je. Uniknou pouze mistr Yoda a Obi-Wan a asi 20 dalších Jediů, kteří jsou během dalších let systematicky hledáni a vyvražďováni. Mistr Yoda a Obi-Wan se setkají s Organou a odlétají zpět na Coruscant.\n\nSvoje zohavení použije Sidious jako důkaz, že jsou Jediové zrádci. Zmanipulovaní senátoři krátce na to odhlasují přeměnu Republiky na Impérium a Sidious se stane Imperátorem, neboli císařem.\n\nBěhem zasedání Senátu proniknou Yoda a Obi-Wan do chrámu Jediů a z bezpečnostního hologramu zjistí, že se Anakin stal Sithem. Yoda rozhodne, že se pokusí zničit Sithy; on si vezme na starost Sidiouse a Obi-Wana posílá zabít Anakina. Yoda se vydává do budovy Senátu zabít Sidiouse, boj však skončí nerozhodně a zarmoucený Yoda mizí. Povede se mu utéct a s Organou unikne s Coruscantu, později přistane na planetě Dagobah. kde začne žít ve vyhnanství.\n\nObi-Wanovi se sice nechce s Anakinem bojovat, ale musí, a tak se vydává za Padmé, aby zjistil, kde Anakin je. Řekne Padmé, že se Anakin stal Sithem a ta ihned odlétá na Mustafar, aby se zeptala přímo Anakina. Obi-Wan se schová v její lodi. Anakin Padmé rád vidí, ale Padmé je zděšena tím, co se z něj stalo. Když nakonec Anakin spatří Obi-Wana, obviní Padmé ze zrady a málem ji uškrtí sithským stiskem. Poté bojuje s Obi-Wanem, jsou však naprosto stejně silní. Anakinovi se ale povede poškodit mečem ovládací panel budovy, ve které se nachází, a ta se začne zanořovat do lávy (celý povrch Mustafaru je pokryt lávou). V nových podmínkách Obi-Wan získá převahu a shodí Anakina do lávotoku; nedovede se však přinutit k tomu, aby ho zabil(usekne mu dvě nohy a ruku). Anakin je těžce popálený. Obi-Wan odletí s Padmé z planety, Padmé ale začíná rodit.\n\nSidious odlétá na Mustafar, aby našel Anakina. Povede se mu ho najít a aby mu zachránil život, přetvoří ho na černého polorobota. Když se Anakin probere, prvně se ptá na Padmé. Sidous mu řekne, že ji přece on, Anakin, zabil, aby byl Anakin napříště věrný jen jemu.\n\nPadmé se mezitím narodí dvojčata - chlapeček a holčička, které následně pojmenuje Luke a Leia. Kvůli Anakinově proměně ale ztratí vůli žít a po porodu umírá; pořád je ale přesvědčena, že Anakin není úplně zlý. Její dcerku adoptuje senátor Organa, chlapce odveze Obi-Wan na Tatooine za Anakinovými příbuznými. Obi-Wan odchází do exilu a začíná nový život na Tatooinu jako Ben Kenobi, zároveň tak může dohlížet na Luka.\n\nPo svém uvedení v USA byl film pozitivně oceněn z řad kritiků, na rozdíl od předchozích dvou dílů, těm byl vyčítán nevýrazný děj (přesto mnoho kritiků ale stále poukazovalo na romantickou zápletku jako na nevhodnou). Celkem film vydělal svým tvůrcům 850 milionů dolarů, což z něj učinilo 12. nejvýnosnější snímek v historii a 2. nejvýnosnější pro rok 2005. Uzavřela se tak celá šestidílná sága, která začala prvním filmem z roku 1977. \n\n"}
{"id": "76257", "url": "https://cs.wikipedia.org/wiki?curid=76257", "title": "Kóbe", "text": "Kóbe\n\nKóbe (神戸市; \"Kóbe-ši\") je hlavní město prefektury Hjógo na ostrově Honšú v Japonsku. Kóbe patří mezi nejdůležitější japonské přístavy společně s Jokohamou, Ósakou, Nagojou, Hakatou a Tokiem. Kóbe leží v regionu Kansai na západ od Ósaky. Bylo jedním z prvních japonských měst, které se otevřelo pro obchod se „Západem“ v roce 1868. V tomto kosmopolitním přístavním městě žije 45 500 cizinců z více než 100 různých zemí.\n\nKóbe je součástí souměstí Ósaka-Kóbe-Kjóto.\n\nV roce 1180 bylo Kóbe po krátkou dobu (pět měsíců) hlavním městem celého Japonska.\n\nModerní město Kóbe bylo založeno 1. dubna 1889 a 1. září 1956 se stalo „městem z titulu vládního nařízení“ (tzn., že je de facto postaveno na úroveň prefektury).\nBěhem druhé světové války bylo město dvakrát bombardováno bombardéry B-29. 17. března 1945 331 letounů B-29 zničilo pětinu (asi 7 km²) města a zabilo přes 8 000 jeho obyvatel. 5. června 1945 473 strojů B-29 vypálilo dalších 10 km² zástavby města.\n\nRáno 17. ledna 1995 v 5:46 místního času zasáhlo oblast města Kóbe zemětřesení o síle 6,9 stupně Richterovy škály. Vyžádalo si 6 433 obětí, 300 000 lidí ztratilo domov a značná část města byla těžce poškozena.\nByla to jedna z nejdražších přírodních katastrof v novodobých dějinách.\n\n16. února 2006 bylo v Kóbe otevřeno nové letiště vybudované na umělém ostrově.\n\nKóbe je rozděleno na 9 čtvrtí (\"ku\"):\n\n\n"}
{"id": "76258", "url": "https://cs.wikipedia.org/wiki?curid=76258", "title": "Bahdží", "text": "Bahdží\n\nBahdží je jméno venkovského sídla ležícího nedaleko izraelského města Akko, kde v roce 1892 zemřel Bahá’u’lláh, zakladatel Bahá’í víry, a kde jsou zde uloženy jeho ostatky. Jeho svatyně je poutním místem pro všechny Bahá’í světa a zároveň i kiblou pro Bahá’í denní modlitbu.\n\n"}
{"id": "76260", "url": "https://cs.wikipedia.org/wiki?curid=76260", "title": "Báb", "text": "Báb\n\nSajjid Alí Muhammad (20. října 1819 – 9. července 1850), většinou nazýván Báb, byl zakladatel bábismu. Narodil se v íránském Širázu. Byl kupcem, než se ve svých dvaceti pěti letech prohlásil za zvěstovatele 12. imáma mahdího. Poté, co toto prohlásil, přijal titul Báb, což by se dalo přeložit jako „brána“. Zanechal po sobě stovky dopisů a množství knih, ve kterých předesílá své mesianistické poslání a své učení. Prvním textem byl \"Qayyūm al-asmā\". Po jeho vydání shromáždil 18 žáků (19 je dodnes v bábismu posvátné číslo). Ve své době si Báb získal tisíce příznivců, kteří ač vycházeli ze šíitského islámu, tvořili opoziční hnutí k tehdejšímu šíitskému kněžstvu. Když se Bábovi věřící na několika místech v Íránu pokusili o odpor proti ozbrojeným útokům královské armády, jež byly proti nim vedeny, začali být pronásledováni a zabíjeni. Toto pronásledování dostihlo i Bába, který byl v roce 1850 v íránském Tabrízu popraven.\n\nStoupenci víry Bahá'í tvrdí, že zakladatel Bahá'í víry Bahá’u’lláh je právě oním příslíbeným Poslem Božím či Projevem Božím, jehož zvěstovatelem byl Báb.\n"}
{"id": "76265", "url": "https://cs.wikipedia.org/wiki?curid=76265", "title": "Namáz", "text": "Namáz\n\nNamáz (persky – „denní /povinná/ modlitba“) – označení pro denní modlitbu, kterou Bahá’í mohou vykonávat trojím způsobem: modlitba krátká (jednou za 24 hodin mezi polednem a večerem, střední (třikrát denně ráno, v poledne a večer) a dlouhá (jednou za 24 hodin od poledne jednoho dne do poledne dne následujícího).\n\n"}
{"id": "76269", "url": "https://cs.wikipedia.org/wiki?curid=76269", "title": "Sijám", "text": "Sijám\n\nSijám (arabsky – „půst“) znamená půst, který Bahá’í každý rok drží po dobu 19 dní od 2. března do Nového roku – Nou-Rúz (21. března); od východu slunce do západu slunce se zdržují potravy, pití a kouření.\n"}
{"id": "76271", "url": "https://cs.wikipedia.org/wiki?curid=76271", "title": "Kibla", "text": "Kibla\n\nKibla (\"arabsky\" قبلة, \"směr\") je směr, kterým se muslimové a přeneseně i příslušníci některých jiných náboženství, obracejí při modlitbě.\n\nMohamed ustanovil jako směr muslimské modlitby (صلاة \"salát\") po vzoru židů Jeruzalém. Po roztržce s židy, kteří ho jako proroka nepřijali, \"kiblu\" otočil směrem k Mekce. Svatyně Ka'ba v Mekce v Saúdské Arábii se tak stala centrem islámské víry, k níž od té doby směřují modlitby muslimů.\n\n\"Kibla\" existuje rovněž i v náboženství Bahá’í, kdy se při vykonávání povinné modlitby نماز (persky namáz) věřící obracejí k místu posledního Bahá’u’lláhova pozemského spočinutí v Bahdží v Izraeli.\n\nNěkdy se o \"kible\" hovoří i v souvislosti s judaismem, jehož \"„kiblou“\" je Chrámová hora v Jeruzalémě, nebo s křesťanstvím, kde jsou kostely vždy orientovány na východ. Hovořit ale o \"kible\" v tomto případě není přesné.\n\n"}
{"id": "76272", "url": "https://cs.wikipedia.org/wiki?curid=76272", "title": "Svadilfari", "text": "Svadilfari\n\nSvadilfari je kouzelný hřebec ze severské mytologie. Patřil obrovi neznámého jména (z kmene hrimthursar - tzv. \"obři z jinovatky\"; někdy se jako jeho jméno uvádí \"Blast\"), který se přestrojil za člověka - kameníka - a postavil hradby kolem Ásgardu. \n\nPo válce mezi Ásy a Vány byla zeď kolem Ásgardu, sídla bohů, zbořena. Jednoho dne k bohům přišel převlečený obr a nabídl jim, že postaví hradby nové, silnější a vyšší než předtím. Jako odměnu požadoval slunce, měsíc a bohyni Freyu za manželku. \n\nBohové byli nabídkou pobouřeni, ale Loki jim poradil, aby ji přijali pod podmínkou, že zeď postaví za šest měsíců (mezi zimním a letním slunovratem) a bez pomoci člověka, jinak nedostane nic. Obr souhlasil, za předpokladu, že mu může pomoci jeho hřebec Svadilfari. \n\nKameník tedy začal stavět, nashromáždil velké kameny a Svadilfari těžký náklad s lehkostí dopravil na místo. Když bohové uviděli, kolik práce stihl za jedinou noc, rozzlobili se, neboť bylo jasné, že kameník není obyčejný člověk, ale obr. Nemohli však nic dělat. \n\nJak se letní slunovrat blížil a zeď už byla téměř dokončená, začali se bohové obávat, že obr vše stihne do stanovené lhůty. Obořili se na Lokiho, který jim tak špatně poradil, a Loki slíbil, že se postará, aby obr svou odměnu nedostal. \n\nDruhý večer se Loki v podobě překrásné klisny objevil před Svadilfarim. Hřebce přemohla touha a zapomněl na pána i jeho práci a zpřetrhal postroje. Pronásledoval klisnu celou noc a obr jej musel chytat. Hradby se mu nepodařilo dokončit. Rozzuřený obr se stále dožadoval své odměny, především krásné Freyi a tak jej bůh Thór jednou ranou svým kladivem Mjollni zabil.\n\nO několik měsíců později se Lokimu narodilo osminohé hříbě jménem Sleipnir, které daroval Ódinovi. \n\nPříběh o stavbě Ásgardské zdi a Svadilfarim lze najít v Mladší Eddě Snorriho Sturlusona v části \"Gylfaginning\".\n"}
{"id": "76273", "url": "https://cs.wikipedia.org/wiki?curid=76273", "title": "GTK", "text": "GTK\n\nGTK (zkratka z GIMP Toolkit), dříve \"GTK+\" je v informačních technologiích sada knihoven určených pro běh programů v grafickém uživatelském rozhraní. Knihovna původně vznikla pro potřeby grafického rastrového editoru GIMP a byla poté použita pro prostředí GNOME. Velmi rychle se tak stala jednou ze dvou nejpopulárnějších knihoven a spolu s knihovnami Qt nahradila dříve používané knihovny Motif. GTK je šířeno jako open source software s licencí LGPL jako součást projektu GNU.\n\nGTK vytvořili v roce 1997 členové skupiny eXperimental Computing Facility (XCF) Kalifornské university v Berkeley (Spencer Kimball, Peter Mattis a Josh MacDonald).\n\nGTK používá programovací jazyk C, přestože jeho design používá objektový systém GObject. GNOME platforma podporuje programovací jazyky C++ (gtkmm), Perl, Ruby, Java (zatím nefunkční na Microsoft Windows) a Python (PyGTK). Dále byly napsány vazby pro mnoho dalších programovacích jazyků (včetně Ada, D, Fortran (gtk-fortran), Haskell, Lua, Ocaml, Pascal, PHP, Pike, Hrot, JavaScript, Tcl, Euphoria a také pro všechny programovací jazyky založené na .NET). GTK server poskytuje IPC rozhraní založené na streamu GTK, pro které umožňuje využití v jakémkoli jazyku se schopností I/O, včetně shell scriptu. Vazby pro mnoho jazyků mohou být vygenerovány automaticky přes GObject-introspection.\n\nGTK dále podporuje jazyky napsané pro účely GObjectu systému Vala a GOB.\n\nPodobně jako Qt (ale na rozdíl od jiných) není GTK založen na knihovně Xt, což umožňuje využití GTK na platformách, kde není X Window System dostupný. Avšak v takovém případě nemá GTK přístup do databáze X resources, která umožňuje uživatelské přizpůsobení aplikací v X Window System.\n\nGTK zpočátku obsahoval další knihovní funkce, které se ne příliš striktně vázaly ke grafice. Například nástroje pro práci s datovými strukturami binární stromy. Tyto nástroje se spolu s objektovým systémem nazvaným GObject přesunuly do separované knihovny s názvem GLib, kterou programátoři mohou využívat k vytvoření kódu, který nevyžaduje grafické rozhraní.\n\nGTK byl původně naprogramován pro X Window System; ten zůstává jeho primární cílovou platformou. Další cílené platformy jsou Microsoft Windows (Windows 2000 a výše), DirectFB a Quartz (macOS 10.4 a následující verze, které jsou v neustálém vývoji).\n\nKoncový uživatel si může v prostředí programu nakonfigurovat nástroje, které jsou spojeny s nabízenými enginy. Enginy, které zde jsou, dokáží emulovat vzhled dalších populárních nástrojů nebo platforem jako Windows 95, Motif, kvart a NEXTSTEP.\n\nGTK bylo původně navrženo a použito v GIMPu (GNU Image Manipulation Program) jako náhrada za Motif. V některých bodech byl Peter Mattis rozčarován prací s Motifem a začal tedy psát svůj vlastní GUI nástroj, zvaný GIMP. Ten nakonec úspěšně nahradil Motif verzí GIMPu 0.60. Nakonec GTK bylo přepsáno na objektově orientovaný grafický program a přejmenováno na GTK, který byl poprvé použit jako GIMP 0.99.\n\nGTK 2 předčilo GTK 1. Jeho nové rysy zahrnují zlepšené renderování textů, k čemuž bylo využito Pango, což je nový engine, který vylepšil přístup používání Accessibility Toolkitu, kompletní přechod k Unicode, který využívá UTF-8 řetězců a má více flexibilní API. Ať tak nebo onak, verze GTK 1 a 2 nejsou kompatibilní a aplikace proto musí být portovány.\n\nOd verze 2.8 běží GTK 2 na knihovně Cairo pro překlad vektorové grafiky v GTK 2.\n\n"}
{"id": "76276", "url": "https://cs.wikipedia.org/wiki?curid=76276", "title": "Karel Kramář", "text": "Karel Kramář\n\nKarel Kramář (27. prosince 1860 Vysoké nad Jizerou – 26. května 1937 Praha) byl český a československý politik, za Rakouska-Uherska předák mladočeské strany, za světové války účastník odboje, po roce 1918 první ministerský předseda ČSR, dlouholetý předseda Československé národní demokracie, později Národního sjednocení.\n\nNarodil se ve Vysokém nad Jizerou v rodině vyučeného zedníka Petra Kramáře ze Stanového, později regionálně uznávaného zámožného stavitele a majitele cihelny. Matka Marie, rozená Vodseďálková, pocházela z rolnické rodiny vysockých starousedlíků, její dědeček byl starostou. Karel Kramář byl jediným přeživším z pěti dětí svých rodičů. Rodiče se upjali na jeho budoucí kariéru a spolu s ním rozhodli pro studium v Praze. V šestnácti letech Karel Kramář opustil domov a studoval na reálném gymnasiu v Praze na Malé Straně, bydlel v podnájmu na Hradčanech. V roce 1871 začal svá studia na malostranském gymnáziu, které v tehdejší době mělo dobrou vlasteneckou pověst. Od primy až do oktávy studoval s vyznamenáním, učil se jazykům, hrál na piáno a housle, kreslil a maloval. Tento širší zájem o jazyky a kulturu v mladých, studentských letech provázel Dr. Kramáře po celý život. V červnu 1879 maturoval s vyznamenáním a po prázdninách na podzim téhož roku odjel do Berlína, kde se dal zapsat na právnické fakultě, ale v letním semestru již studoval na universitě ve Štrasburku. Na podzim 1880 byl zapsán jako posluchač práv na pražské universitě, kde se účastnil velmi živě tehdejšího studentského národního života. Dne 24. dubna 1881 se stal doktorem práv na Právnické fakultě Univerzity Karlovy. Po dokončení právnických studií se nemusel živit prací a připravoval se na kariéru vysokoškolského pedagoga, proto se vypravil na další studia do ciziny. Nejdříve studoval národní hospodářství na berlínské universitě u prof. Adolfa Wagnera, jednoho z tzv. „katedrových socialistů” a odborníka finanční vědy a ještě týž rok se dal zapsat na pařížské svobodné škole politických věd, kam ho přilákala skvělá jména některých profesorů této školy zvláště Alberta Sorela, Emila Boutmy, Anatola Henry Leroy-Beauliena a ruského státníka Nik. Milutina. Studoval celkem na pěti zahraničních univerzitách: vývoj rakouského státního práva ve Vídni, národní hospodářství v Berlíně a politické vědy v Paříži a Štrasburku. Krátce také pobýval v Londýně. Doktorský diplom získal v Praze roku 1884.\n\nSystematicky a důsledně se připravoval na politickou dráhu, sblížil se se svým bývalým pedagogem Josefem Kaizlem a s Tomášem Masarykem. Rád cestoval, ovládal dokonale čtyři jazyky - ruštinu, francouzštinu, němčinu a angličtinu, znal také základy latiny. Byl znamenitý debatér. Výhodou mladého politika byla i jeho finanční nezávislost. Vlastnil tkalcovnu v Libštátě, disponoval akciemi v \"Pražské akciové tiskárně\", estonské \"Kränholmanufaktur\" v Tallinnu a dalších podnicích, jeho otec byl majitelem cihelny v Semilech; jeho majetek posléze rozmnožil i sňatek.\n\nKoncem 80. let spolupracoval s Masarykem a Kaizlem na formulování nového politického směru (takzvaný realismus). V lednu roku 1889 Kramář od Jana Herbena převzal a nadále financoval čtrnáctideník Čas. Vedl redakci, psal příspěvky, podobně jako historik a politik Antonín Rezek. Podílel se mimo jiné spolu s Tomášem Masarykem na založení České strany lidové – realistické.\n\nV roce 1890, v době vrcholící mladočeské kampaně proti punktacím, vstoupil stejně jako Kaizl a Masaryk k mladočechům. Ve volbách do Říšské rady roku 1891 byl za mladočechy zvolen do Říšské rady (celostátní parlament). Reprezentoval kurii venkovských obcí, obvod Jičín, Nová Paka atd. Od roku 1894 až do roku 1913 rovněž působil jako poslanec Českého zemského sněmu.\n\nZatímco Masaryk brzy od mladočechů odešel, Kaizl s Kramářem zůstali a postupně se stali hlavními představiteli realistického, umírněného proudu ve straně.\n\nRoku 1894 byl spoluautorem Nymburské rezoluce mladočechů, která byla vítězstvím umírněného proudu a porážkou radikálně opozičního proudu. Během 90. let opakovaně vystupoval jako spojenec Kaizla a dalších realistických mladočechů. Koncem dekády jejich aktivity nasměrovaly dočasně mladočechy k provládnímu táboru. Šlo o postupný proces (takzvaná etapová politika). Když se moci ujala vláda Kazimíra Badeniho, podpořili mladočeši její návrh reformy volebního systému (Badeniho volební reforma) a v roce 1897 dojednali i zásadní změnu úředního statutu češtiny (takzvaná Badeniho jazyková nařízení). Tehdy již mladočeská strana vystupovala jako otevřeně provládní. Kramář o tom napsal Kaizlovi: „\"My už kousli do zapovězeného jablka – a tu nevázanost na všecky strany jsme ztratili\".“ Badeniho vláda ale padla pro odpor německorakouských nacionalistů proti jazykovým nařízením. Kramář se pak spolu s Kaizlem ještě snažili manévrovat vůči následujícímu vládnímu kabinetu (první vláda Paula Gautsche). Nechtěli převzít radikálně nacionální rétoriku, jakou tehdy například v německorakouském táboře praktikoval Georg von Schönerer, ale zároveň si byli vědomi, že po pádu Badeniho kabinetu se prostor pro výraznější naplnění českých požadavků a tedy i pro úspěchy mladočeské strany zužuje. Gautschova jazyková nařízení, se kterými předseda vlády Gautsch seznámil Kaizla a Kramáře, byla skromnějším a rovněž neúspěšným pokusem o revizi Badeniho jazykových nařízení.\n\nV roce 1897 byl zvolen předsedou Mladočeské strany\n\nPo celá 90. léta zůstával Kramář blízkým spolupracovníkem Kaizla, ale byl poněkud v jeho stínu. Občas se jejich názory rozcházely, například když koncem století Kramář otevřeně na parlamentní půdě zaútočil na zahraniční politiku státu, zatímco Kaizl tehdy byl loajálním ministrem financí v předlitavské vládě Franze Thuna-Hohensteina. Kramář se roku 1899 veřejně vyjádřil o Trojspolku (aliance Rakouska-Uherska, Německa a Itálie) jako o „\"starém, obehraném luxusním klavíru, který sice ještě nemůžeme odložit do skladiště, na který také ale už současně nehrajeme\".“\n\nNadále zůstával významným parlamentním politikem a řečníkem. Mandát ve vídeňském parlamentu obhájil ve volbách do Říšské rady roku 1897 (opět kurie venkovských obcí, obvod Jičín, Jilemnice, Semily atd.) i volbách do Říšské rady roku 1901 (nyní městská kurie, obvod Tábor, Pacov, Kamenice atd.).\n\nV prvních letech 20. století po smrti Josefa Kaizla postupně převzal jeho pozici ve straně. Když se tehdy vláda Ernesta von Koerbera pokoušela o realističtější politiku a usmiřovací česko-německá jednání, se Kramář zapojil do těchto debat. V roce 1902 formuloval český postoj k státoprávním otázkám. Neodmítl zcela požadavek českých Němců na zavedení krajského zřízení, ale odmítl, aby kraje byly podřízeny přímo vládě, bez vazby na celozemský správní orgán. Aktivní byl i v roce 1905, kdy se v Předlitavsku začala vyostřovat pod vlivem revoluce v Rusku debata o demokratických reformách, zejména všeobecném volebním právu. Ihned poté, co se sám vrátil z letní dovolené v Rusku, začal v mladočeské straně agitovat ve prospěch reformy a návratu k demokratickým tradicím mladočešství. Své představy tehdy zformuloval i ve spisku \"Poznámky o české politice\". Přihlásil ke k umírněné tradici, jakou v mladočeské straně razili Josef Kaizl nebo Gustav Eim. Vyzýval ke sjednocení českých liberálních politických proudů, podporoval aktivní parlamentní politiku a odmítal prázdné agitování za státní právo. Když vídeňská vláda ustoupila veřejnému tlaku a odsouhlasila volební reformu, která skutečně zaváděla rovné a všeobecné volební právo, dohlížel na rychlou proměnu fungování mladočeské strany tak, aby obstála v nadcházející, daleko komplikovanější politické soutěži. V březnu 1906 byly tyto změny formálně odsouhlaseny na stranickém sjezdu. K mladočechům tehdy vstoupili četní bývalí pokrokáři a realisté a strana se snažila integrovat nesocialistické politické proudy.\n\nV době okolo roku 1906 začala nová etapa provládního aktivismu mladočechů (takzvaná \"pozitivní politika\"). V roce 1906 Kramář odsouhlasil vstup mladočecha Josefa Fořta do předlitavské vlády. V červenci 1906 se stal předsedou poslaneckého klubu mladočechů na dosluhující Říšské radě. Sám byl zvolen ve volbách do Říšské rady roku 1907 (obvod Čechy 033). Po volbách se ministrem ve vídeňské vládě stal další mladočech František Fiedler. České politické spektrum (zásadně proměněné volbami) se nyní rozdělilo. Mladočeši, agrárníci a klerikálové se stavěli vstřícně k provládní spolupráci vůči kabinetu Maxe Becka a vytvořili na Říšské radě samostatnou frakci (\"Národní klub na radě říšské\"), zatímco ostatní české nesocialistické strany se na jeho činnosti nepodílely. Provládní pozici obhajoval Kramář i vůči následující vládě Richarda Bienertha. Roku 1908 mladočeši podpořili rozpočet, ale vstřícná politika čelila rostoucí kritice (na protivládní pozice přešli i někteří mladočeši a čeští agrárníci).\n\nKramář v této době významně řešil i zahraničněpolitické otázky. Jeho proslovanská činnost, od roku 1907 nazývaná \"novoslovanství\", vyvrcholila v podobě tzv. slovanských sjezdů. Zorganizoval všeslovanské sjezdy v Praze (12. července 1908) a v Sofii (roku 1910). Propagoval myšlenky novoslovanství - vzájemného sbližování, spolupráce, solidarity a vojenské, hospodářské a kulturní pomoci. Tentokrát nemělo jít o panslovanské koncepce namířené proti monarchii a státu. Naopak, Kramář předpokládal soulad mezi slovanskou orientací Čechů a zájmy Rakouska-Uherska (posilování hospodářské spolupráce s východní a jihovýchodní Evropou a kultivace zahraničních spojenectví se slovanskými státy). Slovanský element v monarchii byl tehdy posílen anexí Bosny a Hercegoviny (mladočeši anexi podpořili, stejně jako klíčový zákon o vojenských výdajích). Kramář na Říšské radě zároveň inicioval utvoření volného poslaneckého svazu, \"Slovanská jednota\", který tvořili čeští, jihoslovanští i někteří ukrajinští nesocialističtí poslanci.\n\nPozitivní politika mladočechů v roce 1909 čelila dalším otřesům. Čeští ministři Albín Bráf a Jan Žáček opustili vládu na protest proti krokům některých zemských sněmů v alpských zemích, které deklarovaly němčinu jako výlučný místní jazyk. Kramář ale poté, co slovanské opoziční nálady vedly k obnovení parlamentních obstrukcí, navrhl převratnou změnu jednacího řádu Říšské rady, která výrazně ztížila obstruování. Mladočeši, kteří přitom v předchozích dvaceti letech opakovaně používali radikální obstrukce jako politický nástroj tak nyní prostřednictvím svého předáka tento instrument zavrhli. I tak se ale provládní většina v roce 1910 a s ní se vytratila i Kramářova koncepce pozitivní politiky. Důsledkem selhání této strategie byl i Kramářův politický neúspěch, když v listopadu 1910 nebyl zvolen za předsedu parlamentního Českého klubu (obnovena střechová frakce českých nesocialistických poslanců) a místo něj toto místo zaujal František Fiedler, který v této době získal dominantní vliv ve straně, jež se nyní orientovala ryze opozičně.\n\nKramář nicméně uspěl ve volbách do Říšské rady roku 1911 (zvolen za obvod Čechy 03). Byl zvolen jedním z místopředsedů rakouského říšského parlamentu a jednu dobu se vážně uvažovalo i o jeho jmenování na významný post v rakouské vládě.\n\nDo vypuknutí 1. světové války byl Kramář zastáncem federalizovaného Rakouska-Uherska v jehož rámci by úzce spolupracovaly slovanské národy. V červnu 1914, tedy krátce před vypuknutím 1. světové války, ovšem Kramář vypracoval dokument s názvem Slovanská ústava, který již s existencí Rakouska-Uherska nepočítal a české země plánoval jako součást slovanské federace, která měla dále zahrnovat Rusy, Bulhary, Poláky, Srby a Černohorce. Tento dokument odeslal carské vládě do Petrohradu. Je otázkou, do jaké míry byl (pouhou) výzvou představitelům carského Ruska, aby se začali politicky angažovat ve střední Evropě, či nakolik k jeho vzniku přispělo soužití a posléze manželství s Ruskou Naděždou Nikolajevnou Abrikosovovou (viz níže).\n\nPo vypuknutí světové války začal Kramář organizovat domácí odboj. Roku 1915 byl za to zatčen a v procesu, který trval od 6. prosince 1915 do 3. července 1916 spolu s Aloisem Rašínem, Vincencem Červinkou a Josefem Zamazalem odsouzen k trestu smrti pro velezradu a vyzvědačství (v tomto procesu jej obhajoval Eduard Koerner). Zatčení a odsouzení Kramáře bylo přelomovým krokem, protože z politického života (a podle původního rozsudku i z fyzické existence) měl zmizet přední český politik. Uvedených skutků se měl dopustit mimo jiné i organizováním všeslovanských sjezdů, což však nebylo v době „spáchání“ trestné.\n\n30. května 1917 ztratil na základě pravomocného rozsudku z 20. listopadu 1916 mandát v Říšské radě. S tím, jak se v závěru války měnila vnitropolitická a zahraničněpolitická orientace státu (oslabení vlivu generality na chod státu i dvora), mu ale trest smrti byl v lednu 1917 změněn na 20 let a v červenci roku 1917 byl spolu s dalšími odsouzenými amnestován nastoupivším císařem Karlem I. (šlo o součást velké amnestie pro více než 700 Čechů a gesto, které mělo usnadnit chystané rozhovory s českými politiky).\n\nHistorik Otto Urban poukazuje na to, že Kramář se při případném odchodu do zahraničí během války býval mohl díky svým zkušenostem, renomé a kontaktům stát logicky vůdcem českého zahraničního odboje. Po jeho zatčení a uvěznění ale tato varianta již nebyla možná a předákem zahraničního odboje se stal okruh okolo T. G. Masaryka. I tak ale role Karla Kramáře byla zásadní. Doma si totiž získal již během procesu s ním pověst hrdiny, který díky své činnosti pro vlast riskuje vlastní život. Po propuštění z vězení tak opět stanul v čele mladočeské strany (po tři měsíce ovšem nejprve pobýval na venkově). Zapojil se do debat o směřování české politiky. Jednal s předáky národních sociálů o jejich návrhu na vytvoření jednotné české nesocialistické strany. 21. října 1917 pak byl oficiálně na zasedání zemských důvěrníků a aktivu mladočeské strany opět instalován (spolu s Aloisem Rašínem) do čela strany. Jednání o koncentraci politické spektra nakonec v únoru 1918 vedla k fúzi s několika menšími stranami, zejména Českou stranou státoprávně pokrokovou pod názvem Česká státoprávní demokracie (od března 1918) do této formace, jejímž předsedou byl Kramář, přistoupili i staročeši.\n\nJako \"národní mučedník\" se v červenci 1918 dostal do čela Národního výboru, který byl střechovým orgánem české politické scény v době, kdy se již rozvíjely zásadní proměny státoprávního uspořádání střední Evropy. Ještě po 25. říjnu 1918 ho kontaktoval nový (a poslední) předlitavský ministerský předseda Heinrich Lammasch, který chtěl získat Kramářovu a potažmo českou podporu pro svůj kabinet s cílem provést federalizaci Rakouska-Uherska. Česká strana již ale v této fázi taková jednání odmítla (s platností od 26. září 1918 byl již prvním předsedou \"Prozatímní československé vlády\" T. G. Masaryk).\n\n28. října 1918, v době vyhlášení samostatného Československa, se Kramář nacházel v Ženevě, kam 25. října odjel na setkání představitelů domácího a zahraničního odboje. Na jednání bylo dohodnuto, že stane v čele nové československé vlády. Kramář zprvu propagoval představu monarchistického zřízení samostatného státu, ale později přistoupil na myšlenku republikánské formy státu. Hned na počátku první republiky, roku 1919, změnila Kramářova strana svůj název na Československou národní demokracii.\nKramář byl 14. listopadu 1918 vyhlášením Revolučního národního shromáždění zvolen prvním ministerským předsedou ČSR. Toto ustavující jednání řídil. Jeho ústy byl slavnostně rod habsbursko-lotrinský zbaven všech práv na český trůn a stát vyhlášen za svobodnou demokratickou republiku. Na tomto shromáždění byl také (jednomyslně, aklamací) zvolen prezidentem T. G. Masaryk.\n\nV době svého ministerského předsednictví vedl Kramář československou delegaci na Pařížské mírové konferenci. Prosazoval tam názor, že by měly vítězné mocnosti intervenovat proti bolševické vládě v Rusku. S tímto požadavkem však pro Benešův odpor neuspěl. Jeho myšlenka, že bez svobodného Ruska nelze zajistit trvalejší mír v Evropě, se ukázala prorockou v době 2. světové války i války studené. V době konference se vyostřily ideové i osobní rozpory s tehdejším ministrem zahraničí Edvardem Benešem.\n\nVe funkci ministerského předsedy zůstal do 8. července 1919, kdy jeho vláda padla po obecních volbách, které skončily pro národní demokraty neúspěchem. V žádné další československé vládě již nepůsobil.\n\nV době první republiky byl Kramář sice předsedou své strany, ale faktickou moc v ní měli jiní. Kramář zastával konzervativní a nacionalistické názory, byl zastáncem národního, nikoliv národnostního státu, a vedl – jako jeden z kritiků tzv. „Hradu“ – řadu ideových i osobních sporů (kupříkladu o zásluhy domácího a zahraničního odboje) s Benešem i Masarykem. Po vzniku Národního sjednocení se stal jeho předsedou.\n\nOd roku 1918 byl poslancem Revolučního národního shromáždění, od roku 1920 trvale až do své smrti poslancem Národního shromáždění ČSR.\n\nZemřel roku 1937 v Praze a je pohřben v kryptě pravoslavného kostela na Olšanských hřbitovech vedle své manželky Naděždy.\n\nKarel Kramář platil ve společnosti za dobrého společníka a přesvědčivého diskutéra, stranil se však dlouho vztahů se ženami. V dubnu roku 1890 se na studijní cestě po Rusku dostal v Moskvě do salónu tamní intelektuální elity u Alexeje Alexejeviče Abrikosova (1856-1935), spolumajitele továrny na cukrovinky a konzervárny na ovoce, a jeho manželky \"Naděždy Nikolajevny Abrikosové\", rozené Chludové (nar. 30. září 1862), kteří žili šťastně se čtyřmi dětmi. Karel Kramář s nimi cestoval také do jejich letního sídla na Krymu. Vášnivě se zamiloval a brzy měl příležitost pozvat manžele Abrikosovy do Vídně, když roku 1892 díky svým kontaktům Naděždě zprostředkoval gynekologickou operaci u věhlasného lékaře, profesora Eduarda Alberta. K Naděždině rekonvalescenci pak všichni tři odjeli do Alp, odkud se Abrikosov domů vrátil sám. Naděžda v roce 1893 definitivně opustila manžela i děti a zůstala ve Vídni, bydlela zprvu v hotelu nedaleko parlamentu.\n\nSvatbě předcházel dlouhý a na tehdejší poměry skandální intimní vztah, který Kramář dlouho úspěšně tajil i před blízkými přáteli. Dosáhnout rozvodu pro Naděždu nebylo snadné - v pravoslavné církvi to bylo možné jen tehdy, porušil-li některý z manželů manželský slib; viník byl navíc potrestán zákazem dalšího sňatku. Podvedený Abrikosov se neozýval, až v roce 1898 se Naděžda dozvěděla, že má novou partnerku a nemanželské děti. Podala žádost o rozvod a počátkem roku 1900 patriarcha ruské pravoslavné církve její manželství rozvedl.\n\nSvatba Karla Kramáře a Abrikosovové se uskutečnila 17. září 1900 na Krymu, v zámečku Gaspro hraběnky Paniny. V jeho blízkosti si manželé vybudovali letní sídlo, přepychovou vilu Barbo, jejímž projektantem byl architekt Jan Kotěra. Tam trávili každé parlamentní prázdniny až do bolševické revoluce v roce 1917, po níž byla vila zkonfiskována. V letech 1911–1915 si Kramářovi postavili hlavní sídlo v Praze na Hradčanech, na Baště sv. Tomáše (Kramářova vila). Jejím architektem byl původem Rakušan a profesor Uměleckoprůmyslové školy Friedrich Ohmann, první náčrty vily vypracovala paní Naděžda, která měla výtvarné ambice. Vnitřní výzdobu vedl další pedagog UP školy, prof. Celestin Klouček.\n\nManželství bylo šťastné a plné něhy, vzhledem ke zdravotnímu handicapu paní Naděždy bezdětné.\nNaděžda Nikolajevna pocházela z rodu zbohatlých nevolníků. Její dědeček tkadlec Naran Chludov a jeho bratři získali svobodu a zbohatli za napoleonských válek podnikáním ve svém oboru. Také Naděžda byla podnikavá, v Estonsku vlastnila textilní továrnu. Ale její nevyrovnaná povaha ji hnala ke stále silnější touze po majetku. Shromažďovala šperky, kožichy, starožitnosti. Na Krymu chtěla založit svůj umělecký salón, ráda hostila výtvarné umělce, například krajináře Beneše Knüpfera. Náhradou za krymskou rezidenci si Naděžda umínila vystavět vilu (\"Větrov\") v ruském stylu ve Vysokém nad Jizerou; megalomanský projekt Kramářové oba stárnoucí a nemocné manžele finančně zruinoval.\nNakonec Naděžda zemřela dříve než než její pán, 3. prosince 1936 a byla pohřbena do krypty v pravoslavném Uspenském chrámu na Olšanech (Chrám Zesnutí Přesvaté Bohorodice), vedle ní byl po pěti měsících pohřben i Karel Kramář.\n\nKarel Kramář měl smysl pro výtvarné umění a estetiku. Rád a vybraně se oblékal, dbal o šperky a galanterii, rád se dával zpodobňovat. Existuje mnoho portrétních fotografií (například z pražského ateliéru Jana Langhanse, z vídeňského Luckhardtova aj.). Z malovaných či kreslených portrétů vynikají olejomalba Vratislava Nechleby, Rudolfa Váchy, či Otty Peterse a kresba Maxe Švabinského, s nímž se Kramář přátelil. Na politickou objednávku vzniklo nejméně šest portrétních bust, od Vilíma Amorta, Bohumila Kafky, Františka Rouse, Františka Foita, Vojtěcha Šaffa, či brněnského sochaře Josefa Pakosty.\nKramář měl již ve Vídni salón navštěvovaný umělci a vědci. Finančně podporoval například sochaře Vojtěcha Šaffa, který vytvořil jak Kramářovu bronzovou bustu, tak figurální náhrobek jeho rodičů ve Vysokém nad Jizerou.\n\nNejvětší množství výtvarných děl a osobních památek přešlo s Kramářovou pozůstalostí do sbírek Společnosti Karla Kramáře. Po jejím zrušení z roku 1947 byly cennosti z Kramářovy vily uloženy v bance a zatajeny státu. Společně s ostatním movitým majetkem zkonfiskovány a tímto prostřednictvím se po roce 1948 dostaly do sbírek Národního muzea v Praze a do Archivu Národního muzea. Nejcennější z nich je diamantový náhrdelník Naděždy Kramářové, asi největší diamantový šperk v České republice.\n\n\n\n\n"}
{"id": "76279", "url": "https://cs.wikipedia.org/wiki?curid=76279", "title": "Transliterace", "text": "Transliterace\n\nTransliterace je věrný přepis psaného slova (textu, typicky zeměpisného názvu nebo jména osoby) z jednoho písma do jiného. Význam má zejména pro odborné lingvistické účely.\n\nJejím cílem je jen usnadnit přečtení daného výrazu poučenému čtenáři, který zdrojové písmo neovládá; na rozdíl od transkripce se však snaží neztratit žádnou informaci o původním pravopisu. Není tedy zápisem mluvené řeči jiným písmem jako transkripce, nýbrž přepisem grafických znaků jinými znaky (písmeny).\nTransliterace tedy musí zachytit i rozdíly mezi znaky či skupinami znaků, které se vyslovují stejně, ale ve zdrojovém jazyce se z nějakých důvodů píší odlišně. V mezích tohoto principu se transliterace nicméně snaží (podobně jako transkripce) o zachycení výslovnosti slova, ale obdobně, jako v původním písmu, a volí pokud možno takové znaky cílového písma, které mají (v hlavních jazycích, jež cílové písmo používají) podobnou či stejnou výslovnost jako text ve zdrojovém písmu. Z tohoto důvodu může být transliterace ovlivněna nejen písmy, ale i konkrétními jazyky, které písmo používají. Vliv zdrojového jazyka lze málokdy úplně odbourat, je obtížné najít univerzální transkripci z jednoho zdrojového písma bez ohledu na jazyk, ale je žádoucí, aby transliterace pokud možno nepodléhala jazyku cílového uživatele. Pro řadu zdrojových jazyků proto existují transliterační úzy pro účely lingvistických publikací; existují i snahy sjednotit transliteraci zeměpisných názvů na mapách.\n\nIdeální transliterace je zobrazení 1:1, tj. jednomu zdrojovému znaku odpovídá jeden cílový. Protože repertoáry dvou písem jsou typicky ovlivněny dvěma různými jazyky a vzájemně si neodpovídají, vytvářejí se v cílovém písmu nové znaky pomocí diakritických znamének.\n\nNěkdy je vhodnější (nebo z technických důvodů nezbytné) použít raději v cílovém písmu spřežku (dva nebo tři znaky, které reprezentují jeden původní), pokud možno by ale mělo platit, že znaky, z nichž se spřežka skládá, se nemohou vedle sebe v daném pořadí vyskytnout jako samostatné přepisy dvou zdrojových znaků. Případně je nutné tuto kolizi vhodně řešit jinak. Nejvhodnější je použít jako jeden ze znaků (zpravidla druhý resp. poslední ve spřežce) znak, který se nepoužívá, pokud je takový k dispozici.\nZ některých písem ani nelze opravdovou transliteraci provést, např. repertoár čínských znaků natolik převyšuje repertoár kteréhokoli hláskového písma, že neexistuje prakticky použitelné zobrazení, které by současně umožňovalo rekonstrukci původního textu a současně bylo čitelné pro poučeného čtenáře.\n\n\n"}
{"id": "76283", "url": "https://cs.wikipedia.org/wiki?curid=76283", "title": "Chlum (Radnická vrchovina)", "text": "Chlum (Radnická vrchovina)\n\nChlum (429 m n. m.) je vrchol ležící v Kralovické pahorkatině v katastrálním území Kříše (obec Břasy, okres Rokycany).\n\nVrchol ležící mezi vesnicemi Nadryby a Kříše dominuje pravému břehu Berounky. Zalesněný kopec je vyhaslou sopkou, na jeho oblém a místy obnaženém vrcholu lze najít pozůstatky čtyř kráterů.\n"}
{"id": "76287", "url": "https://cs.wikipedia.org/wiki?curid=76287", "title": "Theodor I.", "text": "Theodor I.\n\nTheodor I. (??, Jeruzalém – 14. května 649) byl papežem od 24. listopadu 642 až do své smrti.\n\nNarodil se v Jeruzalémě, byl ale pravděpodobně řeckého původu. Na kardinála jej povýšil papež Jan IV., pravděpodobně kolem roku 640, jeho pontifikát trval šest a půl roku. Jeho pontifikát byl ve znamení boje s monotheletismem, jeho exkomunikace představitelů východní církve a snahy o odvolání monotheletismu se však nesetkaly s úspěchem.\n"}
{"id": "76289", "url": "https://cs.wikipedia.org/wiki?curid=76289", "title": "Martin I.", "text": "Martin I.\n\nSvatý Martin I. (??, blízko Todi – 16. září 655, Chersonésos, dnešní Sevastopol, Krym) byl papežem od června nebo července 649 buďto až do své smrti, nebo do volby svého nástupce Evžena I. (10. srpen 654), s níž vyslovil souhlas (jehož dobrovolnost je ovšem brána v potaz).\n\nJako papežský legát strávil nějaký čas u císařského dvora v Konstantinopoli (v pozdějším Cařihradě). Roku 649 se stal papežem a svolal do Lateránu synodu, na níž byly odsouzeny monotheletské bludy. Hájil katolickou víru, že Kristus jako dokonalý člověk měl kromě božské vůle také lidskou. Za tyto myšlenky byl zatčen a uvězněn v konstantinopolském vězení a byl odsouzen k smrti. Nakonec mu rozsudek byl změněn ve vyhnanství do míst dnešního Krymu, kde brzy nato zemřel.\n"}
{"id": "76292", "url": "https://cs.wikipedia.org/wiki?curid=76292", "title": "Evžen I.", "text": "Evžen I.\n\nSvatý Evžen I. (??, Řím – 2. června 657, Řím) byl papežem buďto od 10. srpna 654 (zvolen), nebo od 1. září 655 (smrt jeho předchůdce) až do své smrti. Úřad vykonával od prvního data.\n"}
{"id": "76293", "url": "https://cs.wikipedia.org/wiki?curid=76293", "title": "Vitalianus", "text": "Vitalianus\n\nSvatý Vitalianus (okolo roku 600 – 27. ledna 672) byl papežem od 30. července 657 až do své smrti.\n\nSnažil se udržovat dobré vztahy s císařem Konstansem II., kterého přijal v roce 663 v Římě na oficiální návštěvě. Přesto však jejich vztahy nebyly nejlepší a císařovi vojáci značnou část Říma vyrabovali. I přes tuto skutečnost papež Vitalianus po zavraždění císaře Konstanse II. v Syrakusách podporoval v následnictví jeho syna Konstantina IV.\n\n"}
{"id": "76295", "url": "https://cs.wikipedia.org/wiki?curid=76295", "title": "Donus", "text": "Donus\n\nDonus (??, Řím – 11. dubna 678 Řím) byl papežem od 2. listopadu 676 až do své smrti.\n\nByl synem Římana Mauricia.\nZa jeho pontifikátu nechal vydláždit nádvoří před bazilikou sv. Petra. Nechal ozdobit mramorem sloupořadí vchodu do chrámu svatého Petra a důkladně opravit kostel svatého Pavla. Z kláštera Boecia v Římě nechal přeřadit do různých klášterů syrské mnichy, stoupence Nestoria, aby se v novém prostředí s jinou věroukou nenásilně zřekli svého bludu, což se stalo. Donus se také smířil s Maurem, biskupem Ravenským, který od císaře Konstancia (otce Konstantina Velikého) dostal a také přijal neodvislost od papeže. Za což byl biskup exkomunikován papežem Vitaliánem. Maurus uznal poslušnost papeži.\nDonův pontifikát trval rok, pět měsíců a deset dní. Byl pohřben v bazilice sv. Petra.\n"}
{"id": "76298", "url": "https://cs.wikipedia.org/wiki?curid=76298", "title": "Agatho", "text": "Agatho\n\nSvatý Agatho (asi 577, Sicílie – 10. ledna 681 Řím) byl papežem od 27. června 678 až do své smrti. V době zvolení mu bylo kolem jednoho sta let.\n\nPřes pokročilý věk projevoval značnou aktivitu. Roku 680 svolal synodu biskupů do Říma a poslal své legáty na Třetí konstantinopolský koncil, na kterém byl odsouzen monotheletismus.\n\n"}
{"id": "76302", "url": "https://cs.wikipedia.org/wiki?curid=76302", "title": "Benedikt II.", "text": "Benedikt II.\n\nSvatý Benedikt II. (635 Řím – 8. května 685 Řím) byl papežem buďto od roku 683 (zvolen), nebo od 26. června 684 (potvrzen císařem) až do své smrti.\n\nVe funkci papeže byl tedy pouze 11 měsíců. Aby zabránil průtahům od zvolení ke jmenování papežem, prosadil u Konstantina IV., aby potvrzovací právo měl ravennský exarcha. Samotnému Benediktovi jako duchovnímu otci svěřil Konstantin své dva syny. K dalším jeho počinům během krátkého pontifikátu patří přesvědčení bývalého antiochijského patriarchy Makaria, aby opustil herezi monotheletismu, kvůli níž byl uvržen do klatby rozhodnutím Třetího konstantinopolského koncilu.\n\nJe jedním z patronů Evropy.\n"}
{"id": "76303", "url": "https://cs.wikipedia.org/wiki?curid=76303", "title": "Inn", "text": "Inn\n\nInn ( , ) je řeka ve střední Evropě. Protéká územím Švýcarska (kanton Graubünden), Rakouska (Tyrolsko) a Německa (Bavorsko). Je to pravý přítok Dunaje. Do Dunaje přitéká v Pasově. Je 517 km dlouhá. Povodí má rozlohu 26 100 km².\n\nPramení ve východním Švýcarsku v pohoří Platta pod Pass Lunghin (trojmoří). Na horním toku protéká údolím Engadin. V hluboké dolině pod Rosenheimem protíná Bavorskou planinu. Před ústím do Dunaje protéká výběžkem Bavorského lesa.\n\n\nNa řece leží města Sankt Moritz, Landeck, Innsbruck, Hall in Tirol, Schwaz, Kufstein, Rosenheim, Wasserburg am Inn, Mühldorf am Inn, Braunau am Inn, Schärding, Passau.\n\nNa jaře a v létě je vodní stav vysoký a na podzim a v zimě naopak nízký. Průměrný dlouhodobý průtok v ústí činí 800 m³/s maximální až 7000 m³/s.\n\nOd ústí Salzachu je možná vodní doprava. Řeka se využívá k plavení dřeva. V Rakousku a v Německu je na řece kaskáda vodních elektráren.\n\n"}
{"id": "76305", "url": "https://cs.wikipedia.org/wiki?curid=76305", "title": "Jan V. (papež)", "text": "Jan V. (papež)\n\nJan V. (??, Antakya – 2. srpna 686 Řím) byl papežem od 23. července 685 až do své smrti.\n"}
{"id": "76307", "url": "https://cs.wikipedia.org/wiki?curid=76307", "title": "František Ladislav Věk", "text": "František Ladislav Věk\n\nFrantišek Ladislav Věk je titulní postava historického pětidílného románu spisovatele Aloise Jiráska \"F. L. Věk\". Podle tohoto románu byl v roce 1971 natočen televizní seriál \"F. L. Věk\" režiséra Františka Filipa. Na motivy tohoto románu byla napsána i stejnojmenná divadelní hra.\n\nPostava byla vytvořena na základě skutečné postavy národního buditele Františka Vladislava Heka.\n"}
{"id": "76309", "url": "https://cs.wikipedia.org/wiki?curid=76309", "title": "James Patrick Kelly", "text": "James Patrick Kelly\n\nJames Patrick Kelly (* 11. dubna 1951 v New Yorku) je americký spisovatel science fiction.\n\nRoku 1972 ukončil s vysokými poctami bakalářské studium oboru Anglická literatura na prestižní katolické \"University of Notre Dame\". Jeho první povídka byla \"Dea Ex Machina\" (1975). Povídkami si získal popularitu již v polovině 80. let, dobře znám je i v Česku, např. z kratších prací \"The Prisoner of Chillon\" (1986, Vězeň chillonský-Ikarie 7-98), \"Think Like a Dinosaur\" (1995, Nauč se myslet jako dinosaurus-Ikarie 6/97), \"Rat\" (1986, Potkan-Mistrovské kusy/Laser 2003) nebo \"Undone\" (2001, Změna-2001: Nebula Awards/Baronet 2005). Shrnuty byly do souborů \"Heroines\" (1990), \"Think Like a Dinosaur and Other Stories\" (1997) a \"Strange But not a Stranger\" (2002). Pozornost vyvolal ve spolupráci s Johnem Kesselem románem \"Freedom Beach\" (1985).\n\n\n"}
{"id": "76312", "url": "https://cs.wikipedia.org/wiki?curid=76312", "title": "Jednota českých matematiků a fyziků", "text": "Jednota českých matematiků a fyziků\n\nJednota českých matematiků a fyziků (JČMF) je jedna z nejstarších dosud existujících učených společností v českých zemích. Byla založena roku 1862 jako Spolek pro volné přednášky z matematiky a fyziky (\"Jednota českých mathematiků\"). Jejím posláním bylo od začátku zlepšování výuky fyziky a matematiky na školách všech úrovní a typů a dále pak směřovat ku podpoře a rozvoji těchto věd. V důsledku vlasteneckých snah byl roku 1869 spolek rozšířen (\"Jednota českých mathematiků a fysiků\"). Členstvo jednoty tvořili z velké části profesoři středních škol a institutů vyššího vzdělávání, z menší části i profesoři vysokých škol a vědci.\n\nV roce 1870 začala Jednota vydávat \"Zprávy Jednoty českých mathematiků a fysiků\", z nichž o 2 roky později v roce 1872 vznikl \"Časopis pro pěstování mathematiky a fysiky\", časopis věnovaný matematice a fyzice a zároveň první matematický časopis v Rakousku-Uhersku (časopis vycházel s víceméně stejným jménem — až na změny pravopisu slov \"matematika\" a \"fyzika\" — do roku 1950, od roku 1951 (ročník 76) byla z názvu vynechána fyzika, od roku 1991 (ročník 116) jej pod názvem \"Mathematica Bohemica\" vydává Matematický ústav AV ČR, v. v. i.). O rok později, tj. v roce 1873 již Jednota vydává vlastní učebnice a vědecké monografie. Po vzniku samostatného Československa se stala de facto monopolním kvalifikovaným vydavatelem učebnic, odborných knih a časopisů s matematicko-fyzikální tematikou.\n\nNa začátku 50. let musela Jednota převést majetek ve prospěch nově vzniklé Československé akademie věd a stala se učenou společností při ČSAV. Matematická část knihovny Jednoty se stala základem fondu knihovny Matematického ústavu, kde se nachází dodnes.\n\nV letech 1921 až 1939 a 1945 až 1993 se používal název Jednota československých matematiků a fyziků.\n\nJednota má přibližně 2000 individuálních členů, z velké části středoškolských učitelů, a 100 kolektivních členů. Tím se řadí mezi největší vědecké společnosti v České republice.\n\nJednota má dvojí strukturu, oblastní a zájmovou. Každý člen Jednoty přináleží do jedné z patnácti oblastních poboček, zpravidla podle bydliště nebo pracoviště. Pobočky jsou zřízeny zejména v univerzitních městech. Jednotlivé místní pobočky jsou: \"pražská\", \"brněnská\", \"českobudějovická\", \"jihlavská\", \"karlovarská\", \"královéhradecká\", \"liberecká\", \"olomoucká\", \"opavská\", \"ostravská\", \"pardubická\", \"plzeňská\", \"ústecká\" a \"zlínská\", navíc je zřízena místní pobočka \"středočeská\".\n\nPodle zájmu se jednota dělí do čtyř sekcí\n\nPrvní dvě sekce jsou zaměřeny odborně, druhé dvě na pedagogiku matematiky, fyziky. Každý člen Jednoty může být členem libovolného počtu ze čtyř odborných sekcí nebo také žádné.\n\n\n"}
{"id": "76322", "url": "https://cs.wikipedia.org/wiki?curid=76322", "title": "Kaple svaté Kateřiny", "text": "Kaple svaté Kateřiny\n\nKaplí zasvěcených svaté Kateřině je více:\n\n…a další.\n\n"}
{"id": "76323", "url": "https://cs.wikipedia.org/wiki?curid=76323", "title": "Kynismus", "text": "Kynismus\n\nKynismus (novým pravopisem kynizmus; z řec. \"kyón - pes\") byla v antickém Řecku filosofická škola, kterou ve 4. století př. n. l. založil Antisthenés (žák Sókratův), a která trvala takřka 1000 let. Přívrženci směru (kynikové) opovrhovali konvencemi běžného života i vymoženostmi civilizace, upřednostňovali skromnost a jednoduchost, snažili se vystačit si s minimem věcí.\n\nDnešní výrazy cynik a cynismus jsou od kynismu odvozeny, ale jejich význam je poněkud jiný.\n\nKynikové vycházeli ze Sókratova požadavku skromnosti a střídmosti. Zdůrazňovali, že skutečné štěstí nespočívá ve vnějších věcech jako je materiální luxus nebo politická moc, nezávisí na náhodných a pomíjivých věcech. A protože na nich nezávisí, mohou ho dosáhnout všichni. A také, když je člověk jednou dosáhne, nelze je ztratit. Kynikové se snažili co nejvíce eliminovat nadbytečné materiální potřeby a kulturu ve jménu návratu k přírodě.\n\nZakladatel kynického učení Antisthenés byl synem otrokyně. Jako neplnoprávný občan se cítil být vyřazen ze společnosti, a proto se jeho filozofie zaměřuje proti otrokářskému systému a celkové politické struktuře Řecka. Za jediný správně řízený stát považuje vesmír a všechny ostatní státy odmítá. K tomuto jedinému státu náleží pouze jediný bůh, který však do něj nijak nezasahuje. Antisthenés ovšem neusiluje o svržení politického systému převratem, ale nabádá k osobní sebevýstavbě každého jednotlivého člověka. Za hlavní ctnosti považuje střídmost, soběstačnost a izolaci od společnosti, všechno kromě dosažení ctnosti jsou věci lhostejné. Prohlašuje, že neexistuje nějaké obecné dobro a zlo, ale pouze skutky, které pomáhají či brání dosáhnout ctnosti.\n\nNejznámějším představitelem kynických ctností byl Antisthenův žák Díogenés ze Sinópé (asi 412 – 323 př. n. l.), který byl za penězokazectví vyhoštěn ze Sinópé a v Athénách se připojil ke kynické škole. Dovedl do důsledků kynické myšlenky a rozhodl se žít podle nich. Opovrhoval vším majetkem, vlastnil pouze misku z vydlabané dýně, ale i tu zahanbeně zahodil, když viděl, že pes se dokáže napít i bez ní. Od Antisthena se odlišuje tím, že se vůbec nesnaží vytvořit nějaký filozofický systém, ani neshání žádné žáky či popularitu, zabývá se kritikou společnosti a etikou. Všechny filozofické systémy se snažil vyvracet a negovat. Zemřel ve vysokém věku v Korintu.\n\nDalšími pokračovateli kynické filozofie byli Diogenův žák a nerozlučný společník Kratés z Théb se svou ženou Hipparchií a jejím bratrem Métroklem. \n\nVe 3. století př. n. l. kynickou filozofii dále rozvíjeli Bión z Borysthenu a Menippos z Gadar, kteří přejali též některé myšlenky od hedoniků (jimiž ovšem Diogenés pohrdal) a naproti potírání slastí a krás života spíše usilují o přizpůsobení se všem životním situacím. V následujících stoletích kynické škola dále pokračuje, ale postupně ztrácí na významu. \n\nKynická filozofie ovlivnila především stoicismus, částečný vliv zřejmě měla i na poustevnictví a střídmý klášterní život. Významná je také kynická energická rétorika a pohotová argumentace, jejíž styl je možné pozorovat u Cicerona a zprostředkovaně také u křesťanských myslitelů jako např. Tertuliána nebo Řehoře z Nyssy.\n\n\n"}
{"id": "76324", "url": "https://cs.wikipedia.org/wiki?curid=76324", "title": "Lukov (okres Třebíč)", "text": "Lukov (okres Třebíč)\n\nLukov (niem. Lukau) je obec 2,5 km severovýchodně od Moravských Budějovic, leží na obou březích potoka Rokytky. Žije zde obyvatel.\n\nV obci je základní škola, mateřská škola, kostel, restaurace se sálem, prodejna potravin, pekařství, prodejna stavebnin. Pamětní deska vedle kostela připomíná místní oběti babického procesu z padesátých let. Místní jezdecký oddíl pořádá na vlastním parkuru dvakrát ročně parkurové a vozatajské soutěže.\n\nPrvní písemná zmínka o Lukovu pochází z roku 1239.\n\nV letech 2006–2010 působil jako starosta Jan Vidourek, od roku 2010 do roku 2014 tuto funkci zastával Lubomír Kosík, od roku 2014 vykonává funkci starosty opět Jan Vidourek.\n\n\n\n\n\n"}
{"id": "76328", "url": "https://cs.wikipedia.org/wiki?curid=76328", "title": "INSEE", "text": "INSEE\n\nINSEE ( , ) je francouzský národní institut pro statistiku a ekonomické studie. Shromažďuje a publikuje informace o francouzské ekonomice a francouzské společnosti. Sídlí v Paříži.\n\n\n\n"}
{"id": "76331", "url": "https://cs.wikipedia.org/wiki?curid=76331", "title": "Refektář", "text": "Refektář\n\nRefektář ( \"refectorium\", pocházející z \"reficere\", tzn. „obnovit“) je společná jídelna mnichů v křesťanských klášterech nebo řeholních domech, ale i v jiných sakrálních stavbách.\n\nNěkteré kláštery, budované především v časech baroka, měly refektář letní a zimní. Refektář nesloužil k pouhému stravování, ale i k sérií obřadů, které jídlo provázely – modlitbám, požehnání a meditaci. Vzhledem ke shromáždění společenstva se zde řešily také některé provozní záležitosti.\n\nVe středověkých klášterech bývalo v jižním křídle kláštera. V jeho sousedství bylo lavatorium, kde si mniši před jídlem umývali ruce.\n\n"}
{"id": "76332", "url": "https://cs.wikipedia.org/wiki?curid=76332", "title": "Kaple svaté Kateřiny (Nynice)", "text": "Kaple svaté Kateřiny (Nynice)\n\nKaple svaté Kateřiny je barokní kaple na návsi v Nynicích, asi 20 km sverovýchodně od Plzně. Od roku 1958 je chráněna jako kulturní památka ČR.\n\nKaple stojí na uměle navršeném pahorku v severní polovině návsi, které dominuje. Její výstavbu zahájil plaský klášter v roce 1696 za opata Ondřeje Trojera, dokončena byla až v roce 1701 za jeho nástupce Evžena Tyttla. Stavbu vedl klášterní stavitel Matěj Kondel, pravděpodobně podle projektu francouzského architekta Jana Baptisty Matheye, který na sklonku svého života pro klášter pracoval.\n\nVznosná kaple je centrální stavbou na půdorysu rovnoramenného kříže. Hlavní průčelí nese štít s tympanonem, ozdobené je volutami. Nad křížením ramen je na střeše umístěna sanktusová věžička, ve které býval umístěný zvon z roku 1680. Původní zvon v roce 1897 pukl a byl nahrazen novým.\n\nInteriér kaple je členěn konkávním toskánskými pilastry, které nesou zalamující se kladí. Sešikmené stěny jsou orientovány do středního prostoru a členěny vpadlými pravoúhlými výplněmi, prostřední z nich obsahují niky. Okna jsou umístěna na choru a v čelních stěnách, ty jsou hladké. Velký centrální prostor v interiéru je zaklenut plackou, stropy ramen valenými pasy oddělenými klenbami.\n\nNad vchodem do kaple je umístěna pamětní kamenná deska s latinským chronogramem: Po pravé straně vchodu je novodobá pamětní deska.\n\nFasáda kaple spolu s krovem a střešní krytinou byla opravena v roce 2000–2001.\n\n"}
{"id": "76333", "url": "https://cs.wikipedia.org/wiki?curid=76333", "title": "Oreb", "text": "Oreb\n\nPojem Oreb je nejednoznačný a může mít následující významy:\n\n"}
{"id": "76340", "url": "https://cs.wikipedia.org/wiki?curid=76340", "title": "Motorový vůz 811", "text": "Motorový vůz 811\n\nMotorové vozy řady 811 Českých drah vznikly modernizací a remotorizací motorových vozu řady 810 v polovině 90. let 20. století. Na řadu 811 byly modernizovány dva vozy, které společně s dvěma přípojnými vozy řady 011 a jedním řady 014 (později řada 016) tvořily zkušební prototypovou soupravu.\n\nŘada 811 sdílí s vozy původní řady 810 většinu technických parametrů. Vyměněn byl především motor (nově LIAZ M 1.2B ML 636 F), převodovka a řídicí systém. Modernizován byl částečně i interiér vozidla, kam byly dosazeny čalouněné sedačky s opěrkou hlavy a tónovaná skla. Vozy byly rovněž upraveny pro prodej jízdenek strojvedoucím, dveře do obou kabin strojvedoucího byly opatřeny okénkem podle vzoru vozů řady 809. Nedlouho po rekonstrukci byl vyměněn řídicí systém, neboť ten původně dosazený při modernizaci byl značně poruchový a atypický.\n\nK první velké modernizaci motorových vozů řady 810 se České dráhy odhodlaly v roce 1994 a zadaly ji šumperské firmě Pars DMN. Dva prototypové vozy označené novou řadou 811 (811.082 a 811.494 – vozům byla ponechána původní inventární čísla) byly dokončeny v roce 1997. Společně s nimi obdobnou rekonstrukci podstoupily i tři přípojné vozy řady 010, dva na řadu 011 a jeden na řadu 014 (později změněna na řadu 016), a byla tak vytvořena prototypová souprava 811 + 011 + 014 + 011 + 811.\n\nDo zkušebního provozu byla celá souprava uvedena ve Valašském Meziříčí v únoru 1997, kde jezdila až do roku 2003 (stále v rámci zkušebního provozu). Poté byl provedeny určité úpravy související s vydáním průkazu způsobilosti a souprava byla převedena do Rakovníka, kde se nachází dodnes (jednotlivé vozy ale byly rozpojeny).\n\nV rekonstrukcích na řadu 811 se dále nepokračovalo, některých zkušeností z této přestavby bylo později využito při modernizaci motorového vozu řady 810 na 812, provedenou firmou Pars nova v roce 2001.\n\nMotorový vůz 811.494 byl v roce 2012 přestavěn na hnací vůz motorové jednotky Regionova, konkrétně 814.198. Druhý z vozů (811.082) je nyní odstaven a čeká na zrušení ve značně dezolátním stavu.\n\n"}
{"id": "76345", "url": "https://cs.wikipedia.org/wiki?curid=76345", "title": "Likér", "text": "Likér\n\nLikér je sladký alkoholický nápoj, často ochucený ovocem, bylinkami, kořením či jinými plody a někdy smetanou. Slovo likér pochází z latinského \"liquifacere\", což znamená rozpustit. To odkazuje na rozpouštění chuťových složek v alkoholu při přípravě likéru. Likéry většinou nejsou stařené po dlouhou dobu, ale mohou při výrobě nějakou dobu „stát“, aby se jejich složky správně spojily.\n\nVýroba likérů počala před staletími, kdy se oddělily od bylinkářské medicíny, často připravované mnichy, tak jako Chartreuse (čti šartrúz) či Benediktýnka. V Itálii byly likéry vyráběny již v 13. století.\n\nLikéry jsou stupňovitostí alkoholu někde mezi dezertními víny a destiláty. Většinou mají mezi 20–40 % alkoholu, ale některé mají i přes 50 %.\nCukru mají likéry od 100 g/l. Bylinné alkoholické nápoje s obsahem cukru do 100 g/l se nazývají hořké lihoviny. Lihoviny s obsahem cukru nad 250 g/l lze označit jako krém.\n\nLikéry se připravují vyluhováním bylin, koření nebo dalších aromatických a chuťových přísad ve vodě nebo lihu a přidáním cukru atd. Některé likéry jsou připravovány destilací aromatických a ochucovacích surovin.\n\nExistuje velké množství druhů likérů – bylinné, kávové, čokoládové, vaječné, ovocné, krémové a likéry z koření. Pijí se samotné, nebo se používají při přípravě drinků i pokrmů. Dále se dělí na sladké, polosladké a ovocné (neboli ratafie), na krémy a hořké likéry. Likéry, které mají obsah cukru 10 kg ve 100 litrech a obsahují přísadu aroma se nazývají dvojnásobné pálenky. Občas nejsou slazené vůbec, mohou být barvené i nebarvené. Likéry vyráběné s použitím ovoce nebo obsahují přísadu ovocné šťávy se nazývají ratafie.\n\nZe zákona se likérem rozumí lihovina vyrobená z lihu nebo destilátu nebo jedné či více lihovin nebo jejich směsi oslazením a případně přídavkem produktů zemědělského původu, jako jsou vejce, smetana, mléko nebo jiné mléčné výrobky, ovoce, víno nebo aromatizované víno, obsahující nejméně 100 g cukru nebo ekvivalentní množství jiných sladidel na jeden litr výrobku s výjimkou likéru z hořce, s hořcem jako jedinou aromatickou látkou, u kterého je obsah cukru nejméně 80 g na 1 litr výrobku, a likéru z třešní, jehož veškerý etanol pochází z těchto třešní, u něhož je obsah cukru nejméně 70 g na litr výrobku; výrobek s obsahem cukru nad 250 g na 1 litr, vyjádřeno v invertním cukru, lze označit jako krém nebo „\"Creme de\"“, s výjimkou likérů z mléka a mléčných výrobků, u nichž se v označení použije výraz, ze kterého je zřejmé, že bylo při výrobě výrobku použito mléka nebo mléčného výrobku; při výrobě likérů je možno používat přírodně identické aromatické látky s výjimkou likérů vyrobených z plodů ananasu, černého rybízu, třešně, maliny, moruše, borůvky, citrusů, morušky, arktické ostružiny, brusinky (klikva), a s výjimkou likérů z rostlin máty peprné, hořce, anýzu, pelyňku černobýl, úročníku bolhoj.\n\nbezinkový, broskvový, čokoládový, jahodový, kávový, kokosový, konopný, meruňkový, medový, ořechový, puškvorcový, vaječný, vanilkový, zázvorový\n\nAdvokát, Alaš, Anýzovka, Apfelkorn, Benediktinka, Becherovka, Cointreau, Cordial, Curacao, čert, Eccau, Griotka, chartreuska, Izarra, Jägermeister, Kmínka, Karpatská hořká, Klášterní tajemství, Krkonošský likér, Kümmel, Maraskino, Pastis, Pepermint (zelená), Praděd, Světluška, Triple sect (z pomerančové šťávy), Vinariko (bylinný likér), …\n\n"}
{"id": "76347", "url": "https://cs.wikipedia.org/wiki?curid=76347", "title": "Krevní destička", "text": "Krevní destička\n\nKrevní destička (též trombocyt) savců je bezjaderné tělísko se schopností přilnavosti (adhezivity) a shlukování se (agregaci), které se podílí na procesu zástavy krvácení a srážení krve. U ostatních obratlovců jde o jadernou buňku (koagulocyt).\n\nNedávno byly objeveny známky příznaků funkce krevních destiček jako buněk nespecifické a specifické imunity, přičemž imunitní role trombocytů je přičítána jednak hemostatické funkci, jednak jiným zcela svébytným sekrečním funkcím.\n\nKrevní destička má oválný tvar, 2 – 4.0 μm v průměru (erytrocyt člověka - 7,5 μm), často má zoubkované okraje. Nemá jádro.\n\nSkládá se z okrajové hyalomery, která se barví světle modře a obsahuje tzv. marginální svazek mikrotubulů a aktinová mikrofilamenta, která udržují tvar trombocytu a umožňují mu tvořit výběžky a panožky. Ve středu krevní destičky je granulomera, shluk acidofilních (tzn. červeně se barvících) granul a ojedinělé mitochondrie.\n\nKrevní destičky ptáků a ryb jsou plnohodnotné buňky s velkým jádrem.\n\nGranulomera obsahuje granula trojího typu:\n\n\nKrevní destičky jsou stálou součástí krve v počtu 150–450 tisíc na mikrolitr. Při poklesu pod určitou úroveň začnou játra produkovat hormon thrombopoetin, který stimuluje tvorbu dalších destiček.\n\nSnížení počtu destiček se označuje jako trombocytopenie. Tento stav je příčinou vážných poruch srážlivosti krve.\n\nKrevní destičky nemají jádro a nemohou se samy množit. Vznikají v kostní dřeni fragmentací cytoplasmy obrovských buněk megakaryocytů, které vznikají z prekursorové buňky megakaryoblastu.\n\nJejich životnost je 8-12 dní, poté jsou degradovány ve slezině.\n\nPři poranění cévy se obnaží kolagen, vláknitá bílkovina přítomná v mezibuněčné hmotě vaziva. Destičky se váží na kolagen a zároveň jsou aktivovány thrombinem, který vzniká při srážení krve, nebo ADP, který je uvolňován ostatními destičkami. Aktivované thrombocyty změní tvar a v přítomnosti fibrinogenu, který se na aktivované destičky váže, se shlukují a vytvářejí destičkovou zátku, bílý trombus.\n\nDestičky se rozpadají, uvolňují obsah svých granul. Tak dojde k rozeběhnutí kaskády reakcí koagulačních faktorů, na jejímž konci se z fibrinogenu stane nerozpustný fibrin, který vytvoří síť. Ta zpevní masu rozpadlých destiček a zachycených červených krvinek a vytvoří červený trombus, definitivní krevní sraženinu.\n\nKrevní destičky mají centrální roli v nespecifické imunitě, iniciují a účastní se mnoha zánětlivých procesů, přímo navazují patogenů a dokonce jsou schopny je zničit. Toto je podpořeno klinickými daty, která ukazují, že významné množství pacientů se závažnými bakteriálními nebo virovými infekcemi trpí trombocytopenií, čímž se snižuje jejich podíl na vzniku a regulaci zánětu. Rovněž agregáty trombocytů a leukocytů (platelet-leukocyte aggregates - PLA) nacházející se v oběhu, jsou typické pro sepse nebo zánětlivé onemocnění střev, což dále prokazuje propojení mezi trombocyty a imunitními buňkami \"sensu stricto\".\n\nPřestože je hemostáza základní funkcí trombocytů u savců, má také využití při možném infekčním onemocnění. V případě poranění tvoří trombocyty společně s koagulační kaskádou první linii obrany pomocí tvorby krevní sraženiny. Proto byly hemostáza a imunitní obrana během evoluce do značné míry propojeny. Například jediný typ krevních buněk ostrorepa amerického (\"Limulus polyphemus\") (živoucí fosilie, jehož původ je podle odhadů starší než 400 miliónů let), amébocyty, usnadňuje jak hemostatickou funkci, tak obalení i fagocytózy patogenů díky exocytóze jejich intracelulárních granulí, které obsahují baktericidní obranné molekuly. Srážení krve déle podporuje imunitní funkci tím, že zachycuje patogenní bakterie uvnitř trombu.\n\nAčkoli trombóza, tedy koagulace krve uvnitř nepoškozených cév, je obvykle považována za patologickou imunitní odpověď, která vede k uzavření lumen cév a následnému hypoxickému poškození tkáně, v některých případech však řízená trombóza, nazývaná imunotrombóza, může lokálně zpomalit či zastavit šíření infekce. Trombóza je řízena v organizované kooperaci krevních destiček, neutrofilních granulocytů a monocytů. Proces je iniciován buď imunitními buňkami \"sensu stricto\" aktivací jejich pattern recognition receptors (PRRs), nebo vzájemným navázáním destiček a bakterií. Krevní destičky se mohou navázat na bakterie buď přímo přes trombocytové PRRs a bakteriální povrchové proteiny, nebo přes plazmatické proteiny, které se vážou jak na destičky, tak na bakterie. Monocyty reagují na molekulární vzory asociované s bakteriálními patogeny (pathogen-associated molecular patterns \"-\" PAMP) nebo molekulární vzory spojené s poškozením (damage-associated molecular patterns - DAMP) aktivací vnějšího systému srážení krve. Neutrofilní granulocyty usnadňují srážení krve pomocí NETózy. Trombocyty naopak dále aktivují NETózu neutrofilů. NETs se vážou na tkáňový faktor, který cílí srážení krve přímo do cenrta infekce. Také aktivují vnitřní cestu koagulace tím, že poskytují svůj negativně nabitý povrch faktoru XII. Delší sekrety neutrofilů, například jsou proteolytické enzymy, které štěpí inhibitory srážení krve, také posilují proces srážení. \n\nV případě nerovnováhy v průběhu regulace imunotrombózy může tento proces rychle přejít do patologie. Poruchy regulace imunotrombózy jsou pravdpodobně jedním z hlavních faktorů vzniku patologické trombózy v mnoha chorobách, jako je diseminovaná intravaskulární koagulace (DIC) nebo hluboká žilní trombóza. Diseminovaná intravaskulární koagulace při sepsi je klasickým příkladem patologické regulace srážení krve i neregulovatelné systémové zánětlivé reakce, která vede k množství mikrotrombů podobného složení jako u fyziologické imunotrombózy - fibrinu, destiček, neutrofilů a NET, což dále argumentuje ve prospěch propojenosti funkce srážení krve i imunitní funkce destiček. \n\nKrevní destičky jsou rychle nasazeny v místech poškození nebo infekce cév a zde modulují zánětlivé procesy interakcí s leukocyty a vylučováním cytokinů, chemokinů a dalších mediátorů zánětu. Trombocyty rovněž vylučují růstový faktor odvozený od trombocytů (platelet-derived growth factor - PDGF).\n\nKrevní destičky regulují činnost neutrofilních granulocytů tím, že vytvářejí agregáty trombocytů a leukocytů (platelet-leukocyte aggregates - PLA). Tyto struktury indukují zvýšenou produkci integrinu αmβ2 (Mac-1) u neutrofilů. Interakce s PLA také indukuje degranulaci a zvýšenou fagocytózu u neutrofilů. Trombocyty jsou také největším zdrojem rozpustného CD40L, který indukuje produkci reaktivních druhů kyslíku (reactive oxygen species - ROS) a reguluje expresi adhezních molekul jako je E-selektin, ICAM-1 a VCAM-1 u neutrofilních granulocytů, aktivuje makrofágy a aktivuje cytotoxickou odpověď příslušnou aktivací T a B lymfocytů. \n\nV nedávné době bylo vyvráceno dogma, že savčí krevní destičky, které postrádají jádro, nejsou schopné autonomní lokomoce. Ve skutečnosti jsou trombocyty aktivními sběrači, putujícími po stěnách krevních cév a reorganizujími krevní sraženinu. Jsou schopni rozpoznat a navázat se na mnoho druhů povrchu, včetně bakterií. Dokonce jsou schopni je zcela obalit do otevřeném kanalikálním systému (open canalicular system - OCP), což vede k navrženému novému názvu procesu, který je \"covercytóza\" (cover - pokrýt), spíše než fagocytóza, neboť OCS je pouze invaginací vnější plazmatické membrány. Tyto slepence destiček a bakterií jsou poté používány jako interakční platforma pro neutrofilní granulocyty, kterě ničí bakterie za použití NETózy a fagocytózy.\n\nTrombocyty se také účastní chronických zánětlivých onemocnění, jako je například synovitida nebo revmatoidní artritida. Trombocyty jsou aktivovány pomocí kolagenového receptoru glykoproteinu VI (GPVI). Prozánětlivé mikročástice sekretované trombocyty vyvolávají konstantní sekreci cytokinů ze sousedních fibroblastům podobných synovialocytů (fibroblast-like synoviocyte), nejvíce se pak projevují Il-6 a Il-8. Zánětlivé poškozování okolní extracelulární hmoty neustále odhaluje více nového kolagenu, čímž dochází k produkci dalších prozánětlivých mikročástic.\n\nAktivované krevní destičky se mohou podílet na specifické imunitě, která je založena na interakci s protilátkami. Trombocyty sou schopny specificky vázat imunoglobulin G (IgG) přes FcyRIIA, receptor pro konstantní fragment (Fc) IgG. Po aktivaci trombocytu a vazbě na opsonizovanou bakterii pomocí IgG krevní destičky následně uvolňují reaktivní druhy kyslíku (reactive oxygen species - ROS), antimikrobiální peptidy, defensiny, kinocidiny a proteázy, čímž zabíjejí bakterie bez prostředníka. Trombocyty také vylučují prozánětlivé a prokoagulační mediátory, jako jsou anorganické polyfosforečnany nebo trombocytový faktor 4 (PF4), spojující specifické a nespecifické imunitní odpovědi. \n\n\nTrombocytopenie - informační stránka sloužící všem zájemcům o tuto závažnou nemoc krve a krevních destiček.\n"}
{"id": "76352", "url": "https://cs.wikipedia.org/wiki?curid=76352", "title": "Výkal", "text": "Výkal\n\nVýkal (lat. \"exkrement\" z \"exkrece\", vylučování) je výměšek organismu vznikající z nestrávených zbytků potravy a některých dalších látek v trávicí soustavě celé řady živočichů. Výkaly, též fekálie (z lat. \"faex\", množ. č. \"faeces\"). Lidské výkaly jsou tabuizovaným tématem, nicméně jejich složení a další vlastnosti jsou objektem zájmu a pozornosti lékařů i výzkumníků.\n\nZápach exkrementů způsobuje indolová sloučenina skatol, která se vyskytuje nejen v lidských a zvířecích výkalech, ale také v sekretu cibetek, v mase kanců a v některých rostlinách, např. v květech „svatební květiny“ kaly.\n\nStolice (lat. \"faeces\") – tvoří ji nestravitelné zbytky potravy, odloupané střevní buňky, množství střevních bakterií a voda (70 %). Objem stolice se zvětšuje s obsahem vláknin v potravě. Hnědé zbarvení je způsobeno žlučovými barvivy. Nepřichází-li do střeva žluč, je stolice světlá (např. kaménky ve žlučovodu). K objektivizaci konzistence a tuhosti stolice slouží Bristolská škála typů stolice.\n\nVýraz stolice jako termín označující lidský výkal je odvozován z německého \"Stuhl\", \"Stuhlgang\" (vylučování stolice, původně \"Gang zum Stuhl\", chůze na stoličku) nebo \"Nachtstuhl\" (noční výkalová stolice).\n\nVýkaly živočichů se označují jako trus či exkrement, např. ptačí trus, trus netopýrů či mořských ptáků (guano), trus stromových pavouků, kompostovaný drůbeží trus, hranatý trus vombatů, exkrementy mnohonožek, exkrementy půdních živočichů, trus žížal atd.<br>\nNěco jiného je výtrus.\n\nTrus patří mezi tzv. pobytové znaky zvěře. V myslivecké terminologiii jsou „bobky“ trus zajíců a králíků (obecně tvar trusu), „hrozny“ tvrdý trus jelení zvěře, „hrudky“ trus srnčí zvěře, „koláč“ měkký trus jelení zvěře, „smola“ tetřeví výměšek slepého střeva, „stříkanec“ trus dravých ptáků (sokolovití, dravci, sovy), příp. racků, čápů, „výpraš“ výkaly pernaté zvěře.\n\nNejběžnějším způsobem využití živočišných výkalů je zpracování na hnojivo (chlévský hnůj, kejda, hnojivo z guána). Hnojení sloním trusem se dokonce stalo kampaní ZOO Praha. Dalším možným využitím je získávání energie spalováním jako biomasy. Trus velkých predátorů lze využít k odpuzení některých živočichů (např. tygří trus získaný v zoo k zapuzení kuny).\n\nSynonymický slovník uvádí: enóno (obecně), fekálie (odborně), hovno (vulgárně), hovínko (zdrobněle), hromada, hromádka (obecně expresivně), kakání, kakánek (dětsky), krombožinec, kromdar, krondaro (dialekticky eufemisticky), sračka (vulgárně), stolička (expresivně zdrobněle), tentononc (obecně), výmět, výmětek (zastarale).\n\nHistorickým slovanským označením je lejno (dříve též „lajno“, gen. pl. lajen, lajnóv); slovo pochází z indoevropského základu \"lei-\" (mazlavý). V současné češtině je částečně vnímáno jako zastaralé, ale je v běžné řeči dobře použitelné jako nevulgární výraz. V obecné češtině je nejběžnějším vulgárním označením stolice výraz hovno. Stejně jako jiné výrazy označující vylučování získal již v dávné minulosti vulgární významovou příznakovost a ve spisovném jazyce je nepoužitelný. Původně označoval kravské lejno, z těchto slov také etymologickým splynutím (resp. etymologickou kontaminací) vznikl. I tento výraz lze v daném smyslu považovat za všeslovanský (v lokálních variantách).\n\nSynonyma živočišného trusu: holubinec; husinec, husinka; kobylinec, koblížek, kobližky, koninec, celák; kravinec, koláč, lívanec, pleskanec, flekanec; kočičinec; mušinec; myšinec; slepičák, slepičina, slepičinec... Obecně: dříst (řídké lejno), hovno, hromádka, kakánek, kakání, kromboží dárek, krombožinec, kromdar, krondaro, lejno, neřád, sračka. Trus přischlý na srsti: kaštan. \n\nVýznam výkal mají ve složeném slově první části kopro- a skato-.\n\n\n\n\n"}
{"id": "76353", "url": "https://cs.wikipedia.org/wiki?curid=76353", "title": "HYIP", "text": "HYIP\n\nHYIP je zkratka pro \"High Yield Investment Program\" (\"vysokovýnosový investiční program\"). HYIPy jsou podvodné investiční programy nabízené hlavně přes internet. Investorům nabízejí neúměrně vysoké zisky. Pro manipulaci s měnou používají zejména elektronické peněženky jako například Liberty Reserve, Perfect Money nebo Alertpay.\n\nČasto fungují na principu Ponziho schématu, podtypu pyramidového schématu. Noví investoři poskytují peníze k vyplacení zisku existujícím investorům, kteří mohou vše vybrat a nezanechat nic novým investorům. Od jistého okamžiku přestanou své investory vyplácet úplně, od takového okamžiku bývají nazývány anglickým výrazem SCAM. Některé mohou s investovanými penězi obchodovat třeba na burzách a jsou i takové, které vydrží několik let.\n\nHYIPy jsou často propagovány ve spamových e-mailech a na diskuzních forech. Ve většině státu světa nejsou legální, v České republice může být jejich provozování stíháno jako trestný čin podvodu.\n\n"}
{"id": "76355", "url": "https://cs.wikipedia.org/wiki?curid=76355", "title": "Léčivo", "text": "Léčivo\n\nLéčivo je léčivá látka, směs léčivých látek nebo léčivý přípravek. Je určeno k příznivému ovlivňování zdraví lidí nebo zvířat.\n\nV České republice zákon o léčivech (č. 378/2007 Sb.) definuje léčivé látky a léčivé přípravky, pro které pak používá souhrnný pojem léčiva.\n\nLéčivým přípravkem se rozumí „látka nebo kombinace látek, kterou lze použít u lidí či zvířat nebo podat lidem či zvířatům, a to za účelem obnovy, úpravy nebo ovlivnění jejich fyziologických funkcí prostřednictvím farmakologického, imunologického nebo metabolického účinku, za účelem stanovení lékařské diagnózy.“ Za léčivý přípravek se rovněž považuje látka nebo kombinace látek prezentovaná s tím, že má léčebné nebo preventivní vlastnosti v případě onemocnění lidí nebo zvířat.“\nPodle směrnice ES se za léčivý přípravek pro moderní terapii považuje též přípravek pro somatobuněčnou anebo genovou terapii a přípravek tkáňového inženýrství. Podmínkou zařazení do těchto skupin je úprava buňky anebo tkáně a fakt, že slouží k obnově, opravě nebo nahrazení tkáně. . U moderních terapií musí u vkládané tkáně dojít buď k zásadní manipulací k cílené změně její struktury anebo musí plnit u použití u příjemce jinou základní funkci než u dárce (může jít o stejnou osobu). Demonstrativní výčet tzv. nezásadních manipulací obsahuje příloha č. 1 k Nařízení ES (řezání, rozmělňování, tvarování, odstřeďování, lyofilizace, zmrazení, kryokonzervace, vitrifikace atd.). \n\nKonkrétně léčivým přípravkem jsou humánní a veterinární léčivé přípravky, imunologické a autogenní (z patogenů nebo antigenů získaných výhradně od tohoto pacienta nebo zvířete), homeopatika, radiofarmaka, průmyslově vyráběné krevní deriváty, transfuze (krom kmenových buněk), přípravky pro tzv. moderní terapie genovou, somatobuněčnou terapii a přípravek tkáňové inženýrství.\nLéčivé přípravky se rozdělují na:\n\nZa léčiva se nepovažují potraviny a krmiva, kosmetické přípravky, přípravky na ochranu rostlin, laboratorní diagnostika, dezinfekční a dezinsekční přípravky (pokud nejsou určeny k ošetření lidského nebo zvířecího organismu, ale např. k čištění předmětů apod.).\n\nUvedené výrobky nesmějí být označeny léčebnou indikací.\n\nLéčivými látkami jsou nejčastěji čisté chemické substance s přesně definovanou strukturou (chemická individua), ale mohou jimi být i složité směsi různých látek, jejichž struktura nemusí být zcela přesně vymezena. To mohou být například předepsaným způsobem upravené suroviny přírodního původu (sušené části rostlin, silice, výtažky atd.), které odborně označujeme jako drogy. Použití tohoto pojmu ve farmacii (v původním významu „léčivo, lék“) je třeba rozlišit od jeho laického použití jako označení pro návykovou látku. V některých případech se oba významy mohou překrývat, např. opium je léčivou látkou i zneužívanou návykovou látkou.\n\nVe stejném významu jako „léčivá látka“ se někdy používá označení „aktivní farmaceutická substance“, API (z angl. Active Pharmaceutical Ingredient).\n\nZ definic tedy vyplývá, že ať už ve velkovýrobě nebo při přípravě v lékárně jsou k dispozici určité výchozí suroviny. Jsou to jednak léčivé látky, které jsou nositeli vlastního léčebného účinku. Protože samotnou léčivou látku z praktických důvodů obvykle podávat pacientovi nelze, je třeba ji zapracovat do léčivého přípravku. To se děje přidáním různého množství pomocných látek, které obvykle tvoří větší část přípravku, a následným technologickým procesem, z něhož vzejde hotový výrobek, který je nakonec naplněn do obalu a připraven k podání pacientovi. Léčivý přípravek může mít nejrůznější podobu (např. tablety, kapky, čípky , injekce atd.), která vychází z toho, jakým způsobem bude přípravek užíván. Konečná podoba léčivého přípravku se označuje jako léková forma.\n\nMáme-li tedy léčivý přípravek o určité lékové formě, je připraven ke svému zamýšlenému použití – podání pacientovi. Pokud je podán správným způsobem, jak je zamýšleno výrobcem, stává se v tomto okamžiku lékem. Tento pojem definuje farmakologie, lékařská disciplína zabývající se léky. Pojem „lék“ není v českém právním řádu zakotven. Definice může znít například takto:\n\nPřekročené datum použitelnosti však často nemusí znamenat konec účinnosti léčivých přípravků, ale u některých je zásadní pro zdraví.\n\nPoznámky:\nUvedené pojmy „lék, léčivo, léčivý přípravek“ jsou takto používány v odborné praxi v českém jazykovém prostředí. V zahraniční literatuře může být jiná praxe, což někdy působí potíže při překládání.\n\n„Lék“ je ve Slovníku spisovné češtiny definován jako „léčivý přípravek“, což přibližně odpovídá laickému chápání tohoto slova.\n\nLéčiva (léčivé látky + léčivé přípravky) jsou tedy potenciálními léky, kterými se stávají v okamžiku, kdy jsou správným způsobem podány pacientovi. Výše uvedený postup je vyjádřen zákonem vzniku léku, který formuloval český odborník na historii farmacie Václav Rusek:\n\nZákon vzniku léku říká, že léčivé látky jsou za pomocí vhodného technologického procesu a pomocných látek upraveny do podoby léčivého přípravku. Léčivý přípravek je pak ve vhodný okamžik podán pacientovi a stává se lékem schopným ovlivnit zdravotní stav pacienta.\n\nPoznámka: Rusek ve své původní práci používá termín „léčivo“ odlišně od současné právní definice, a to v užším významu „léčivá látka“.\n\nUvedení léku na trh předchází několikaletý výzkum a klinické hodnocení léčiva na základě studie účinnosti léčebné látky a testu vedlejších účinků. Náklady na vývoj a testy platí výrobce, ale někteří prosazují, aby nezávislé testy prováděl stát.\n\nVedlejší účinky jsou nepříznivou a nezamýšlenou odezvou organismu na lék. V USA na ně ročně zemře více než 100 tisíc lidí. (např. ve Francii je odhadováno 18 tisíc případů)\n\nJednou z forem nežádoucích účinků léků jsou interakce, tedy vzájemné působení léků, případně léků s jiným faktorem (složky potravin, doplňky stravy, kouření apod.). Lékové interakce mohou být žádoucí (využívají se např. v onkologické léčbě) i nežádoucí, kdy jeden lék nechtěně zvyšuje či snižuje účinnost druhého. Nejvýznamnější interakce se vyskytují na úrovni metabolického systému P450. Některé mohou pacienta ohrozit na životě.\n\nV České republice dojde kvůli lékovým interakcím odhadem k 3400 hospitalizacím a 230 úmrtím ročně. Nežádoucím interakcím lze předejít informováním lékaře či lékárníka o všech užívaných přípravcích. Interakce užívaných léků lze také zjistit prostřednictvím některých lékárenských poraden.\n\n\nPříklad:\n\nPoznámka:\nV Pravidlech českého pravopisu z roku 1993 je (z lingvistického pohledu) v poznámce § 66 uvedeno, že \"„některé druhy textů se při psaní počátečních písmen – i když mají jinak ráz plně spisovný – přesně neřídí obecnými pravidly, jak jsou uvedena zde, nýbrž mají jiné zvyklosti; např. ve farmaceutickém styku se názvy léků píšou s velkými počátečními písmeny, …“\" Jak ovšem z výše uvedeného vyplývá, velká písmena se píší pouze u komerčních názvů léčivých přípravků, které jsou vlastními jmény plně v souladu s Pravidly.\n\nLéčiva se rozdělují do skupin podle i podle mechanismu účinku (antibiotika, antivirotika, antimykotika, antipyretika…)\nDělí se též na širokospektrá a úzkospektrá, podle spektra účinku.\n\n\n"}
{"id": "76359", "url": "https://cs.wikipedia.org/wiki?curid=76359", "title": "Lék", "text": "Lék\n\nLék je léčivo upravené do definitivní podoby, v jaké se používá a podává pacientovi (člověku nebo zvířeti).\n\nPojem „lék“ je definován ve farmakologii (zabývá se léky). Na rozdíl od pojmů „léčivo“, „léčivá látka“ a „léčivý přípravek“ nemá „lék“ definici v zákoně.\n\nVšechna léčiva (léčivé látky a léčivé přípravky) jsou potenciálními léky, kterými se stávají v okamžiku, kdy jsou správným způsobem podány pacientovi. Proces je vyjádřen tzv. zákonem o vzniku léku, který říká, že na počátku jsou léčivé látky, které se v průběhu technologických procesů a po smíchání s vhodnými pomocnými látkami stávají léčivými přípravky. Ve vhodném obalu a ve vhodný okamžik podání pacientovi se pak léčivý přípravek stává lékem, který může příznivě ovlivnit zdravotní stav či být použit k diagnostice onemocnění.\n\nV dřívějších dobách byl pro antiseptické či antibiotické vlastnosti za lék považován i například tehdy vzácný cukr (ve formě medu či z cukrové třtiny), alkohol či koření (například skořice, tymián). Dále také čaj, káva, čokoláda a další potraviny.\n\nDříve lék připravovali mágové a později šlo o chrámové léčitelství spojené s vírou. Avšak dříve léky používali i neandrtálci a i samotná zvířata používají vlastní léky.\n\nSamotné slovo „lék“ pochází se severských jazyků. Forma podání se mu stává synonymem (prášek, tableta).\n\n\n"}
{"id": "76362", "url": "https://cs.wikipedia.org/wiki?curid=76362", "title": "Tyl", "text": "Tyl\n\nTyl může být:\n\n\n\n"}
{"id": "76365", "url": "https://cs.wikipedia.org/wiki?curid=76365", "title": "Raoul Wallenberg", "text": "Raoul Wallenberg\n\nRaoul Gustav Wallenberg (4. srpna 1912 – 16. července 1947/31. července 1952) byl švédský diplomat a člen vlivné rodiny Wallenbergů. Během druhé světové války působil v Budapešti, kde s velkým osobním nasazením a také za velkého rizika zachránil až 100 000 maďarských Židů před holokaustem, a to mimo jiné vydáváním švédských ochranných pasů.\n\nRaoul Wallenberg se narodil v Lidingö 4. srpna 1912 do vlivné švédské rodiny Wallenbergů. V roce 1930 vystudoval ve Švédsku obor ruština-kreslení a v roce 1935 na Michiganské univerzitě v USA architekturu. Architekturou se ale neživil, v Jižní Africe pracoval pro švédskou firmu prodávající stavební materiál a krátce působil i u pobočky dánské banky v Haifě. V roce 1941 se pak ve Švédsku setkal s maďarským Židem Kolomanem Lauerem, který vedl exportní firmu, a brzy se stal jeho společníkem.\n\nNacisté začali v březnu 1944 pod vedením Adolfa Eichmanna uskutečňovat „konečné řešení“ židovské otázky v Maďarsku. Raoul Wallenberg postrádal zkušenosti z diplomatické oblasti, v období druhé světové války však spolupracoval s maďarským obchodníkem Kalmanem Lauerem a měl za sebou několik obchodních cest do Budapešti. Když organizace War Refugee Board hledala vhodného vyslance, který by se mohl v Maďarsku pokusit pomoci ohroženým Židům, volba padla právě na Wallenberga. Byl mu udělen status diplomata a odcestoval na švédské velvyslanectví do Budapešti. Zde zorganizoval efektivní kancelář, která hledala nejrůznější cesty, jak zachránit co nejvíce lidí. Sám Wallenberg dokázal najít odvahu vylézt na železniční vagón a rozdávat ochranné pasy lidem směřujícím do vyhlazovacích táborů. Jednal z vlastní iniciativy, pochopil, že nemůže čekat na schválení seshora, diplomatické cesty byly neúčinné. Wallenberg začal autem stíhat pochody smrti, které mířily k rakouským hranicím. Rozdával lidem oblečení, jídlo, léky a pasy, které jejich majitelům zaručovaly nedotknutelnost.\n\nKdyž se v lednu 1945 dozvěděl o nacistickém plánu na vyhlazení obyvatel budapešťského ghetta, písemně kontaktoval vrchního velitele wehrmachtu v Maďarsku a pohrozil mu trestním stíháním za válečné zločiny po skončení války. Tato akce slavila úspěch, plán na vyhlazení se nerealizoval.\n\nVálku bez úhony přežil, 17. ledna 1945 se však v chaotické situaci během obsazování Budapešti pokusil kontaktovat Rudou armádu. V úmyslu měl zajistit u domnělých spojenců pomoc a ochranu pro ghetto, chtěl také navrhnout svůj plán pro poválečnou obnovu Budapešti. Naposledy ho jeho spolupracovníci viděli 17. ledna 1945, jak je odvážen sovětskými vojáky na jejich vojenské velitelství v Debrecínu. Poté byl však zatčen a jako možný americký špión (mj. kvůli jeho studiu na univerzitě Michiganu) odvezen do Sovětského svazu, kde zřejmě 16. července 1947 zemřel. Jeho úmrtí nicméně nebylo nikdy oficiálně potvrzeno a někteří vězni propuštění ze sibiřských gulagů tvrdí, že muže odpovídajícího jeho popisu viděli ještě v 80. letech. V roce 2001 mezinárodní komise sestavená ke zjištění Wallenbergova osudu nedospěla k žádným výsledkům.\nPodle jiných informací se uprostřed ledna 1945 Wallenberg vydal za sovětským maršálem Rodionem Malinovskim. Koncem ledna vydalo Ministerstvo zahraničních věcí Sovětského svazu prohlášení, že Wallenberg je pod ochranou Rudé armády. Od té doby se o něm oficiálně nic neví.\n\nProtože rodina po něm pátrala, prohlásil v roce 1947 náměstek ministra zahraničních věcí Andrej Višinskij, že se Wallenberg nenachází v SSSR a není ani známý jeho současný pobyt. Našli se ovšem svědci, kteří tvrdili, že Wallenberga viděli i později, v moskevském vězení či na severu SSSR, ve vězení ve Vorkutě. Po roce 1989 byla proto ustanovena rusko-švédská komise, aby ujasnila záhadu kolem jeho zmizení. Podle jedné z vyšetřovacích verzí komise jej chtěl Stalin vyměnit za sovětské špiony, chycené ve Švédsku. Stockholm ovšem na výměnu nepřistoupil. Vyvstává otázka, zda se Wallenberg stal „výměnným zbožím“, ať už před zatčením či po něm. Švédská vláda později údajně vyjádřila politování za rozhodnutí neuskutečnit tuto výměnu.\n\nJedním z členů komise byl člen izraelského MOSSADu Peter Cvi Malkin. Ten pracoval nezávisle na komisi přímo na zakázku švédského ministerstva zahraničí. Shromáždil indicie dokazující, že Wallenberg zemřel později než v roce 1947. Měl nepřímé stopy, týkající se vězně Van der Berga. Pod tímto jménem měl být veden Wallenberg ve moskevských věznicích a ve věznici Vorkuta na severu Ruska. Stopu Malkin ztratil v 60. letech. Pro ještě pozdější úmrtí pak svědčí podle předsedy rusko-švédské komise Hanse Magnunssona to, že v roce 1966 údajně Moskva nabídla výměnu Wallenberga za Stiga Wennerstrőma, top špiona pracujícího pro sovětskou stranu, který byl ve Švédsku zatčen. Takže podle původního prohlášení ruských úřadů zemřel Wallenberg v roce 1947 na infarkt. Ale ještě v roce 1966 nabídla sovětská strana jeho výměnu. Podle Malkina existují i očití svědkové, kteří prohlašují, že s Wallenbergem mluvili ještě v roce 1989. Pro relevanci této informace svědčí i to, že v tomto roce dostala jeho nevlastní sestra Wallenbergův pas, řidičský průkaz, pouzdro na cigarety a poznámkový kalendář.\n\nV říjnu 2016 byl švédským daňovým úřadem prohlášen za mrtvého. Datum úmrtí bylo stanoveno na 31. července 1952.\n\nCelkem se odhaduje, že Wallenberg zachránil asi 100 000 Židů. K tomu Malkin jako člen tajné služby Mossad, přímo zodpovědný za operaci únosu Adolfa Eichmanna z Buenos Aires, prohlásil: „Eichmanna jsou plné noviny a o Wallenberovi ani slovo. Stránky novin plní ten, kdo posílal lidi do plynu, a svět zapomíná na toho, kdo je před plynem zachraňoval.“\n\nVíce než 30 let po skončení války byl Raoul Wallenberg oceněn několika státy, mimo jiné jako Spravedlivý mezi národy či čestným občanstvím USA, Kanady a Izraele. Docela podrobně se případem Raoula Wallenberga zabýval v knize Alana Levyho \"Simon Wiesenthal a jeho případy\" samotný Wiesenthal, který po Raoulovi pátral na prosbu jeho matky. Vyhlídková cesta v Praze 1 na Petříně, vedoucí z ulice Úvoz pod Strahovským klášterem až ke schodům v ulici Vlašská, nese název Promenáda Raoula Wallenberga.\n\n"}
{"id": "76366", "url": "https://cs.wikipedia.org/wiki?curid=76366", "title": "Qt (knihovna)", "text": "Qt (knihovna)\n\nQt (výslovnost ) je multiplatformní aplikační rámec (framework) široce používaný pro vytváření aplikačního software s grafickým uživatelským rozhraním určeného pro rozličné softwarové a hardwarové platformy.\n\nQt toolkit byl vytvořen v roce 1999 společností Trolltech, která jej roku 2008 prodala firmě Nokia. V březnu 2011 Nokia ohlásila prodej práv na provoz podpůrných služeb a prodej licencí pro komerční projekty vytvořené pomocí Qt společnosti Digia. Zároveň však Nokia ujišťuje, že po transakci zůstane hlavním vývojářem tohoto toolkitu.\n\nPočínaje rokem 1999 se Qt toolkit vyvinul v multiplatformní nástroj, ve kterém lze vyvíjet konzolové nebo GUI aplikace v odlišných programovacích jazycích pro různé platformy. Aplikace napsané pomocí toolkitu je možno distribuovat pod licencí GPL, LGPL, nebo po splnění určitých podmínek i komerčně.\n\nQt je knihovna programovacího jazyka C++, ale existuje i pro jazyky Python (PyQt, PySide), Ruby (QtRuby), C, Perl, Pascal, C#, Java (Jambi) a Haskell. Podporuje lokalizaci aplikací a také SQL, zpracování XML, správu vláken, přístup k souborům, práci s grafikou a multimédii. Velkou výhodou Qt je velmi přehledně zpracovaná dokumentace a také vývojové programy Qt Creator nebo Qt Designer. Aplikace vytvořené pro grafické uživatelské prostředí používají nativní vzhled operačního systému, takže vyvinuté aplikace se vždy přizpůsobí vzhledu používaného prostředí.\n\nQt společně s GTK+ nahradila starší Motif. Důkazem kvality a rozšířenosti toolkitu budiž použití například pro projekty Skype, Google Earth, prostředí KDE, webový prohlížeč Opera, VirtualBox, RStudio a jiné.\n\n\n\n\n\n28. června 2005 Trolltech uvolnil Qt 4 a představil pět nových technologií ve frameworku:\n\n\nDůležitou vlastností Qt toolkitu je přítomnost signálů a slotů pro komunikaci mezi objekty. Např. pokud se ve widgetu (element GUI, který zobrazuje nebo předává informace pomocí interakce s uživatelem) uskutečnila akce, která změnila jeho stav, může o tom být informován widget umístěný v jiném okně aplikace. Signály a sloty tvoří velmi silný programátorský nástroj.\n\nMísto signálů a slotů se dříve pro tento typ komunikace používal tzv. callback, což je ukazatel na metodu objektu, kterou chceme vyvolat po nějaké události jiného objektu. Tento přístup měl dvě nevýhody. Nebyla zde při volání typová kontrola a metody volané pomocí callback jsou silně vázané tzn. volaná metoda musí znát ukazatel na metodu, z které byla vyvolána. Při používání signálů a slotů se tyto dvě nevýhody nevyskytují. Pro jejich použití se definuje spojení signálu se slotem pomocí metody connect. V případě potřeby se pak spojené signály pouze „vyvolávají“.\n\nSloty a signály mohou být využity ve všech objektech, které jsou přímo nebo nepřímo zděděny ze třídy QObject. Při propojování signálů a slotů může být s jedním slotem spojeno několik různých signálů a stejně tak na jeden signál napojeno několik slotů. Sloty mohou být použity pro přijímání signálů a zároveň mohou být použity jako standardní metoda objektu.\n\n\n\n"}
{"id": "76370", "url": "https://cs.wikipedia.org/wiki?curid=76370", "title": "Jaroslava Moserová", "text": "Jaroslava Moserová\n\nJaroslava Moserová (17. ledna 1930 Praha – 24. března 2006 Praha) byla česká lékařka, spisovatelka, překladatelka, diplomatka a politička.\n\nByla dvakrát vdaná. První manželství bylo rozvedeno rok po svatbě, která byla dle jejích vlastních slov „unáhleným rozhodnutím“. Svého druhého muže poznala díky své sestře, také lékařce, Boženě Moserové. Manželstvím s Milanem Davidem získala nevlastního syna Tomaše Davida. Jejím tchánem byl Josef David.\n\nBěhem studií na gymnáziu byla vybrána v rámci amerického stipendijního programu American Field Service (AFS), aby mohla studovat ve Spojených státech amerických (1947–1949). Tedy spolu s dalšími 2 studenty odcestovala do Severní Karolíny. Roční studijní pobyt byl prodloužen na dva roky a právě druhý rok strávila v New Yorku na Art Students League a jako zpáteční cestu do své vlasti si zvolila cestu kolem světa, na kterou vydělala sama během studií v USA. Byla zde instruktorkou lyžování, také pracovala v obchodě s lyžařskými potřebami a byla dětskou pečovatelkou v jedné americké rodině.\n\nVe svém původním povolání lékařky se specializovala na popáleniny a do roku 1990 pracovala na klinice popálenin Lékařské fakulty hygienické Univerzity Karlovy. V lednu 1969 tam byla ošetřující lékařkou Jana Palacha. Nejprve se chtěla stát plastickým chirurgem, o což se po studiích velice snažila. Na radu svého profesora se po státnicích nechala umístit v nemocnici v Duchcově, kde bylo dobré chirurgické oddělení a právě zde chtěla získat dobrou průpravu pro své zamýšlené budoucí zaměstnání. Po 5 letech se vrátila do Prahy, jelikož se jí na popud její maminky podařilo získat místo na oddělení plastické chirurgie. Tomu ale předcházela povinná praxe na výše uvedené klinice popálenin. A právě zde zakotvila, jelikož jí tato práce přirostla k srdci.\n\nByla i vědeckou pracovnicí. K vědě se dostala právě v USA, kdy byla vybrána na odbornou stáž (postgraduální stipendium), kde měla působit na světově uznávané klinice popálenin v Texasu (v této době už byla podruhé vdaná). S tímto úmyslem také do USA odjížděla, ale osud tomu chtěl jinak a na této klinice byla právě umístěna do vědeckého týmu. Nejprve měla obavy, jak tuto práci bez jakýchkoliv předešlých zkušeností zvládne, ale díky své pracovitosti, odhodlání a inteligenci obstála. Poté se vrátila zpět do Československa, kde ve vědecké práci úspěšně pokračovala. Z jejich českých spolupracovníků je možno zmínit i prof. Ottu Wichterleho, který byl i se svou ženou dobrými přáteli paní Moserové-Davidové a jejího muže Milana Davida. Mezi její další důvěrné přátele patřila i Jana Brejchová spolu se svým prvním mužem Milošem Formanem a také i druhým Vlastimilem Brodským spolu s jejich dcerou Terezou Brodskou. Jejím dalším přítelem byl i Jiří Šlitr a mnoho dalších.\nPo sametové revoluci se v roce 1990 stala v rámci procesu kooptací poslankyní České národní rady. V letech 1991 až 1993 zastávala funkci velvyslankyně v Austrálii a na Novém Zélandu. V devadesátých letech předsedala generálnímu shromáždění UNESCO. V letech 1996 až 1998 byla místopředsedkyní Senátu Parlamentu ČR. Roku 2003 neúspěšně kandidovala při druhé volbě na úřad prezidenta ČR. V roce 2005 byla zvolena místopředsedkyní Masarykova demokratického hnutí.\n\nNapsala řadu povídek, filmových scénářů (\"Vlastně se nic nestalo\", režie Evald Schorm; námět a spoluautorka scénáře filmu \"Dvojrole\", režie Jaromil Jireš) a divadelních her (\"Takový milý chlapec\", \"Dopis do Wollongongu\"). Do češtiny překládala díla Dicka Francise.\n\nByla výtvarně nadaná. Ilustrovala \"Atlas plastické chirurgie\" prof. Františka Buriana, ilustrace přebalu vlastní knihy \"Historek – na koho se nezapomíná\". Ilustrovala také své překlady převážně knih Dicka Francise a dětských knih.\n\n"}
{"id": "76371", "url": "https://cs.wikipedia.org/wiki?curid=76371", "title": "Farmakologie", "text": "Farmakologie\n\nFarmakologie (z řečtiny: pharmakon (φάρμακον) znamená „léčivo“, logos (λόγος) znamená „věda“) je odvětví medicíny a biologie zabývající se studiem účinku léčiv. Léčivo můžeme definovat jako uměle vytvořenou, přírodní či endogenní (pocházející z těla jedince) látku, která biochemickou a/nebo fyziologickou cestou ovlivňuje buňku, tkáň, orgán či dokonce celý organismus. Někdy se k označení těchto látek užívá slovo „farmakon“. Přesněji je farmakologie vědou zabývající se interakcemi mezi živými organismy a chemickými látkami, které ovlivňují normální či abnormální biochemické funkce v organismu. Pokud mají prvky určitý farmakologický význam, nazýváme je léčivy.\n\nObor farmakologie se zabývá složením léčiv, jejich vlastnostmi a strukturou, molekulárními a buněčnými mechanismy, mechanismy orgánů a orgánových systémů, přenosem signálu, buněčnou komunikací, molekulární diagnostikou, interakcí, toxikologií, chemickou biologií, terapeutickým využitím a možnými účinky léčiv. Základními dvěma okruhy farmakologie jsou farmakodynamika a farmakokinetika. Farmakodynamika studuje účinky léčiv na organismus, farmakokinetika pak studuje účinky organismu na léčiva. V širším slova smyslu se farmakodynamika zabývá preparáty a jejich vlivem na biologické receptory a farmakokinetika zkoumá absorpci (vstřebávání), distribuci (transport), metabolismus (biotransformaci) a eliminaci (vyloučení) léčiva z organismu.\n\nTermín \"farmakologie\" bývá často zaměňován se slovem \"farmacie\", ačkoli se nejedná o slova stejného významu.\n\nFarmakologie, jakožto biomedicínský vědní obor, se zabývá výzkumem a charakterizací chemických sloučenin vykazujících jakékoli biologické účinky a objasňováním buněčných funkcí ve vztahu k těmto sloučeninám. Naproti tomu farmacie je zdravotnická profese, která využívá poznatků a principů farmakologie v klinické praxi (jedná se jak o přípravu a výdej léčiv, tak o klinickou péči o pacienty). Základním rozdílem mezi těmito obory je tedy přímý kontakt s pacientem a péče o něj na straně jedné (farmacie) a vědecký obor zabývající se výzkumem na straně druhé (farmakologie).\n\nV odborných materiálech týkajících se konkrétních léčiv, jednotlivých látek i přípravků, se pravidelně setkáváme s určitými výrazy, které dané léčivo popisují. Laik se s nimi nejčastěji setkává v příbalových letácích.\n\nIndikace jsou stavy pacienta, při nichž je vhodné podání daného léčiva. Odstavec s názvem „Indikace“ udává, k čemu je dané léčivo určeno. V širším smyslu nezahrnuje indikace pouze vhodnost podání léčiva, ale i provedení lékařského zákroku.\n\nKontraindikace znamená stav, kdy je nevhodné dané léčivo podávat, nebo se smí podávat jen se zvýšenou opatrností, neboť by jeho podáním došlo ke zhoršení zdravotního stavu pacienta, či dokonce k ohrožení života. Dříve se v literatuře rozlišovaly absolutní kontraindikace, stavy, kdy je podání léčiva zakázáno, a relativní kontraindikace, stavy, při nichž lze léčivo podávat jen se zvláštní opatrností. Dnes se již od těchto pojmů upouští. V širším medicínském smyslu kontraindikace nezahrnuje pouze zákaz podávání některých léčiv, ale i zákaz provádění určitého léčebného nebo diagnostického zákroku.\n\nInterakce znamená vzájemné ovlivnění současně podaných léků (léčivo bylo podáno pacientovi, pojem \"lék\" je zde tedy na místě). Většinou se tím myslí ovlivnění nepříznivé. Někdy toho naopak lze využít. Například použitím dvou shodně působících léčiv lze dosáhnout žádaného účinku za použití nižších dávek. Interakce neznamenají jen vzájemné ovlivnění mezi léčivy, ale i jinými vlivy, např. interakce mezi léčivem a potravinami nebo nápoji, interakce mezi léčivem a zářením a jiné.\nNežádoucí účinky. V podstatě každé léčivo kromě svých účinků, pro které se používá, zároveň působí na pacienta i jinak, což je většinou nežádoucí. Nežádoucí účinky se liší svou závažností, s některými se již dopředu počítá s tím, že prospěch z podání léčiva je pro pacienta vyšší než rizika z podání vyplývající. Jindy mohou nežádoucí účinky pro svou závažnost vést k ukončení léčby daným léčivem, nebo dokonce pacienta trvale poškodit, případně způsobit jeho smrt. Mnoho nežádoucích účinků závisí na velikosti dávky, některé se objevují jen u určitých lidí, kteří k nim mají jisté předpoklady. Zákon o léčivech definuje nežádoucí účinek takto:\n\n\"Nežádoucím účinkem léčivého přípravku se rozumí nepříznivá a nezamýšlená odezva na jeho podání, která se dostaví po dávce běžně užívané k profylaxi, léčení či určení diagnózy onemocnění nebo k ovlivnění fyziologických funkcí.\"\n\n\"Závažným nežádoucím účinkem léčivého přípravku se rozumí úmrtí léčené osoby nebo zvířete anebo takový nežádoucí účinek, který ohrožuje jejich život, vážně poškozuje jejich zdraví, má trvalé následky na jejich zdraví či má za následek hospitalizaci léčené osoby nebo zvířete, neúměrné prodloužení jejich hospitalizace, případně má za následek vrozenou anomálii u jejich potomků.\"\n\nDávkování léčiva zahrnuje informaci, v jakém množství a jak často se léčivo pacientovi podává. K informaci o dávkování by měla být připojena i informace o způsobu užití, např. spolknout, zavést do konečníku, injekční podání apod., včetně případné informace, zda je lepší užívat s potravou či mimo ni, ráno nebo večer apod.\n\nPočátky klinické farmakologie sahají do období středověku. Mezi nejvýznamnější učence středověké doby patří perský učenec Avicenna (asi 980–1037). Jeho kniha \"Kánon medicíny\" je sbírkou řecko-arabské lékařské moudrosti a sloužila jako základní učební text křesťanských a muslimských lékařských učňů. Dalším významným středověkým učencem byl španělský lékař a filozof Petrus Hispanus. Klinická farmakologie vděčí za své základy též dílu Williama Witheringa. Farmakologie se jako vědní obor od středověku až do poloviny 19. století nijak významně nevyvíjela. Teprve ve druhé polovině 19. století zažily biomedicínské vědní obory značné obrození. V první polovině 19. století byl významný potenciál a specifika účinků léčiv jako morfin, chinin či digitalis popsán jen velmi neurčitě. První univerzitní ústav pro farmakologii byl založen až v roce 1847, a to německým farmakologem Rudolfem Buchheimem. Ten si dobře uvědomoval potřebu porozumět podstatě a účinkům terapeutických drog a jedů.\n\nPrvní farmakologové se zaměřovali na přírodní látky, zejména na extrakty z léčivých bylin. Farmakologie se vyvinula v 19. století jako biomedicínský obor, který aplikoval principy vědeckých experimentů na terapeutické využití. Dnešní farmakologové používají genetiku, molekulární biologii, chemii a další vyspělé vědy, aby přeměnili informace získané o molekulárních podstatách a mechanismech v léčbu onemocnění, poruch či odstraňování patogenů. Díky farmakologii jsme také schopni vyvinout metody preventivní péče, diagnostiky a dokonce i personalizované medicíny.\n\nFarmakologické disciplíny můžeme rozdělit podle jednotlivých zaměření do mnoha podkapitol:\n\nKlinická farmakologie je základní farmakologickou vědou. Klinická farmakologie se na rozdíl od klasické vědecké farmakologie zaměřuje na aplikaci farmakologických principů a metod v klinické praxi a na péči o pacienta a průběh a výsledky jeho léčby.\n\nNeurofarmakologie je vědní obor studující účinky léčiv na funkce centrální a periferní nervové soustavy.\n\nPsychofarmakologie se zabývá účinky léčiv na lidskou psychiku. Tento vědní obor sleduje nejen změny chování lidského těla a mysli, ale i měřitelné projevy molekulárních pochodů v lidském těle. Tento obor má velmi blízko k oboru etnofarmakologie.\n\nEtnofarmakologie je vědní obor studující léčivé látky užívané nejrůznějšími etniky k léčbě či prevenci onemocnění.\n\nKardiovaskulární farmakologie je vědou zabývající se účinky léčiv na oběhovou soustavu člověka.\n\nFarmakogenetika sleduje dědičně podmíněnou variabilitu odpovědi organismu závislou na užívání klinicky významných léků.\n\nFarmakogenomika je vědou, která využívá znalost genotypových technologií k vývoji nových léčiv a hlubšímu poznávání léčiv starších.\n\nFarmakoepidemiologie studuje účinky léčiv na početné skupiny obyvatelstva.\n\nTento vědní obor aplikuje principy systémové biologie na pole farmakologie.\n\nToxikologie je vědecký obor zabývající se nepříznivými účinky a charakteristikou léčiv či jakýchkoli jiných chemických látek užívaných jak v nadměrném množství, tak i v prospěšném nízkém terapeutickém množství.\n\nTeoretická farmakologie je poměrně novým a rychle se vyvíjejícím výzkumným oborem, v němž se uplatňují poznatky výpočetní chemie. Zvláště přínosná pro tento vědní obor je kvantová chemie a metody molekulové mechaniky. Cílem teoretických farmakologů je objasnit vztah mezi aktivitou určitého léčiva (ta je zkoumána experimentálně) a jeho strukturálními vlastnostmi (ty jsou odvozeny z počítačových experimentů). Jejich cílem je tedy nalézt vztahy mezi strukturou a aktivitou. Na základě struktury dané organické molekuly se teoretický farmakolog také snaží předpovědět biologickou aktivitu nových léčiv stejného nebo podobného typu jako již existující léčiva. V ideálním případě by teoretický farmakolog mohl být schopen předpovědět biologickou aktivitu celých skupin léčiv a léčiv pro specifické účely vytvořené pacientovi „na míru“. \n\nPosologie je vědou zabývající se dávkováním léčiv. Dávkování záleží na mnoha faktorech, například věku, klimatu, váze, pohlaví pacienta a na době podání. Slovo posologie vzniklo z řeckého slova \"posos\", což znamená „kolik“ a \"logos\", neboli „věda“.\n\nFarmakognózie je odvětvím farmakologie, které se zabývá obzvláště složením, užíváním a vývojem léčivých látek biologického původu, zejména léčivými látkami získanými z léčivých rostlin.\n\nBehaviorální farmakologie, nebo též etofarmakologie (pozor na záměnu s \"etnofarmakologií\"), je mezioborová disciplína zabývající se účinky psychoaktivních léčiv na chování jedince. Zahrnuje přístupy a techniky z neurofarmakologie, behaviorální neurovědy, studuje chování živočichů a zajímá se o behaviorální a neurobiologické mechanismy účinku psychoaktivních léčiv. Behaviorální farmakologie se také snaží vytvořit modely chování živočichů a pomocí nich zkoumat a vyvíjet chemické sloučeniny s terapeutickým potenciálem. Behaviorální farmakologové ke své práci obvykle využívají malá zvířata (například hlodavce), na kterých testují psychoterapeutická léčiva, jako jsou antipsychotika, antidepresiva či anxiolytika. Dále na hlodavcích testují často zneužívaná léčiva, například nikotin, kokain, metamfetamin a jiné. Termín \"etofarmakologie,\" jakožto věda studující léčiva ovlivňující chování, je užíván od 60. let 20. století a pochází z řeckého slova \"ethos\", znamenající „charakter“ či „povaha“ a slova \"farmakologie\", tedy věda zabývající se účinky léčiv a jejich mechanismy.\n\nEnvironmentální farmakologie je poměrně nová disciplína. Zaměřuje se na pochopení vztahů mezi genem a prostředím, léčivem a prostředím a toxinem a prostředím. Při zkoumání této problematiky environmentální věda úzce spolupracuje s medicínou, a to proto, že medicína (nebo též zdravotní péče) může sama o sobě být příčinou ničení či nápravy životního prostředí. Lidské zdraví a ekologie spolu úzce souvisí. Požadavky na větší množství farmaceutických produktů může dokonce vyhubit některé živočišné druhy a tím ohrozit lidstvo. Vypouštění chemikálií a léčiv do vodního ekosystému je dnes velmi diskutovaným tématem. Výrobou ilegálních léčiv je do pitné vody vypouštěno množství karcinogenních látek. Tato problematika je tedy současně otázkou veřejného zdravotnictví.\n\nDentální farmakologie se zabývá léčivy běžně používanými při léčbě stomatologických onemocnění.\n\nStudium chemických prvků vyžaduje důkladnou znalost biologické soustavy, která je danými prvky ovlivněna. Se stále se prohlubující znalostí buněčné biologie a biochemie se podstatně změnilo i pole farmakologie. Díky molekulární analýze receptorů je nyní možné vytvářet chemické sloučeniny, které účinkují pouze na určité buněčné signály nebo metabolické dráhy tím, že účinkují přímo na povrchu buněk.\n\nChemický prvek má z hlediska farmakologie různé vlastnosti. Farmakokinetika popisuje efekt těla na prvek (například poločas rozpadu a distribuční objem) a farmakodynamika popisuje účinek chemických prvků na tělo (jak terapeutický, tak toxický).\n\nPři popisu farmakokinetických vlastností aktivní farmaceutické substance (AFS) se farmakologové zaměřují na tzv. L-ADME:\n\n\nLéčiva mají buď úzký, nebo široký terapeutický index (nebo též terapeutický poměr). Ten je popsán jako poměr mezi žádoucím a toxickým účinkem. Sloučenina s úzkým terapeutickým indexem (blížícím se číslu 1) vyvíjí žádoucí účinek v dávce blížící se již dávce toxické. Sloučenina se širokým terapeutickým indexem (větším než 5) vyvíjí žádoucí účinek v dávce podstatně menší, než je její toxická dávka. Léčiva s úzkým indexem se hůře dávkují a podávají a je u nich zapotřebí monitorovat jejich hladinu (například warfarin, některá antiepileptika, nebo aminoglykosidová antibiotika). Většina léčiv na rakovinu má úzký terapeutický index a dávky potřebné ke zlikvidování tumoru jsou téměř vždy doprovázeny toxickými vedlejšími účinky.\n\nVývoj léčiv je zásadní nejen pro medicínu, ale má i silné ekonomické a politické dopady. Aby byli zákazníci chráněni a předcházelo se zneužívání léčiv, reguluje mnoho vlád výrobu, prodej a podávání léčiv. Ve Spojených státech je farmaceutický průmysl regulován Úřadem pro kontrolu potravin a léčiv (anglicky Food and Drug Administration). Tento úřad kontroluje dodržování standardů stanovených Lékopisem Spojených států (the United Stated Pharmacopoeia). V Evropské unii reguluje farmaceutický průmysl Evropská léková agentura (European Medicines Agency). Kontroluje dodržování standardů stanovených Evropským lékopisem.\n\nMetabolická stabilita a reaktivita chemických sloučenin, které by se mohly stát případně novými léčivy, musí být posouzena z hlediska metabolismu a toxikologie daného léčiva. Pro kvantitativní předpovídání metabolismu léčiv bylo navrženo mnoho metod. Příkladem jedné z nejnovějších metod je takzvaný SPORCalc (Substrate Product Occurrence Ratio Calculator). Pokud se chemická struktura jakýmkoli způsobem liší, ať nepatrně či dramaticky, mění se zároveň podle stupně jejího pozměnění i léčebné vlastnosti dané chemické sloučeniny.\n\nNová analoga ovšem potřebují další vývoj. Je zapotřebí určit jak bezpečný je lék pro lidi, jeho stabilita v lidském organismu a nejvhodnější způsob dodání léčiva do požadovaného orgánu či orgánové soustavy (například tableta či aerosol). Až po šesti letech důkladného testování je nový lék připraven k uvedení na trh a prodeji.\n\nVzhledem k tomu, že z 5000 potenciálních nových léčiv se obvykle dostane na trh pouze jedno, je testování nových léčiv a vývoj analog časově velmi náročný. Jedná se tedy o značně nákladnou činnost, která často stojí více než miliardu dolarů. Jako kompenzaci těchto nemalých výdajů mohou farmaceutické společnosti udělat několik věcí:\n\n\nVe Spojených státech je za vytváření směrnic ke schvalování a užívání léčiv zodpovědný Úřad pro kontrolu potravin a léčiv. Úřad pro kontrolu potravin a léčiv požaduje, aby schválená léčiva splňovala dva základní požadavky:\n\n\nZískat schválení Úřadu pro kontrolu potravin a léčiv obvykle trvá několik let. Experimenty na zvířatech musejí být rozsáhlé a kvůli vyhodnocování efektivity a toxicity léčiva musejí testy zahrnovat několik druhů zvířat. Dávkování léčiva schváleného k použití se obvykle snižuje s rozpětím, ve kterém má léčivo terapeutický účinek či požadovaný výsledek.\n\nOd roku 1987 je bezpečnost a účinnost předepisovaných léčiv ve Spojených státech regulována zákonem.\n\nVe Spojeném království má podobnou funkci britská léková agentura MHRA.\n\nStudenti farmakologie jsou školeni stejně jako vědečtí pracovníci biomedicínského výzkumu ke zkoumání účinků léčiv na živé organismy. Tento fakt vede jak k objevům nových léčiv, tak k lepšímu pochopení pochodů v lidském těle. Studenti farmakologie musejí mít detailní znalosti fyziologie, patologie a chemie. V průběhu studia se seznamují s biochemií, buněčnou biologií, základy fyziologie, genetikou a centrálním dogmatem molekulární biologie, lékařskou mikrobiologií, neurovědami a, podle zaměření dané katedry, bioorganickou chemií a/nebo chemickou biologií.\n\nModerní farmakologie je interdisciplinární vědou. Vysokoškolské studijní programy přijímají studenty většiny biologických a chemických oborů. Díky vzrůstajícímu trendu biofyzikálních a výpočetních výzkumných metod užívaných k popisu soustav se mohou farmakologové považovat dokonce za fyziky. V mnoha případech je farmakologický výzkum úzce spjat s výzkumem analytické chemie. Z toho důvodu zahrnuje mnoho institucí farmakologii pod ústav chemie či biochemie, zvláště pak pokud samostatný ústav farmakologie na dané univerzitě neexistuje.\n\nStudent farmacie se bude ve svém povolání zabývat výdejem léčivých přípravků, zatímco farmakolog bude pravděpodobně pracovat v prostředí laboratoře. Kariéra farmakologa zahrnuje akademické posty (lékařské i nelékařské), posty ve vládních institucích, posty v soukromých sektorech, psaní vědeckých článků, vědecké patenty a předpisy, konzultace, biotechnologie, alkoholový průmysl, potravinářský průmysl, právo, veřejné zdraví a environmentální/ekologické vědy.\n"}
{"id": "76374", "url": "https://cs.wikipedia.org/wiki?curid=76374", "title": "Pelmeně", "text": "Pelmeně\n\nPelmeně ( , \"pelmeni\") jsou národním jídlem Ruska, ale i sousedních zemí, spadajících pod vliv jeho kultury (země býv. SSSR). Jsou to vlastně masové knedlíčky, přesněji těstové taštičky plněné masem a uvařené ve vodě. Obvykle se dělají s náplní z mletého masa (ale existují i sladké varianty), která je zavinuta v tenkém těstě vyrobeném z mouky a vajec. Velmi podobné jídlo je též připravováno na Ukrajině, Litvě, v Itálii, kavkazských zemích, Mongolsku, Číně, himálajských zemích a Koreji.\n\nRusové tento pokrm převzali od Udmurtů, uralského národa, se kterým se „stýkali a potýkali“ již od konce 12. století. Ruský název je vlastně zkomoleninou udmurtského složeného výrazu \"peľnjaň\" (\"пельняань\"), což znamená „chléb ve tvaru ucha“. Udmurtští lovci si tyto „chlebové uši“ brávali s sebou na své výpravy do lesů.\n\nZejména po dobytí Kazaňského chanátu (1552) se ruské oblasti dostávaly do intenzivního kontaktu s kulturou (včetně kuchyně) uralských národů. Když pak byla roku 1730 otevřena hlavní spojnice mezi evropskou Rusí a Sibiří – tzv. Sibiřský trakt – jež vedla i přes zemi Udmurtů, seznámily se s pelmeněmi také masy ruských vystěhovalců a vyhnanců, kteří jejich znalost přenesli i na Sibiř (kam se také dostávaly z druhé strany, od Číny a Koreje). Pelmeně, místně zvané sibiřské pelmeně (\"сибирские пельмени\"), se v tamních klimatických podmínkách staly velmi oblíbenou, výživnou potravou, kterou lze skladovat zmrzlou venku po dobu až několika měsíců. Ze Sibiře se pak pochoutka rozšířila do celé ruské říše.\n\nNejvětší rozdíl mezi pelmeněmi a jinými druhy knedlíčků je v jejich tvaru a velikosti – typické pelmeně jsou měsíčkovitého („uchovitého“) tvaru a v průměru mají cca 2–3 cm, zatímco většina ostatních typů je většinou podlouhlá či kulatá a větší.\n\nPelmeně se připravují z těsta, podobného nudlovému – těsto musí být velmi tuhé, až nepoddajné. Někdy se do něj přidává i mléko nebo voda. Pro náplň lze použít vepřové, jehněčí, hovězí nebo jakékoli jiné maso; také smíchání několika druhů je velmi oblíbené. (Podle tradičního udmurtského receptu by náplň měla obsahovat 45 % hovězího, 35 % jehněčího a 20 % vepřového masa.) Navíc se do náplně přidávají rozličná koření jako černý pepř, česnek a zejména cibule.\n\nOkrajem skleničky se z tence vyváleného těsta vykrojí placička, na kterou se nanese lžička masové náplně, placička se přeloží napůl a okraje se stisknou do vlnitého „švu“. Hotové šátečky lze i zmrazit; až bezprostředně před konzumací se vloží do vroucí osolené vody a vaří se, dokud nevyplavou a poté ještě 2–5 minut. Horké pelmeně se polijí/potřou máslem nebo kysanou smetanou, popř. hořčicí, smetanovým křenem či octem. Některé recepty doporučují ještě pelmeně po uvaření osmahnout dozlatova na pánvi.\n\n\n"}
{"id": "76375", "url": "https://cs.wikipedia.org/wiki?curid=76375", "title": "Šašlik", "text": "Šašlik\n\nŠašlik (, ) je druh kebabu (marinované maso grilované na špízu), který je oblíben zejména ve státech bývalého Sovětského svazu a Ruského impéria, konkrétně v Gruzii, Rusku, Arménii, Ázerbájdžánu, Uzbekistánu a na Ukrajině.\n\nNejčastěji se skládá ze střídajících se kousků masa a cibule. Ačkoli bylo slovo „šašlik“ nejspíše převzato kozáky od krymských Tatarů už na počátku 16. století, Rusové ho rozšířili po celém Ruském impériu již 19. století. Od této doby se však rozšířilo velmi rychle; v roce 1910 už bylo známo v Sankt Petěrburgu a do roku 1920 se stalo běžným pokrmem ve všech městech Ruska.\n\nŠašlik je nejčastěji připravován z kousků prorostlejšího masa o velikosti většího ořechu, marinovaného přes noc ve směsi červeného vína, octa a koření. Maso se napichuje samotné nebo v kombinaci s cibulí a sezónní zeleninou (na Kavkaze i s ovocem) na ploché jehly (šampury) a opéká se nad žhavým uhlím, nejlépe z břízy. Stacionární gril pro přípravu šašliku se nazývá mangal. Opečený šašlik se podává s chuťově výraznými omáčkami, zelenými bylinkami, případně zrníčky granátového jablka.\n\nNa Ukrajině je šašlik připravován i z větších kusů marinovaného masa (marinuje se nejčastěji v majonéze ochucené pepřem, cibulí apod.) jako jsou například celé čtvrtky kuřat apod. \n"}
{"id": "76376", "url": "https://cs.wikipedia.org/wiki?curid=76376", "title": "M602", "text": "M602\n\nSpojení písmene M a číslice 602 může mít různé významy:\n\n"}
{"id": "76377", "url": "https://cs.wikipedia.org/wiki?curid=76377", "title": "Bliny", "text": "Bliny\n\nBliny (polsky: \"bliny\"; hornolužicky: \"blinc\"; rusky: \"блины\"; bělorusky: \"бліны\"; ukrajinsky: \"млинці\"; litevsky: \"blynai\"; jidiš: \"בלינצע\") jsou placky velmi podobné palačinkám, oblíbené zejména v kuchyních slovanských zemí a také židovské kuchyni. \n\nPůvodně se připravovaly převážně z pohankové mouky (případně ze směsí pohanko-pšeničné nebo pohanko-žitné mouky), mléka a vody. Podávají se sladké i slané varianty. Nejčastějšími přísadami jsou zakysaná smetana, kaviár, ryby, zejména losos nebo sleď.\n\nSlovo „blin“ pochází z praslovanského výrazu „mlin“, což znamená „mletí“.\n\nBliny měly pro Slovany už v předkřesťanských dobách rituální význam, protože byly díky svému kulatému tvaru symbolem Slunce. V Rusku se dosud slaví svátek spojený s tímto pokrmem, zvaný Maslenica (\"Масленица\"), což znamená „týden másla“. Tuto tradici také převzala pravoslavná církev a je dodržována až do dnešních dnů. \n\nBliny byly podávány také na pohřbech, aby tak byl uctěn zesnulý. Tento význam je velmi podobný čínskému jarnímu svátku palačinek a také protestantskému pojídání palačinek na popeleční středu, coby tradičního postního jídla.\n\nRuský výraz (\"bliny\") je množné číslo od slova \"блин \"(\"blin\") a pochází ze staroruského \"млинъ\"/\"блинъ \"(\"mlin\"/\"blin\") „svítek/omeleta“. Výraz je zřejmě etymologicky spjat se slovesem \"молоть \"(\"moloť\") „mlít“. Jiný názor odkazuje na rekonstruovaný základ *\"бълинъ\" „nabobtnalý“, který by tak mohl mít spojitost s výrazy \"boule\", \"vypuklina\", apod. či germánským synonymem \"Beule\". \n\nV ukrajinštině se tyto placky nazývají \"млинці\" (\"mlynci\", s koncovkou \"-ec\" v jednotném čísle). \n\nV ruštině se výrazu \"blin\" používá také jako zaklení. Jedná se o eufemismus k vulgárního výrazu \"блядь \"(\"bljaď\", „kurva“), podobně jako např. české \"kurník\".\n\n"}
{"id": "76378", "url": "https://cs.wikipedia.org/wiki?curid=76378", "title": "Budujme stát pro 40 000 000 lidí", "text": "Budujme stát pro 40 000 000 lidí\n\nBudujme stát pro 40 000 000 lidí je vizionářská kniha Jana Antonína Bati poprvé vydaná v roce 1937 ve Zlíně v rozsahu 158 stran (v roce 1938 vyšlo II. rozšířené a revidované vydání o 184 (6) stranách a rozměrech 20,5 x 27,8 cm).\n\nKniha pojednává o tom, jak by mohlo celé Československo dosáhnout ještě vyšší úrovně, a to v ekonomické, technické i dopravní oblasti. Baťa v ní uvedl, že pomocí lepších metod v těžbě nerostných surovin a zemědělství, vybudováním dopravní infrastruktury a navazujícím rozšířením řemesel a obchodu celá země uživí 40 milionů lidí.\n\nEkonomicky republiku rozdělil na západní část (země Česká a Moravskoslezská), která by byla průmyslovou základnou, a východní (Slovensko a Podkarpatská Rus), kde by byla základna surovinová. Dopravně pak plánoval propojit celou zemi především silniční autostrádou, jenž by byla základem dopravní sítě, vedenou zhruba v trase Cheb – Plzeň – Havlíčkův Brod – Brno – Žilina – Užhorod – Chust, která by byla vybudována během tří let a zkrátila by cestovní dobu pro nejdůležitější západo-východní směr veškeré vnitrostátní dopravy.\n\nObdobně měly vzniknout vodní spoje, především velké průplavy Dunaj-Odra-Labe a Bratislava-Slatinské Doly. Měly být budovány ale i malé vodní kanály, podle vzoru už vybudovaného Baťova kanálu z Otrokovic do Rohatce, a stavěny velké přehrady a hydroelektrárny.\n\nBaťa také plánoval vybudovat železniční magistrálu z Chebu do Trebušan a sblížit jednotlivé tarify v železniční dopravě. Ministerstvo železnic chtěl nicméně přeměnit na ministerstvo dopravy, protože podporoval všechny druhy dopravy, byť s preferencí autodopravy. Kromě toho chtěl značně rozšířit síť obchodních letišť a telefonní síť.\n\nKromě tohoto se dílo zabývá i dalšími makroekonomickými vztahy a také státní správou. Baťa chce snížit daně, zjednodušit daňové předpisy a berní systém, odstranit byrokratickou legislativu a daňová zvýhodnění a přenechat některé služby, kde fungují prodělečné státní podniky, soukromému podnikání. Podporuje větší prostupnost mezi jednotlivými živnostmi, výzkum a učňovské a obchodní školství. \n\nBaťa v knize propaguje právní jistotu, chce méně zákonů, za to trvalejších, srozumitelných a bez zpětné účinnosti a odmítá mimořádná vládní opatření. Žádá, aby byl vydán zákon o odpovědnosti státu za škodu způsobenou nezákonným rozhodnutím a chtěl by dokončit sjednocení zákonů platných v českých zemích a na Slovensku. Chce dobře fungující soudnictví, rozšířit Nejvyšší správní soud a uvést v život ústavní soud.\n\n"}
{"id": "76380", "url": "https://cs.wikipedia.org/wiki?curid=76380", "title": "Kvas", "text": "Kvas\n\nKvas (: квас; : gira; : квас; : квас, хлібний квас, сирівець; : kvass; : kali; : kwas chlebowy) je nápoj vyráběný kvašením obilnin s mírným obsahem alkoholu (do 0,5 %). Nápoj je rozšířený ve východní Evropě, především v Rusku, v Bělorusku, na Ukrajině, v Pobaltí nebo také v Kazachstánu a na Sibiři u Evenků, kteří ho nazývají \"brága\".\n\nV současnosti jsou pod názvem „kvas“ (a jeho jinojazyčnými ekvivalenty) běžně prodávány také hotově balené sycené, zcela nealkoholické nápoje s příchutí kvasu. Je-li tradiční fermentovaný kvas prodáván jako hotově balený, bývá odlišován nějakým přívlastkem vyjadřujícím jeho tradičnost (nejpřesněji jako „fermentovaný kvas“), jako rozlišení poslouží také udávaný obsah alkoholu. Typicky se však v teplých dnech čepuje ve stáncích na ulici.\nKvas je také symbolický nápoj pro Gopniky.\n\nPři původním postupu výroby kvasu se nechá kvasit voda, mouka a tekuté sladové těsto. Zkvašený základ kvasu se dále zředí vodou, přidají se kvasnice, cukr a aromatické přídavky a poté se uvaří. Aromatickým přídavkem může být ovoce či ovocná šťáva (třešně, maliny, citróny, aj.), anebo zázvor či máta. Tradičně vyráběný kvas je tedy příbuzný pivu. Počáteční fáze procesu vaření obou nápojů jsou velmi podobné. Postup výroby tradičně vychází z mletí obilí, míchání s vodou, pak vaření a kvašení. Proces kvašení kvasu je kratší a není chmelen.\n\nKvas je fermentovaný, pěnivý mírně alkoholický nápoj s výraznou přírodní chutí a aroma žitného chleba, neobsahuje syntetické látky určené k aromatizaci ani barviva. Technologie zpracovaní obilí vyvinutá již na počátku 20. století umožňuje zachovat vitaminy E a B, minerály a další biologicky aktivní látky.\n\nPřed užitím se doporučuje chladit nápoj pod +15 °C.\n\nKvas obsahuje vodu, cukr, žitno-ječmenný slad, oxid uhličitý, kyselinu mléčnou, citronovou, askorbovou (vitamín C), vápník, hořčík, vitamíny B1, B2, B6, B12, E.\n\nPrůměrné výživové hodnoty na 100 ml jsou:\n\nTuky – 0g, sacharidy – 8,3g, bílkoviny – 0,1g, energetická hodnota 34 kcal (142 kJ)\n\nVětšina nealkoholických nápojů se v dnešní době vyrábí smícháním vody a koncentrátů, s přídavky barviv a různých dochucovadel a konzervantů.\n\n\n"}
{"id": "76382", "url": "https://cs.wikipedia.org/wiki?curid=76382", "title": "Šči", "text": "Šči\n\nŠči (щи) je horká zelná polévka připravovaná v ruské kuchyni už od 9. století. Ačkoli se její chuť během času značně měnila, přežila mnoho různých období až do dnešních dnů. Nikdy nebyla vázána pouze na jednu společenskou třídu, polévkám bohatším na suroviny se říkalo „bohaté“, a naopak „chudé“ šči se vařily pouze ze zelí a cibule. „Bohaté“ i „chudé“ šči však navazovaly na stejnou tradici, a tak se ani příliš nelišily v chuti. Chuť této zelné polévky byla dosažena tím, že se po uvaření nechala dusit v ruské peci.\n\nBohatší varianta šči obsahuje 6 přísad: zelí, maso (výjimečně i ryby nebo houby), mrkev nebo kořen petržele, aromatické bylinky (cibule, celer, kopr, česnek a pepř) a kyselé přísady (smetana, jablka, nálev z kysaného zelí). První a poslední přísady jsou nezbytné. V některých regionech se šči připravuje i ze šťovíku (kislyje šči).\n\nPolévka se podává se smetanou a čerstvým chlebem.\n\n\n"}
{"id": "76384", "url": "https://cs.wikipedia.org/wiki?curid=76384", "title": "Okroška", "text": "Okroška\n\nOkroška ( ) je studená ruská polévka založená na kvasu. Hlavní přísadou je zelenina, která může být smíchána se studeným vařeným masem či rybou v poměru cca 1:1. V závislosti na tom může být okroška se zeleninou, s masem nebo s rybami.\n\nV okrošce se musí nacházet dva druhy zeleniny. První musí mít neutrální chuť (vařené brambory, řepa, tuřín, mrkev nebo okurka) a druhý musí být aromatický, složený především ze zelené cibule či jiných bylinek (kopr, petržel, kerblík nebo celer). Do jedné polévky můžeme použít i několik různých druhů masa. Nejčastější přísadou je buď samotné hovězí maso, nebo v kombinaci s masem drůbežím. Pokud chceme použít rybu, nejlepší je lín, štika, treska nebo jiná ryba s neutrální chutí.\n\nNejčastěji používaným kvasem je bílý okroškový kvas, který je mnohem kyselejší než běžný kvas na pití. Použitá koření zahrnují hořčici, černý pepř a nálev z kyselých okurek.\n\nOkroška se podává s vařenými vejci a smetanou.\n\n"}
{"id": "76386", "url": "https://cs.wikipedia.org/wiki?curid=76386", "title": "Kulak", "text": "Kulak\n\nKulak ( = pěst, původně řídce používaný výraz pro vesnické lichváře) je ruské označení pro střední až bohaté rolníky. V roce 1914 tvořili asi 15 % ruských rolníků, v období Nové ekonomické politiky jejich význam ještě vzrostl (žádná přesná hranice vymezující termín kulak ovšem nikdy neexistovala). Stalin v roce 1929 nařídil provést v rámci kolektivizace \"„likvidaci kulaků jako třídy“\". V praxi jim byla odebrána veškerá půda, byli likvidováni, tj. deportováni na Sibiř či utýráni v gulazích. Odhaduje se, že takto bylo zlikvidováno přes 5 miliónů kulaků, mimo jiné i za pomoci uměle vyvolaného hladomoru. Výsledkem byl natolik rozsáhlý rozvrat a propad zemědělské výroby v SSSR, že se z něj sovětské zemědělství dlouho nevzpamatovalo.\n\nSlovo kulak bylo převzato a používáno i českými komunisty v rámci násilné kolektivizace v Československu v 50. letech pro označení rolníků s výměrou nad 15 ha (po znárodnění i s menší rozlohou). V češtině má slovo kulak jednoznačně pejorativní význam. Byl-li někdo označen kulakem, rozumí se tím nepřátelský a zlovolný, státní zájmy poškozující sedlák. Při likvidaci podnikání měli komunisté jednoduchý a jednoznačný cíl, ale u zemědělců byla tato úloha komplikovaná. Bylo tedy nutné nepřítele najít, pojmenovat a zničit. Kulak byl ekvivalent pro třídního nepřítele. Kdo se nepodřídil diktátu strany, diktátu politicky uvědomělých, byl ocejchován a zbaven práv a majetku.\n\nJedním ze způsobů likvidace kulaků bylo navýšit jim dodávky tak, aby je nemohli splnit, a poté je obžalovat ze „sabotáže“, „zatajování půdy“ či „skrývání úrody“.\n\n"}
{"id": "76387", "url": "https://cs.wikipedia.org/wiki?curid=76387", "title": "Ruská kuchyně", "text": "Ruská kuchyně\n\nRuská kuchyně je tak bohatá a rozmanitá, jako sama rozloha a multikulturalita Ruska. Její základy byly položeny především venkovským obyvatelstvem žijícím v často drsných přírodních podmínkách v kombinaci s dostatkem ryb, drůbeže, zvěřiny, hub, lesních plodů a medu. Úroda žita, pšenice, ječmene a prosa poskytovala potřebné přísady pro mnoho druhů pečiva, lívanců, kvasu, piva a vodky. Polévky a omáčky nejrůznějších chutí byly založeny především na sezónních nebo uskladněných potravinách, rybách a masu.\n\nTato zcela přírodní jídla, doplněná o koření a speciální postupy pro grilování masa a výrobu zákysu přejaté od Mongolů a Tatarů ve 13. století, setrvala v ruské kuchyni dodnes. Rusko bylo navíc už v dobách raného středověku v úzkém kontaktu s Kavkazem, Persií, Osmanskou říší a na severu ji navíc protínala starověká hedvábná stezka; to vše dalo ruské kuchyni nepopsatelný nádech Orientu.\n\nVelká územní expanze Ruska od 16. do 18. století přinesla do ruské národní kuchyně ještě více vybroušená jídla a kulinářské postupy. Během tohoto období sem bylo také z ciziny přivezeno máslo, kysaná smetana, dušená masa a ryby, sladké pečivo, saláty a zelená zelenina, čokoláda, zmrzlina a nejrůznější vína a likéry. Alespoň pro městskou šlechtu a feudály to otevřelo cestu k začlenění těchto nových surovin do tradiční ruské kuchyně. Výsledek je neskutečně rozmanitý jak v postupu, tak v koření a kombinacích pokrmů.\n\nOd dob Kateřiny Veliké nechala do Ruska každá vlivná rodina dovážet suroviny i personál z cizích zemí – především z Německa, Rakouska a Francie – aby tak přinesla na svůj stůl ta nejvytříbenější a nejojedinělejší jídla. Mnoho jídel, která jsou dnes na Západě považována za tradiční ruskou kuchyni, tak pocházejí především z francouzsko-ruské kuchyně 18. a 19. století.\n\nPolévky hrály vždy v ruské kuchyni velmi důležitou roli. Tradiční ruské polévky jako šči, boršč, rassolnik, soljanka či okroška byly od 18. do 20. století doplněny i o evropské a středoasijské druhy hnědých polévek, čirých polévek, omáček a mnohých jiných.\n\nRuské polévky můžeme rozdělit do sedmi skupin:\n\n\nTéměř všechny ruské nápoje jsou původní a nevyskytují se v žádných jiných národních kuchyních. Jsou to například kvas, mědok, mors, ztužené mléko s rozinkami či vařená zelná šťáva. Mnoho z nich se však již dlouho nepijí.\n\nNejstarším nápojem je bezesporu mědok; toto slovo je vlastně ruskou zdrobnělinou pro slovo „med“. Neměl by však být zaměňován s něčím, čemu se říká „stavljennyj mjod“ (vařený med, medovina). Mědok se vyrábí z vody, do níž se přidává malé množství medu a chmele, zatímco „stavljennyj mjod“ je silný alkoholický nápoj složený z ovocné šťávy, velkého množství medu a vodky.\n\nMors se vyrábí z ovocné šťávy smíchané v nejrůznějším poměru s vodou; je jemně kvašený.\n\nZelná šťáva (čerstvá, ale mnohem častěji kysaná, tedy z kysaného zelí) se vaří s malým množstvím cukru. Tento nápoj je velmi nestálý, a tak se vyrábí pouze v malém množství v domácích podmínkách. Dále \"Kysel\" otrubový zkysaný kvas.\n\n"}
{"id": "76402", "url": "https://cs.wikipedia.org/wiki?curid=76402", "title": "Kult osobnosti", "text": "Kult osobnosti\n\nKult osobnosti (latinsky \"cultus\" = uctívání, ve starších zdrojích též kult osoby) obecně spočívá v glorifikaci (tzn. v tomto případě v neúměrném zveličování zásluh a vlastností) a silně zritualizovaném uctívání vůdčí osobnosti uvnitř určitého hnutí nebo v rámci celé společnosti. Nejčastěji se vyskytoval tento jev ve 20. století, především v diktaturách, výjimkou ale není ani v dnešních demokratických společnostech.\n\nJak se ukázalo ve 20. století, nejčastějším předpokladem k vzniku kultu osobnosti je krizová situace. Většinou se jedná o vnitřní krizi určitého společenského systému či dokonce jeho rozpad, válku nebo revoluci, ve které se budoucí uctívaná vůdčí autorita nějakým způsobem angažuje. Na konci těchto krizových událostí dojde obvykle k novému uspořádání společenských poměrů, které jsou spojeny s řadou optimistických očekávání a jsou častokrát líčeny jako lepší, než společenské poměry předchozí. V oněch nových poměrech zaujímá budoucí uctívaná autorita obvykle dominantní mocenské postavení.\n\nNepostradatelnou roli hrají při etablování kultu osobnosti vždy masová média, v první polovině 20. století to byl zejména tisk, později i rozhlas. Bez loajálních médií, čili také umělců, spisovatelů, osvětových pracovníků apod., by vznik kultu nepřipadal vůbec v úvahu, jelikož by nebylo možné o vůdčí autoritě systematicky a pravidelně šířit informace v řadovém obyvatelstvu, které je, co se veřejného mínění týče, na média odkázáno.\n\nPod vlivem nadšení z konce krizových událostí a optimistických očekávání, spojených s novou historickou epochou, dochází ke zpětné konstrukci určitého mýtu okolo vůdčí autority. Její role během krizových událostí je neustále opakována, zdůrazňována či dokonce přeceňována. Celý život budoucí uctívané autority bývá líčen jako legenda. Budoucí vůdce je svým původem, svými schopnostmi a pohnutým životním příběhem častokrát předurčen k velkým hrdinským činům. Je jedním z mála, který je schopen řešit závažné krizové situace, zatímco ostatní váhají či selhávají. Po zklidnění či ukončení krizové situace se logicky a zaslouženě dostává do vedoucího mocenského postavení v nových společenských poměrech, což bývá většinou líčeno jako počátek nejlepší epochy v dějinách daného státu, dané společnosti apod. Vytvořením tohoto konstruktu, který je médii neustále opakován, dochází k faktické legitimizaci získané moci. Veřejná kritika vůdčí osobnosti se stává za těchto podmínek velmi obtížnou, jelikož by tím došlo i k napadení celého společenského systému, jenž daná vůdčí osobnost reprezentuje, a tudíž i k následnému zpochybnění mocenských nároků dané vůdčí osobnosti a jejích loajálních spolupracovníků.\n\nV souvislosti s konstrukcí heroické legendy dochází i k vybavení vůdce ideálními vlastnostmi, díky kterým mohl vůbec dosáhnout takových úspěchů. Tyto charakterové vlastnosti bývají častokrát přehnaně zdůrazňované, někdy dokonce zcela smyšlené. Do popředí vystupují zejména píle, vytrvalost, odvaha, skromnost, cílevědomost, průbojnost, strategické schopnosti, příkladný patriotismus nebo ochota obětovat se za své ideály. Stranou nezůstávají ale ani zájmy a postoje vůdčí autority. Lze se tak například setkat s oslavou abstinence, vegetariánství, lásky ke zvířatům či určitého druhu sportu, který daný vůdce provozuje či k němu projevuje náklonnost. Vůdce je obvykle univerzálně talentovaný, je tím nejlepším, co daná společnost či hnutí kdy stvořily, a všichni lidé by se jím v zájmu lepši budoucnosti měli inspirovat.\n\nJelikož je vůdce charakterově zcela jedinečný a jsou mu připisovány mimořádné zásluhy, bývá na veřejnosti hojně vyzdvihováno i jeho literární dílo. Většinou jde o nějaký stěžejní teoretický spis, který zastává pozici jakési nové Bible, se kterou by se měl každý příslušník nově vzniklé společnosti obsahově seznámit a identifikovat. Ona Bible by měla přispět k pochopení myšlenek vůdce a jeho plánů, na kterých by měl každý jedinec participovat. Tyto spisy vycházejí častokrát v ohromných nákladech, a to pravidelně, aby byly každému bez problému k dispozici. Masové rozšíření a aktivní četba těchto publikací má vypovídat o loajalitě obyvatelstva a jeho ochotě následovat svého vůdce.\n\nJe-li ústřední osoba kultu řádně zmýtizována a zmonumentalizována a je-li úspěšně většinou společnosti jako taková přijímána, přichází na řadu rituální masové oslavy a ceremonie (divadelní představení, koncerty, průvody spolků a občanstva s proslovy apod.), pravidelně organizované především u příležitosti výročí narození, nástupu do čela společenského systému či jiných jubileí, neodmyslitelně spjatých s dílem a životem uctívaného vůdce. Jde o zvláštní okamžiky ve veřejném životě, jimiž se společnost pateticky hlásí ke svému vůdci a jeho ideálům, dává najevo svoji bezmeznou oddanost k jeho osobě a jím ztělesňovanému systému a demonstruje, že nachází přes sociální rozdíly v uctívaném svého sjednotitele, díky němuž je udržována základní kolektivní soudržnost celé společnosti. Z pohledu vůdce se jedná o mocenský legitimizující prostředek, jenž lze chápat jako všelidové hlasování, sdělující, že za ním drtivá většina obyvatel stojí a souhlasí s tím, co dělá. U příležitosti oslav různých výročí se kromě toho spouští intenzivní mediální kampaň, před níž není úniku. Tisk „chrlí“ jeden oslavný článek za druhým, masově se vydávají nové či revidované spisy vůdce, případně i jeho biografie, a pořádají se různé sváteční besedy a přednášky, čímž jsou legenda, monumentálnost a následováníhodnost jeho osoby nadále udržovány v povědomí společnosti či jsou ještě více ukotvovány a postupně vštěpovány dalším generacím.\n\nOslavy bývají dále častokrát cíleně využívány k postupnému budovaní všudypřítomnosti uctívané osoby. Iniciativou shora i zdola dochází k vytvoření rozsáhlé sítě po ní pojmenovaných předmětů, objektů a institucí, jež se posléze stávají součástí každodennosti společnosti. Všudypřítomnost má dokazovat, že se společnost se svým vůdcem identifikuje a chce ho následovat. Jeho všudypřítomnost ho neustále připomíná, ukazuje míru jeho autority a reprezentuje i jím ztělesňované vznešené myšlenky a hodnoty, které je tudíž nemožné nějak pozapomenout či dokonce ignorovat. Stejnou roli hrají též portréty, busty a sochy uctívaného, jejichž výskyt v té které lokalitě rovněž dokazuje hloubku loajality k uctívané osobě a „jejímu“ systému. Sochy a pomníky hrají kromě toho velmi důležitou úlohu v rámci rituálních oslav, především v době narozenin vůdce. Monumentální socha, vztyčená většinou v centru města nebo obce, slouží jako středobod oslav, u kterého se obyvatelstvo dané lokality shromáždí, pateticky vyjádří svému vůdci svou lásku a oddanost a prokáže svou sounáležitost v rámci společenského systému, který vůdce ztělesňuje.\n\nSmrt a následný pohřeb vůdce lze považovat za vyvrcholení kultu. Společnost bývá po dobu několika dní vystavena intenzivní mediální masáži, kdy se neinformuje skoro o ničem jiném než o vůdci. Dochází k neustálému opakování legendy o vůdci a oslavování jeho činů, vlastností a životních hodnot. Smrt vůdce je také vhodnou příležitostí k další vlně masového přejmenovávání objektů a institucí či výstavbě dalších pomníků. Pečlivě organizovaný pohřeb, za účasti ohromných mas, pak opět jen demonstruje, jak je společnost jednotná, jak svorně stojí za svým zemřelým vůdcem a je ochotna se i po jeho smrti inspirovat jeho životním dílem a myšlenkami.\n\nSpolečnost se posmrtným uctíváním dál hlásí k činnosti, hodnotám a myšlenkám své zemřelé autority a dává najevo, že se pro ni nic zásadního nemění, vše zůstává víceméně při starém a že chce dál pokračovat ve vytyčené cestě, tzn. v procesu společenského vývoje, který vůdčí autorita coby dějinný hybatel uvedla do pohybu a svým působením ovlivňovala jeho další směřování. Dílo zesnulého vůdce je častokrát prohlášeno za věčné a stále aktuální, aby z něj v budoucnu společnost mohla dle potřeby čerpat inspiraci a aby se na něj následnické elity mohly před veřejností odvolávat, tzn. obsluhovat se, či se dokonce krýt jeho autoritou. V tomto ohledu dochází k mnoha výkladovým posunům, kdy následníci a jejich spolupracovníci argumentují, že by na jejich místě konal zesnulý vůdce v té které situaci tak, jak oni sami konají, a otevřeně se zamýšlejí nad tím, co by jim s největší pravděpodobností zesnulý vůdce doporučoval, co by si o všem myslel, jaké by připustil výjimky apod. Není přitom vyloučeno, že i u následníků se kult osobnosti může rozvinout. I u nich jsou často vytvářeny předpoklady pro vznik kultovního postavení, kdy jsou situovány do role věrných druhů a žáků zemřelého, kteří ho dlouhodobě doprovázeli na jeho jedinečné životní pouti, vykonali s ním či samostatně nějaký pro společnost historicky vysoce záslužný čin nebo byli jen „naočkováni“ jeho geniálním duchem, což je opravňuje v rámci takto vytvořené „apoštolské posloupnosti“ k výkonu vůdcovské role.\n\nPosmrtný kult osobnosti se stává s odstupem času pro každou společnost obtížně udržitelným. Každá společnost se v průběhu desetiletí obvykle dál vyvíjí, mění se její sociální skladba, mění se problémy, se kterými se musí potýkat, proměňují se její hodnoty apod., což vše dohromady trvale neumožňuje dogmatické lpění na několik desetiletí starém, byť následnickými elitami výkladově „upravovaném“ odkazu zesnulého vůdce, jenž působil za jiných podmínek v jiné době a jenž už do aktuálního dění nemůže vůbec zasahovat. Jeho osobnost začíná hrát spíše roli střízlivého vzoru a prostého symbolu a již okolo ní není možné celospolečensky budovat dalekosáhlý kult jako za jejího života či několik let po její smrti. Takový kult by mnoho lidí, na rozdíl od dob, kdy žili současníci uctívaného objektu, neoslovoval a jevil by se spíše jako anachronismus. Každá doba kromě toho potřebuje a produkuje své symboly či autority, které jsou lidem srozumitelnější a stojí jim blíže, čímž ale hned nemusí svou velikostí překonat své dávné předchůdce. Pro dlouhodobé fungování kultu zesnulé autority v jeho takříkajíc původní podobě se proto musí politický systém vyznačovat extrémní strnulostí a velkou dávkou konzervatismu vládních struktur, což je většinou typické pro systémy nedemokratického charakteru.\n\nKult osobnosti, v tomto případě je nepodstatné, zdali se jedná o žijícího či zesnulého vůdce, může být ale i zničen, a to krizovou situací. Může se jednat o nějaký razantní zásah do stávajících poměrů – např. válku, revoluci a následné nastolení nových společenských poměrů, které uctívání zesnulých či sesazených autorit již neumožňují či ho dokonce zakazují. Může se ale jednat i o vnitřní krizi společenského systému, která nemusí nutně vyústit v jeho zhroucení, nýbrž jen v jeho transformaci, spočívající v adaptaci na aktuální potřeby doby a společnosti. V tomto případě dochází ze strany vládnoucích struktur k distancování se od kultu předchozího vůdce, který je činěn za vzniklou krizi zodpovědným a jeho masové uctívání již nepřipadá v úvahu.\n\nV Československu se kult rozvinul u T. G. Masaryka, jehož adorace započala již roku 1918, s jeho pompézním návratem do vlasti. Ještě za Masarykova života se začalo s velebením Edvarda Beneše, který stal roku 1935 prezidentem a byl považován za Masarykova věrného žáka a spolehlivého ochránce jeho osvoboditelského díla. Došlo tak k zajímavé situaci, kdy byly v letech 1935–1937 masově uctívány dvě žijící vůdčí autority současně, přičemž se Benešovi ale nikdy nepodařilo opustit Masarykův stín. Uctívání obou autorit bylo násilně přerušeno rozbitím Československa a následnou okupací. Po válce pak došlo k obnově veřejného uctívání Masaryka a také Beneše, ale jen na krátkou dobu. Prezidentský kult byl po roce 1948 pěstován i nadále, ovšem jen pro potřeby komunistického režimu. Masaryk a Beneš byli postupně zcela zavrženi a začalo se s masivním pěstováním kultu Klementa Gottwalda, s jehož uctíváním a glorifikací se započalo už ve 30. letech 20. století uvnitř stalinizované KSČ. Po několik let byl masově oslavován i Gottwaldův nástupce Antonín Zápotocký, který, co se intenzity kultu týče, Gottwalda ale nikdy nedostihl. Po Chruščovově kritice Stalina v roce 1956 se kult osobnosti u žijících funkcionářů KSČ již nevyskytoval. Docházelo především k posmrtnému uctívání Klementa Gottwalda a Antonína Zápotockého, které nemělo ovšem takové rozměry, jako za jejich života, a působilo na většinu veřejnosti spíše nevěrohodně, zejména po okupaci Československa v roce 1968. K ukončení uctívání Gottwalda a Zápotockého došlo po Sametové revoluci roku 1989.\n\nZa ukázku kultu osobnosti v České i Slovenské republice považují někteří případ Václava Havla. Na neobjektivní hodnocení Havlových zásluh poukazoval ještě za Havlova života v roce 2011 český novinář Adam Bartoš. Snahy o budování kultu osobnosti chápal jako mediální kampaň na podporu nadcházejícího prezidentského kandidáta z řad chartistů a disidentů, například Karla Schwarzenberga. Absenci objektivního hodnocení Havlových zásluh kritizoval také výtvarník Milan Knížák, který označil události následující úmrtí Václava Havla za „jasný a neoddiskutovatelný projev kultu osobnosti“. Kulturně-sociální antropolog, politolog a poslanec KSČM Jiří Valenta u příležitosti poškození Lavičky Václava Havla odsoudil vandalský zločin; zároveň ale lavičku považuje za prvek, který by měl poukazovat a varovat před kultem osobnosti, který je i po Havlově smrti „vydatně živený“. Podle názoru spisovatele a publicisty Břetislava Olšera se vlastní kult osobnosti snažil budovat již sám Havel; tuto osobní snahu ale Olšer považuje jen za nesplněný sen.\n\nVe 20. století se kult osobnosti rozvinul například u Adolfa Hitlera v Německu, V. I. Lenina a J. V. Stalina v Sovětském svazu a státech východního bloku či Mao Ce-tunga v komunistické Číně. Šlo o extrémní případy kultu osobnosti, podobně jako v Severní Koreji, kde jsou dodnes velebeni zesnulí vůdcové Kim Ir-sen a jeho syn Kim Čong-il. Kim Ir-sen byl dokonce prohlášen „věčným prezidentem“ a oficiálně stojí dál v čele země. Obřích rozměrů nabyl také kult Envera Hodži v komunistické Albánii či Nicolae Ceausesca v komunistickém Rumunsku.\n\nKult osobnosti se vyskytoval i v meziválečném Polsku, kde byl uctíván maršál Józef Piłsudski, dále ve fašistické Itálii v čele s Benitem Mussolinim či ve Španělsku za diktatury generála Francisca Franca. Také v Jugoslávii se kult osobnosti vyskytoval – po druhé světové válce zde byl až do své smrti veleben maršál Josip Broz Tito.\n\nNa přelomu 20. a 21. století proslul pěstováním megalomanského kultu osobnosti i prezident Turkmenistánu Saparmurat Nijazov, který se nechával oslovovat jako „Turkmenbaši“ (otec všech Turkmenů), napsal knihu Ruhnama, jejíž obsah se musel vyučovat na turkmenských školách, přejmenoval měsíce v roce podle sebe a členů své rodiny a nechal si postavit řadu soch (nejznámější z nich byla umístěna na vrcholku „věže neutrality“ v hlavním městě Turkmenistánu Ašchabadu). Na svůj kult si potrpěl také např. irácký diktátor Saddám Husajn či libyjský vůdce Muammar Kaddáfí.\n\nPojem „kult osobnosti“ byl poprvé použit v Sovětském svazu v roce 1924, v souvislosti s uctíváním a glorifikací V. I. Lenina. Učinil tak Michail Ol'minskij, vedoucí Časopisu Historické komise pro dějiny Říjnové revoluce a Všesvazové komunistické strany (bolševiků), známé pod zkratkou VKS(b). Ol'minskij pěstování kultu okolo Lenina odsoudil a zdůraznil, že kult osobnosti („kul't ličnosti“) celkově odporuje duchu marxismu a vědeckého socialismu.\n\nTaké v meziválečném Československu se lze setkat se snahou uctívání a glorifikaci významných osobností nějakým způsobem pojmenovat a definovat. Nejdále, dle dosud známých pramenů, zašel v tomto ohledu prezident Edvard Beneš se svým projevem u příležitosti odhalení Masarykova pomníku v severočeském Mostě 28. října 1935. Již v úvodu svého projevu Beneš prohlásil, že\" „rozumný a vyrovnaný kult významných osob byl od vždycky jedním z nejkrásnějších projevů národního života v lidské společnosti.“\" Poté charakterizoval hrdinu, kterého přirovnal k obrazu, k výrazu nejlepších vlastností a ideálů národa, a dal všem posluchačům na vědomí, že \"„uctívá-li se památka a dává-li se manifestačně najevo uznání práci velkých vůdců, politiků, státníků, chce se tím zdůrazniti, že bylo mnoho heroického v jejich životě a že toto heroické má a musí míti u současníků právo, aby bylo připomínáno a uznáváno jako projev nejvyšších cílů národní a státní kolektivity.“\" Následně Beneš zmínil, že oním hrdinou není nikdo jiný než T. G. Masaryk. Pokusil se tak Masarykův kult zdůvodnit a vysvětlit jeho význam pro československou společnost.\nZcela jinak interpretoval termín „kult osobnosti“ sovětský vůdce N. S. Chruščov ve svém tajném projevu „O kultu osobnosti a jeho důsledcích“ na XX. sjezdu KSSS v únoru 1956, ve kterém se koncentroval výhradně na osobu J. V. Stalina a důsledky jeho vlády. Na počátku svého projevu se vyjádřil ještě obecně, i když už s negativním nádechem: \"„Ústřední výbor strany se po Stalinově smrti začal přísně a důsledně orientovat na objasňování nepřípustnosti glorifikace jedné osobnosti a její připodobňování jakémusi nadčlověku s nadpřirozenými vlastnostmi boha, neboť něco takového je duchu marxismu-leninismu cizí. Tento člověk pak jakoby všechno ví, všechno vidí, za všechny myslí a všechno může udělat; ve svém jednání je neomylný.“\" V následujících pasážích se pak Chruščov věnoval jen negativním důsledkům, k nimž vedla Stalinova glorifikace, především jemu připisovaná neomylnost a s ní spojená nekritizovatelnost jeho osoby. Díky „kultu osobnosti“ se tak dle Chruščova v rukou Stalina soustředila neomezená moc, Stalin se mohl dopouštět zločinů a chybných rozhodnutí s častokrát fatálními následky pro celý Sovětský svaz a nikdo nemohl tento stav věcí ovlivnit. „Kult osobnosti“ byl tudíž v této souvislosti nevhodně použit jako synonymum pro způsob Stalinovy vlády, pro období masového bezpráví a teroru, způsobené koncentrací neomezené moci v rukou nekritizovatelného jednotlivce. Chruščov se tak vymezil vůči „zlému a špatnému“ Stalinovi a ostatním aspektům „kultu osobnosti“ se vůbec nevěnoval, díky čemuž získal tento termín po XX. sjezdu KSSS ve východní Evropě silné negativní konotace.\n\nVelmi rozpačitě interpretovali kritiku „kultu osobnosti“ po roce 1956 českoslovenští komunisté, kteří se za Stalinovy vlády po celou dobu okázale prezentovali jako jeho věrní žáci a spojenci. Zdrcující kritika Stalina na XX. sjezdu KSSS byla pro československé komunisty celkově velmi nepříjemnou záležitostí. Aby svízelnou situaci vyřešili a nezpochybnili přitom legitimitu své moci, kritizovali všechno možné, jen ne zesnulého zakladatele režimu Klementa Gottwalda, který byl po svém uložení v mauzoleu na Vítkově roku 1953 nadále masově uctíván. Za případné chyby a bezpráví, které „kult osobnosti“ v letech minulých způsobil, byl činěn zodpovědným vždy někdo jiný, častokrát bývalý generální tajemník KSČ Rudolf Slánský, popravený po politickém procesu v roce 1952. Pod pojmem „kult osobnosti“ rozuměli komunisté většinou vynášení osobnosti nad kolektiv, zveličování jejích zásluh či vlastností a následné zneužití moci, přičemž se nemuselo vždy jednat jen o vedoucí funkcionáře strany. Takto chápal daný problém i Gottwaldův nástupce Antonín Zápotocký, který si jednou pro sebe poznamenal: \"„Kult osobnosti. Zde je mnoho nejasností. Je pochopitelno, že musely zde vzniknout. Otázka byla postavena trochu jednostranně. Věc není jen ve vnějších znacích. Soustřeďování rozhodování a moci v rukou jednotlivce, kteří tuto moc zneužijí. To jde odshora až dolů. V každé místě je nějaký vládce.“\"\" \"Původně vnitrostranická diskuze o „kultu osobnosti“ Stalina se postupně rozšířila do celé společnosti a rozrostla se i o kritiku poměrů v Československu. Některé základní organizace požadovaly dokonce mimořádný sjezd KSČ. Aby diskuze o závěrech XX. sjezdu KSSS dál neeskalovala, byla v květnu 1956 Antonínem Novotným ukončena.\n\nK dalšímu otevření diskuze došlo po XXII. sjezdu KSSS roku 1961, který kritiku „kultu osobnosti“ prohloubil. XII. sjezd KSČ se roku 1962 problémem sice dál zabýval, opět ale ve starém pojetí. „Kult osobnosti“ byl znovu překrouceně charakterizován jako uplatňování protistranických metod, které izolovaly stranu od mas, narušily rozvoj socialistické demokracie apod. a projevovaly se v komandování a prosazování libovůle jednotlivců. Podobné stanovisko vyjádřil i severočeským krajským výborem KSČ pověřený kolektiv autorů ve své brožuře „K některým otázkám kultu osobnosti a jeho projevům v Komunistické straně Československa“ z roku 1963, v níž se zdůrazňuje, že kult osobnosti nebyl pouhou záležitostí uctívání vůdčí postavy, ale především nesprávným způsobem vykonávání moci nedotknutelným jednotlivcem či úzkou skupinou lidí, což celý vládní systém deformovalo. Poslední publikaci v komunistickém Československu, jež se danou problematikou zabývala, vydal pod názvem „O vzniku a podstatě kultu osobnosti“ Jaroslav Bláha roku 1969. I zde najdeme pokus o srozumitelnou definici – „kult osobnosti“ se má vyznačovat přičítáním nadneseného významu jednotlivým osobnostem, snižováním či upíráním zásluh jiných, zatajováním jejich chyb, jejich omezenou kritizovatelností či úplnou nedotknutelností, nestřídmou popularizací apod., což má být ale pouze předstupněm pro jevy daleko horší, jako \"„uzurpování moci a potlačování demokracie; porušování zákonů, předpisů a obecně přijatých norem, i jejich svévolný výklad; bezohledná likvidace ideologických odpůrců zahrnující i likvidaci fyzickou.“\" Ani Bláha tedy neopustil staré, silně negativní schéma, které zůstalo v platnosti až do zhroucení komunistického režimu v roce 1989.\n\n\n\n"}
{"id": "76405", "url": "https://cs.wikipedia.org/wiki?curid=76405", "title": "Česká liga proti bolševismu", "text": "Česká liga proti bolševismu\n\nČeská liga proti bolševismu byla protektorátní organizace provádějící protisovětskou propagandu. \n\nByla založena 23. ledna 1944 v Praze s úlohou propagovat Německo jako zachránce evropské civilizace a dále rozvíjet protikomunistickou a protisovětskou propagandu. Oficiálním důvodem založení byl podpis československo-sovětské smlouvy o spojenectví v prosinci 1943. Organizace podléhala přímo Ministerstvu školství a národní osvěty, které vedl Emanuel Moravec. \n\nOd svého založení do ledna 1945 Liga uspořádala 231 veřejných projevů a přednášek, vydávala také časopis \"Denní korespondence\". Zanikla v květnu 1945.\n\nZnámým výsledkem práce Ligy je plakát \"Zachvátí-li Tě zahyneš\", s motivem rudého pařátu se srpem a kladivem, sklánějícího se nad Pražským hradem, který se objevoval po celém území Protektorátu a na který obyvatelé připisovali \"My se nebojíme, my tam nebydlíme\". Autorem plakátu byl Antonín Hradský. Plakát se také objevil ve filmu \"Ostře sledované vlaky\".\n\nV čele Ligy stál od počátku profesor Josef Drachovský, Josef Bartoň z Dobenína, pravděpodobně synovec majitele zámku v Novém Městě nad Metují, Josef Kliment a Karel Röhlich. Řada členů výboru byla ke členství v podstatě donucena, mezi nimi například Václav Talich nebo Josef Šusta či Karel Pešek, ale část členů výboru pracovala v lize s nadšením, například Vladimír Krychtálek, Robert Rychtrmoc, Hugo Tuskány nebo František Teuner. Dne 21. ledna 1945 byl předsedou jmenován dělník BMM Antonín Liška. \n"}
{"id": "76408", "url": "https://cs.wikipedia.org/wiki?curid=76408", "title": "Kajeput střídavolistý", "text": "Kajeput střídavolistý\n\nKajeput střídavolistý (\"Melaleuca alternifolia\" Cheel, 1924), spolu s dalšími druhy téhož rodu známý jako čajový nebo čajovníkový strom, je strom keřovitého vzrůstu, divoce rostoucí v močálech a mokřinách severovýchodního pobřeží Nového Jižního Walesu v Austrálii. S čajovníkem nemá nic společného, svůj název získal podle charakteristického tvaru \"T\" (odtud T-tree, později zkomolen na \"tea\" tree) je příbuzný blahovičníkům a myrtám.\n\nKajeput střídavolistý je stálezelený, dosahuje výšky asi 5,4 m a šířky 3,6 metrů. Listy jsou sytě zelené, čárkovité, dlouhé 2–5 cm a voní po citrusech. Kvete na jaře a v létě bílými květy.\n\nListy kajeputu obsahují olej, který je proslulý svými antibakteriálními a fungicidními vlastnostmi. Mezi početné terpenoidní obsahové látky patří například terpinen-4-ol, pinen, cymen, cineol, thujen, terpinolen, sabinen, aromadendren, myrcen, α-phellandren, viridifloren, α-terpinen, α-terpineol, limonen, δ-cadinen, β-phellandren, globulol nebo viridiflorol.\n\nKajeput střídavolistý byl Evropany objeven výpravou kapitána Cooka roku 1770. Tenkrát byl kajeput skutečně použit k přípravě čaje, proto se mu dodnes v anglicky mluvících zemích říká čajový strom, \"tea tree\". Botanik výpravy, Sir Joseph Banks, odvezl listy do Anglie k dalšímu studiu.\n\nRoku 1923 provedl A. R. Penfold, ředitel Vládního muzea technologie a užitých věd v Sydney, analýzu silice z listů kajeputu a zjistil, že její antiseptické účinky jsou 13× silnější než fenol, v té době univerzální standardní desinfekční přípravek.\n\nS každou další studií se ukazovaly další možnosti využití oleje k léčbě kožních plísní, diabetických gangrén, popálenin i k ošetření drobných oděrek a k aromaterapii. V současnosti je čajovníkový olej běžnou součástí mnoha domácích lékárniček, přidává se do kosmetických přípravků pro lidi i zvířata.\n\nKajeput se v současnosti ve velkém pěstuje na plantážích. Vysazuje se 30–40 000 sazenic na hektar. Protože z 1 tuny listů se vydestiluje asi 10 l oleje, hektarový výnos je asi 150–200 kg oleje za rok. Rostliny z plantáží nemají tak aromatickou vůni jako divoce rostoucí stromy.\n\nKajeput se dá pěstovat i v Česku, není mrazuvzdorný, takže může být venku jen přes léto. Zimovat může v zimní zahradě. Rozmnožuje se semeny nebo řízky.\n\nVe své domovině je to velmi houževnatý strom, chovatelé ovcí ho dlouhou dobu považovali za úporný plevel.\n\nČajovníkový olej byl testován jako netoxický pro lidi, zatím ale neproběhly žádné studie o jeho bezpečnosti pro zvířata. V USA se vyskytlo několik případů otravy i smrti koček po umytí šampónem, který obsahoval čajovníkový olej. Brzy po aplikaci oleje se u nich objevily neurologické příznaky, jako je nekoordinovaná chůze, slabost, svalové křeče a zvracení. U některých zvířat došlo k nevratnému poškození jater a ledvin.\n\nČajovníkový olej se používá i jako přípravek proti vnitřním (červi) i vnějším (blechy) parazitům, opět bez jakýchkoliv klinických studií. Kromě vnitřních otrav popsaných výše se vyskytly i případy chemických popálenin na kůži koček ošetřených čajovníkovým olejem.\n\nČajovníkový strom obsahuje látky podobné ženskému hormonu estrogenu, které podporují vývin ženských znaků a potlačuje činnost mužských hormonů. Jeho pravidelné užívání může dokonce ovlivnit vývoj lidského organismu. Zjistili to vědci z endokrinologického oddělení univerzity v americkém Denveru. U tří chlapců ve věku čtyř, sedmi a deseti let pozorovali výrazné zvětšování prsů. Sledovaní pacienti vykazovali jinak normální hodnoty hormonů a byli celkově zdraví. Jediným společným prvkem byl pravidelný kontakt s kosmetickými přípravky obsahujícími olej čajovníkového stromu. Podobné účinky byly zaznamenány i při pokusech s levandulí. Po několikaměsíčním vysazení těchto přípravků nežádoucí příznaky opět zmizely.\n\n\n"}
{"id": "76421", "url": "https://cs.wikipedia.org/wiki?curid=76421", "title": "Stalinismus", "text": "Stalinismus\n\nStalinismus byla politická teorie a praxe spjatá s J. V. Stalinem. Teorie stalinismu se vyznačovala především koncepcí budování socialismu v jedné zemi.\n\nBěhem 30. let v Sovětském svazu proběhla kolektivizace zemědělství a industrializace. Dále Stalin a jeho spolupracovníci vytvořili systém, ve kterém byla veškerá moc soustředěna v rukou vedení Komunistické strany Sovětského svazu a tajné policie. Zastánci odlišných politických koncepcí v komunistické straně (např. Lev Davidovič Trockij, Nikolaj Bucharin, Lev Kameněv, Grigorij Zinovjev) byli fyzicky zlikvidováni. Mimostranická opozice byla zcela eliminována (její členové popraveni nebo umístěni do gulagů).\n\nPo druhé světové válce se stalinismus rozšířil i do zemí východního bloku, měl velký vliv i v komunistických stranách některých západoevropských zemí.\n\nAntistalinistická levice je označení levicových směrů, které odsuzovaly Stalinův režim, patří sem převážně liberálně levicoví intelektuálové, trockisté, demokratičtí socialisté, eurokomunisté a neomarxisté.\n\nPo XX. sjezdu KSSS a odsouzení kultu osobnosti začal proces destalinizace. V roce 1964 byl však zastaven, protože Chruščova vystřídal Brežněv, který nastolil tzv. neostalinismus. Ten pak v SSSR přežíval až do perestrojky v druhé polovině 80. let.\n"}
{"id": "76423", "url": "https://cs.wikipedia.org/wiki?curid=76423", "title": "Kožuchovskaja (stanice metra v Moskvě)", "text": "Kožuchovskaja (stanice metra v Moskvě)\n\nKožuchovskaja ( ) je stanice moskevského metra.\n\nStanice se nachází na Ljublinské lince, zhruba v její střední části (jihovýchodní část Moskvy). Je jednolodní, s jedním výstupem. Různé části stanice jsou obloženy několika druhy mramoru. Výstup vede eskalátorovým tunelem do pozemního vestibulu. Kožuchovskaja byla veřejnosti otevřena 28. prosince 1995 jako první ze stanic celé této linky.\n\n"}
{"id": "76424", "url": "https://cs.wikipedia.org/wiki?curid=76424", "title": "Lípy v Žehuni", "text": "Lípy v Žehuni\n\nLípy u sochy svatého Jana Nepomuckého jsou dvě památné lípy malolisté (\"Tilia cordata\"), které rostou v obci Žehuň. Lípy jsou chráněny od roku 1997 pro svůj vzrůst a stáří.\n\nLípy mají výšku asi 20 m, jedna z lip má vykotlaný a trouchnivějící kmen a v koruně několik prosychajicích větví.\n\n"}
{"id": "76425", "url": "https://cs.wikipedia.org/wiki?curid=76425", "title": "Západokazašská oblast", "text": "Západokazašská oblast\n\nZápadokazašská oblast ( , dříve ) je oblast na severozápadě Kazachstánu. Byla založena 10. března 1932 v rámci Kazašské ASSR. V letech 1961-92 se jmenovala \"Uralská oblast\" a pod tímto názvem byla v letech 1962-64 součástí Západokazašského kraje. Rozkládá se v povodí středního toku řeky Ural. Má rozlohu 151 300 km² a 609 300 (r. 2006) obyvatel a nachází se v ní 3 města a 4 sídla městského typu. Je rozdělena na 15 administrativních okresů. Hlavním městem je Uralsk.\n\nOblast hraničí se dvěma oblastmi \"Kazachstánu\" (Atyrauskou na jihu a Akťubinskou na východě) a se čtyřmi oblastmi Ruska (Orenburskou na severovýchodě, Saratovskou na severu, Volgogradskou na severozápadě a Astrachaňskou na jihozápadě).\n\nOblast zaujímá severní část Přikaspické nížiny, která je rovinná a je charakteristická velkými písečnými masívy a propadlinami, které jsou vyplněné slanými jezery nebo slanisky. Na sever zasahuje jižní výběžek Velkého Syrtu (hora Ička 259 m n. m.) a na východ okraj Poduralského planiny.\n\nKlima je kontinentální s horkým, suchým létem a chladnou zimou s malým množstvím sněhu. Průměrná teplota v červenci je 24 – 26 °С a v lednu 11 – 14 °С. Množství srážek za rok je 300 mm na severu a 180 mm na jihu. Charakteristické jsou silné větry.\n\nŘeky náleží k bezodtokému povodí Kaspického moře (největší je Ural). Většina řek má málo vody, v létě vysychají nebo se rozpadají na oddělené tůně. Jsou na nich postavené přehrady. Největší jsou na řece Kušum (Kušumská přehrada, Dongelekská přehrada). Na území oblasti se nachází mnoho jezer (v pravém smyslu i deltových). Většina z nich v létě ztrácí většinu vody vypařováním. Největší sladká jezera jsou Kamyš-Samarské, Itmurynkol a Rybnyj Sakryl. Největší slaná jsou Šalkar a Aralsor.\n\nNa severu oblasti je zóna stepí, která se na jihu mění v polopustinu. V severní části se vyskytují nevelké plochy černozemí, na jihu tmavěhnědé, hnědé a světlehnědé půdy se skvrnami, na jihu převládají slaniska. Velké části jižních a jihovýchodních okresů jsou pokryty pískem. V říčních údolích se nacházejí luční slané půdy.\n\nTravnatý porost přechází ve stepní (kavyl, pelyněk). V korytech řek jsou travnaté louky. Lesy (topol, jilm, dub) zůstaly především в пойме řeky Ural a na Velkém Syrtu (úzké březové pásy lesa mezi poli). Na jihozápadě oblasti jsou borové háje, bílé akácie a olše.\n\nPo celém území jsou zastoupeni hlodavci (sysli, frčci, tarbíčci, pískomilové) a savci (vlci, lišky, tchoři, lasice), zřídka sudokopytníci (sajga tatarská, gazela perská). Z plazů zde žijí hadi (hroznýšek turecký, ancistrodon halys, zmije obecná) a na jihu stepní agama. Z ptáků zde žijí drop malý, drop velký a stepokur kirgizský. Řeka Ural a jezera jsou bohaté na ryby (cejni, kapři, líni, okouni, candáti, sumci, štiky).\n"}
{"id": "76426", "url": "https://cs.wikipedia.org/wiki?curid=76426", "title": "Krmivo", "text": "Krmivo\n\nKrmivo je produkt rostlinného nebo živočišného původu a produkty jejich průmyslového zpracování, jakož i organické nebo anorganické látky jednotlivě nebo ve směsích, které jsou určeny pro výživu zvířat.\n\nVysokoprodukční hospodářská zvířata potřebují ke svému zdraví a užitkovosti krmiva, která jim budou poskytovat všechny potřebné živiny a energii. Zvířata chovaná jako společníci jsou dnes také krmena průmyslově vyráběnými krmivy ve formě granulí nebo konzerv.\n\nKrmivo by mělo mít složení odpovídající druhu a kategorii zvířat; často se ale setkáváme s tím, že hlavně v levnějších krmivech určených pro masožravce pokrývá dávku bílkovin sójový, tedy protein, který šelmy špatně tráví. Naopak do krmných dávek pro přežvýkavce se přidávala bílkovina ve formě masokostní moučky z jiných přežvýkavců. Tyto praktiky jsou v současnosti zakázány.\n\nKrmiva pro hospodářská zvířata můžeme dělit z mnoha hledisek: podle typu obsažených živin na sacharidová, bílkovinná a polobílkovinná, podle podílu vlákniny na jadrná (málo vlákniny, hodně energie) a objemná (hodně vlákniny, málo energie). Krmiva můžeme hodnotit i podle obsahu vody na suchá, šťavnatá a vodnatá.\n\n\nPodle původu se krmiva rozdělují na statková a průmyslová. Statková krmiva jsou vyprodukovány rovnou na statku, kde se chovají zvířata, což je ekonomicky výhodné. Příkladem takových krmiv je siláž nebo senáž.\n\nPrůmyslová krmiva je označení pro zbytky po zpracování rostlinného materiálu, které se používají jako krmivo. Příkladem jsou pokrutiny po zpracování olejnin.\n\nMohou se dělit i na rostlinná, živočišná a syntetická. Do rostlinných patří např.: píce, chrásty a natě, okopaniny, krmné stromy a keře, seno, atd. Do živočišných řadíme např.: mléko, živočišné moučky, jatečné odpady, či exkrementy. Syntetická krmiva se dělí na: kompletní krmné směsi, doplňkové krmné směsi, bílkovinné koncentráty, doplňky biofaktorů, apod.\n\nDo krmných dávek se přidávají i anorganické látky, jako jsou soli a stopové prvky, zpravidla jako tzv. premixy. Jako doplňkové látky se označují hormony nebo antibiotika. Setkáváme se i se zchutňovadly nebo s barvivy.\n\nZvláštním případem je použití močoviny jako krmiva pro polygastrická zvířata (tzn. přežvýkavce). Močovinu využijí symbiotické bakterie bachoru k syntéze proteinů, které jsou následně využity.\n\nPlodiny, které se pěstují téměř výhradně pro výživu zvířat, se nazývají pícniny.\n\n"}
{"id": "76430", "url": "https://cs.wikipedia.org/wiki?curid=76430", "title": "Bělušický dub", "text": "Bělušický dub\n\nBělušický dub je památný strom na území Česka, který se nachází v poli asi 600 m severně od obce Bělušice a asi 300 od silnice vedoucí do obce Němčice. Jedná se o dub letní (\"Quercus robur\"). Strom je chráněn od roku 1996 pro své stáří a jako významná krajinná dominanta.\n\n\n"}
{"id": "76432", "url": "https://cs.wikipedia.org/wiki?curid=76432", "title": "Karakoin", "text": "Karakoin\n\nKarakoin (nebo \"Dabusuntuz\") je slané rosolovité jezero na jihu Karagandské oblasti v Kazachstánu. Leží na okraji Hladové stepi. Jeho celková rozloha je asi 72,5 km².\n\nBezodtoké jezero má lopatkový tvar pobřeží. Zálivy a nevelká jezera, které se oddělují od \"Karakoinu\" zadržují léčivé bahno.\n"}
{"id": "76435", "url": "https://cs.wikipedia.org/wiki?curid=76435", "title": "Kamyslybas", "text": "Kamyslybas\n\nKamyslybas (nebo \"Kamyšlybaš\") je slané jezero v Kyzylordské oblasti v Kazachstánu. Má rozlohu 176 km². Rozloha je velmi proměnlivá.\n\nLeží v severní části delty Syrdarji. S jejím hlavním ramenem je spojené průtokem jihozápadní části jezera. V době záplav a s tím souvisejícího zvýšení hladiny \"Syrdarji\" v důsledku ucpání toku ledovými zátarasy z ní voda přitéká do jezera.\n\nSlanost vody je velmi proměnlivá.\n\nJe zde rozvinuto rybářství (kapři, cejni, plotice).\n\nPo západním břehu jezera vede silnice a železnice mezi městy Aralsk a Novokazaly.\n"}
{"id": "76437", "url": "https://cs.wikipedia.org/wiki?curid=76437", "title": "Kalibek", "text": "Kalibek\n\nKalibek je slané bezodtoké jezero v Akmolské oblasti v Kazachstánu. Leží v Išimské stepi 100 km severovýchodně od města Kokčetau. Má rozlohu 110 km², délku 17 km a šířku 7 km.\n\nPobřeží je nízké a mírně skloněné.\n\nZdroj vody je převážně sněhový.\n"}
{"id": "76438", "url": "https://cs.wikipedia.org/wiki?curid=76438", "title": "Žamantuz", "text": "Žamantuz\n\nŽamantuz, je jméno dvou jezer a obce v Kazachstánu.\n\n\n"}
{"id": "76439", "url": "https://cs.wikipedia.org/wiki?curid=76439", "title": "Žamantuz (Akmolská oblast)", "text": "Žamantuz (Akmolská oblast)\n\nŽamantuz nebo Džamantuz ( ) je jezero v Akmolské oblasti v Kazachstánu. Je silně slané až rosolovité. Má rozlohu přibližně 37 km².\n"}
{"id": "76443", "url": "https://cs.wikipedia.org/wiki?curid=76443", "title": "Žamantuz (Pavlodarská oblast)", "text": "Žamantuz (Pavlodarská oblast)\n\nŽamantuz nebo Džamantuz ( ) je jezero v Pavlodarské oblasti v Kazachstánu. Rozloha se pohybuje mezi 2,3 a 16 km².\n\nJeho rozloha je ovlivňována silným kolísáním hladiny. Závisí na přítoku vody a jejím odpařování.\n\nVoda je hořkoslaná.\n"}
{"id": "76448", "url": "https://cs.wikipedia.org/wiki?curid=76448", "title": "Lípa u kostela v Žiželicích", "text": "Lípa u kostela v Žiželicích\n\nV městečku Žiželice roste u kostela Svatého Prokopa památná lípa malolistá (\"Tilia cordata\").\n\n\nLípa je chráněna pro svůj vzrůst a jako krajinná dominanta.\n"}
{"id": "76449", "url": "https://cs.wikipedia.org/wiki?curid=76449", "title": "Želdubaj", "text": "Želdubaj\n\nŽeldubaj nebo Žoldybaj ( ) je slané jezero v Akmolské oblasti v Kazachstánu. Má rozlohu přibližně 32 km². Jezero je bezodtoké.\n\nJe obemknuto širokým pruhem černého jílu (\"batkaka\" - ), který zapáchá po sirovodíku.\n"}
{"id": "76451", "url": "https://cs.wikipedia.org/wiki?curid=76451", "title": "Žalauly", "text": "Žalauly\n\nŽalauly ( ) je bezodtoké slané jezero na severozápadě Pavlodarské oblasti v Kazachstánu. Má rozlohu 144 km².\n\nSkládá se ze dvou částí, které jsou spojené širokým průlivem. Břehy jsou bažinaté.\n\nPři velké vodě do jezera přitéká voda řekou Karasu ze skupiny sladkých jezer, do které ústí řeka Šiderty. Potom se i voda v jezeře \"Žalauly\" stává sladkou. Ve velmi suchých letech se naopak jezero stává silně až rosolovitě slaným.\n"}
{"id": "76454", "url": "https://cs.wikipedia.org/wiki?curid=76454", "title": "Maxmilián I. Habsburský", "text": "Maxmilián I. Habsburský\n\nMaxmilián I., v české literatuře též jako Maximilián I., (22. března 1459 Vídeňské Nové Město – 12. ledna 1519 Wels) z rodu Habsburků, syn císaře Fridricha III. a Eleonory Portugalské, byl rakouským arcivévodou a římským králem (zvolen 1486, vládl od 1493), který se od roku 1508 tituloval jako zvolený císař římský (k římské korunovaci se nikdy nedostavil). Byl dvakrát ženat, nejprve s dědičkou Burgundska Marií a později s bohatou Blankou Marií z rodu Sforza. Po prvním ovdovění se oženil \"per procurationem\" ještě s Annou Bretaňskou, dědičkou bretaňského vévodství, ale sňatek, který nestačil konzumovat, byl později prohlášen za neplatný.\n\nMaxmiliánovi rodiče měli málo společného. Fridrich byl nemluvný starý muž s pevnými a veskrze počestnými zásadami, zabývající se astrologií, sbíráním vzácných kamenů a listin. Jeho žena, mladší o jedenadvacet let, vyrostla na portugalském královském dvoře v přepychu a nádheře. Měla laskavou povahu a příjemný vzhled. Navzdory svému mládí byla kultivovaná a vzdělaná. Eleonora císaři porodila za patnáct let manželství celkem šest dětí, z nichž první roky života přežili pouze Maxmilián a Kunhuta (Kunigunda). Císařovna zemřela, když bylo Maxmiliánovi osm let, což ho velmi zasáhlo, protože se cítil v blízkosti matky v bezpečí, starala se jak o jeho fyzický, tak psychický rozvoj. Hlubší vztah s otcem navázal až později, oba se snažili proniknout do tajů světa.\n\nV ohrožení života se Maxmilián ocitl už v raném dětství, když se císař rozhodl přesídlit z \"Vídeňského Nového Města\" do \"Vídně\". Tam císaře v důsledku intrik jeho bratra Albrechta uvěznili i s celou rodinou na hradě. Fridrich se rozhodně odmítl vzdát, a tak rodina v obleženém hradě trpěla hladem. V této době překonala mladá císařovna samu sebe, dodávala odvahu svému deprimovanému manželovi a vedla rozhovory se vzbouřenci. Zajetí císařovy rodiny trvalo téměř rok (1463-1464). Vysvobození jim přinesla až Albrechtova smrt.\n\nMatka vedla své děti ke křesťanskému životu a kladla si za cíl vychovat ze svých dětí upřímné lidí a dobré křesťany. Měla jasné představy, jak by se měl budoucí císař chovat, což její muž nesplňoval (oblékal se obyčejně, stačilo mu skromné jídlo, nebyl příliš reprezentativním typem). Císař byl naopak toho názoru, že jeho žena syna příliš rozmazluje, což vedlo k mnohým dohadům mezi manželi. Fridrich za synova učitele vybral Petra Engelbrechta, jenž k dítěti rozhodně nepřistupoval láskyplně a s pochopením, měl dokonce od císaře svolení k tělesným trestům. Eleonora svého chotě přesvědčila, že je třeba nalézt pro Maxmiliána lepšího vychovatele.\nSyn měl po matce nadání pro jazyky, ovládal němčinu, španělštinu, italštinu, částečně angličtinu a později rychle ovládl na burgundském dvoře francouzštinu a vlámštinu. Byl nesmírně tělesně zdatný, o jeho hrdinských činech se později šířily fascinující historky (např. prý strčil hlavu do tlamy lvice). Princ ovládal lov se sokoly, což byl jeden z mála společných zájmů jeho rodičů. Proslul také jako vynikající tanečník a společník, dokonale ovládající umění konverzace, navzdory tomu, že v mládí měl určité problémy s řečí.\n\nJako osmnáctiletý získal Maximilián na jaře 1477 první válečné zkušenosti v boji s Maďary, kteří napadli Rakousy. Brzy poté se však odebral do Nizozemí, kde se oženil s dědičkou nedávno zesnulého burgundského vévody Karla Smělého Marií Burgundskou. Boj o tzv. burgundské dědictví přinesl sice Habsburkům zisk bohatých nizozemských provincií, ale zároveň je zatáhl do dlouholetých a vyčerpávajících válek s Francií, které Maximilián vedl po celou dobu své vlády.\n\nV roce 1495 se jako spojenec Ferdinanda II. Aragonského a papeže Alexandra VI. připojil k \"Benátské lize\" – alianci protivníků francouzského vlivu v Itálii. První italská válka skončila úspěšným vypuzením vojsk Karla VIII. z Itálie.\n\n\nMaximilián byl velkým politickým fantastou a snílkem. Spřádal grandiózní politické plány, jež mu především měly zajistit územní zisky bez jeho osobní vojenské účasti. Celý život pomýšlel na uspořádání křížové výpravy proti Osmanům. Nikdy ji však nerealizoval, neboť mu to nedovolilo zaneprázdnění jinými naléhavými úkoly a také nedostatek peněz a vojska, se kterým se potýkal po celou svoji vládu.\nV bitvě u Schönbergu, ke které došlo v závěru války o landshutské dědictví, Maxmilián toužící po boji v čele svých lancknechtů a své rytířské jízdy napadl a porazil české žoldnéře vracející se domů do Čech. Byla to poslední bitva, ve které čeští válečníci použili husitskou bojovou taktiku včetně tzv. vozových hradeb, které ovšem nemohli v této bitvě plně využít. Na 1600 českých žoldnéřů v bitvě zahynulo, ale Maxmilián ocenil statečnost nepřítele a 700 přeživších zajatců nechal okamžitě po bitvě propustit, aniž by požadoval zaplacení výkupného. Maxmilián si vítězství nad obávanými českými \"kacíři\" velmi cenil a výjev z této bitvy se nachází na čestném místě na jeho sarkofágu v Innsbrucku.\n\nMaxmilián I. zemřel na hradě Wels, ale podle svého testamentu chtěl být pohřben bez balzamování těla v kapli sv. Jiří svého hradu ve Wiener Neustadtu, a to pod stupni hlavního oltáře, oblečen prostě do rytířského oděvu člena Řádu sv. Jiří (černý plášť s křížem). Podle posmrtného portrétu byla jeho závěť splněna. Nedokončený Vischerův mnohafigurový náhrobek v dvorním kostele v Innsbrucku tak zůstal pouhým kenotafem a památníkem dynastie.\n\nFilip Sličný se narodil v Bruggách z manželství Maxmiliána a vévodkyně Marie Burgundské. Od roku 1504 byl spoluvládcem své manželky Jany Kastilské ve španělské Kastilii.\n\nMaxmiliánův vnuk Karel V. byl císařem římským, vévodou burgundským a prvním králem španělským z dynastie Habsburků.\n\nMaxmiliánův druhý vnuk Ferdinand I. Habsburský byl rakouský arcivévoda a od roku 1526 český a uherský král.\n\n\n"}
{"id": "76458", "url": "https://cs.wikipedia.org/wiki?curid=76458", "title": "Grand Prix Jihoafrické republiky 1967", "text": "Grand Prix Jihoafrické republiky 1967\n\nGrand Prix Jihoafrické republiky 1967 (\"XIII South African Grand Prix\"), úvodní závod 18. ročníku mistrovství světa jezdců Formule 1 a 10. ročníku poháru konstruktérů, historicky již 151. grand prix. Grand Prix Jihoafrické republiky byla zařazena do programu mistrovství světa formule 1 počtvrté, zatímco okruhu v Kyalami hostil závod mistrovství světa Formule 1 poprvé. Na trati dlouhé 4,094 km absolvovali jezdci 80 okruhů, což celkově představuje 327,520 km.\n\nGrand Prix Jihoafrické republiky v roce 1966 pořádané na okruhu East London, ještě nebylo součástí mistrovství světa formule 1. Pro rok 1967 se dostalo jihoafrické Grand Prix cti zahajovat celý šampionát a to již 2. ledna. K tomuto účelu byla nedaleko Johanesburgu vybudována nová trať Kyalami. Závod se uskutečnil jen pár týdnu po finále ročníku 1966, proto téměř všechny týmy přivezly k prvnímu podniku staré modely vozů. Největší zmeny proto byli v jezdeckém složení, John Surtees odešel k týmu Honda a jeho místo u Cooperu vedle Jochena Rindta uzmul Pedro Rodríguez, který opustil Lotus. Z původních třech pilotů Lotusu zůstal pouze Jim Clark a místo dvojky Petera Arundella, přišel Graham Hill z BRM. Úřadující mistr světa Jack Brabham ve vlastním týmu žádné změny nečinil a tak druhé místo znovu sedlal Denny Hulme. Jackie Stewart u týmu BRM po odchodu Hilla, povýšil vedle Mike Spenceho na jedničku v týmu. Stejně jako v posledním závodě roku 1966, Grand Prix Mexika, chybělo na startu Ferrari.\n\nProtože na startu chyběla část konkurence (Ferrari a McLaren) stala se kvalifikace poměrně jednoznačnou záležitostí týmu Brabham a v první řadě se tak vedle sebe postavili Brabham a Hulme. Do druhé řady se postavili Jim Clark a Pedro Rodríguez, obrovským překvapením pro konkurenci bylo páté místo Johna Loveho na starším voze Cooper, až za ním skončili favorité zvučných jmen jako John Surtees, Jochen Rindt, Graham Hill či Jackie Stewart.\n\nDo závodu nejlépe odstartoval ze druhé pozice Denny Hulme pronásledován Brabhamem a Surteesem. Naopak start se vůbec nevydařil Johnu Loveovi, který spadl na desáté místo. Ve třetím kole chyboval Brabham a propadl se na čtvrté místo za Surteese a Rindta. Ale ani Rindt se nevyhnul chybám a hned v následujícím kole udělal hodiny na olejové skvrně a propadl se tak na šesté místo. John Love dokazoval v pruběhu celého závodu, že výsledek z kvalifikace nebyl vůbec náhodný a i přesto, že pokazil start, dokázal se během několika kol propracovat na sedmou pozici. První kola závodu byla pohromou pro favority, již na konci druhého okruhu explodoval motor ve voze Jackieho Stewarta a v šestém kole havaroval Graham Hill s Lotusem. Veškeré naděje týmu Lotus pohřbil ve 22. kole Jim Clark, jenž odstoupil pro poruchu motoru.\n\nV polovině závodu se začalo míchat pořadím. Nejprve odstoupil Jochen Rindt a Jo Siffert oba pro poruchu na hnacím agregátu. Posléze začal ztrácet výkon vůz Jackie Brabhama, který tak přepustil druhé místo bezchybně jedoucímu Loveovi, na třetí místo se prodral Dan Guiney na voze Eagle, to mu vydrželo pouhá tři kola pak musel ze závodu odstoupit. Denny Hulme na čele měl již minutový náskok, když brzdy vozu Brabham začali pracovat nespolehlivě a Hulme začal ztrácet, až ho v 61 kole předjel nejen John Love ale i Rodriguez a Surtees. Již to vypadalo, že John Love odolá útokům Pedra Rodrigueze a v závodě zvítězí, když sedm kol před cílem musel zajet do boxů doplnit palivo a přepustil tak Mexičanovi první místo. Love se dokázal na trať vrátit před Surteesem a dojel druhý, třetí byl Sutrees a čtvrtý Hulme.\n\n\n\n\n\n\n\n\n£ - Do Poháru konstruktérů se započítávaly body lépe postaveného vozu\n\n"}
{"id": "76463", "url": "https://cs.wikipedia.org/wiki?curid=76463", "title": "Žiželice", "text": "Žiželice\n\nNázev Žiželice má více sídel:\n\n"}
{"id": "76464", "url": "https://cs.wikipedia.org/wiki?curid=76464", "title": "Tři vejce do skla", "text": "Tři vejce do skla\n\nTři vejce do skla je český film z roku 1937 v režii Martina Friče, v němž hlavní trojroli vytvořil Vlasta Burian.\n\nDetektiv Vincenc Babočka (Vlasta Burian) je inspektor civilní strážní bezpečnosti a jeho nadřízený (Theodor Pištěk) ho přehlíží. Jednou večer chytne Babočka bankovního podvodníka Webera (také Vlasta Burian), kterého přepadli inspektoři, právě ve chvíli, když si domlouval schůzku se svými společníky. Od Webera se Babočka dozví co má za lubem a protože mu je hodně podobný převlékne se za něj, aby jeho společníky zatkl.\n\nInspektoři si ho ale spletou, zatknou a Webera přivede někdo jiný. Weber jim ale uteče, to Babočku naštve a jeho nadřízený ho pošle na vyšetření. Lékař (Jaroslav Marvan) ho pošle do Karlových Varů. Hned ve vlaku však přijde na stopu, a pozná maharadžu Yohiru (Rudolf Kadlec), který také jede do Varů. Ve Varech v pátrání pokračuje a když si na terase hotelu Richmond objedná „Tři vejce do skla“, to je heslo Weberových kompliců. A protože je právě převlečen za Webera, tak si ho Weberovi komplici Jiřina (Míla Reymonová) a Frank (Bohuš Záhorský) spletou a dají mu klíče od jeho pokoje.\n\nKdyž tam přijde tak ho převlečou do uniformy knížete Nariškina (opět Vlasta Burian),aniž by věděli, že to je Babočka a aby tak zjistil na večírku,kde má maharadža schované tři démanty. Na večírku předvede kozáčka a mnoho dalších a také se doví, kde drahokamy jsou. Pozdě v noci se opilý vrátí do pokoje a v té chvíli se tam objeví i pravý Weber. Nastane složitá zápletka, kdy jsou oba mláceni po hlavách. Babočkovi pomůžou Weberovi komplici Webera zneškodnit (aniž by věděli, kdo je pravý). Ráno, když komplici zjistí, kdo je pravý Weber, tak se strhne zapeklitý děj, při kterém chce Babočka maharadžovi hlídat démanty, později se ukáže, že maharadža je falešný i jeho démanty, on společně se svým společníkem (Karel Dostal) pak ukradne pravé démanty i šek od van Houdena a také šperky klenotníků.\n\nPo několika výměnách Babočky a Webera se Babočkovi tajně a za pomoci jeho psa podaří šperky a démanty získat. Obě bandy pak utečou letadlem, kde se doví, že o všechno přišli, šek získal van Houden (Antonín Novotný) zase zpátky díky maharadžově sekretářce Sandře Kotové (Helena Bušová). Babočka všechny lotry zneškodní, vyskočí z letadla, zavolá policii a ta po přistání letadla zločince zatkne. Babočka je vyznamenán, povýšen a pak ještě promluví do rozhlasu…\nVlasta Burian v legendární trojroli a ve 24. filmu, ve filmu si zahrál i Burianův pes Rolf.\n\n\n\n\n"}
{"id": "76468", "url": "https://cs.wikipedia.org/wiki?curid=76468", "title": "Hrdinný kapitán Korkorán", "text": "Hrdinný kapitán Korkorán\n\nHrdinný kapitán Korkoran je český film z roku 1934 v režii Miroslava Cikána, v němž hlavní roli vytvořil Vlasta Burian. Film je znám pod vžitým názvem Hrdinný kapitán Korkorán (s dlouhým \"-á-\" ve jménu) navzdory názvu uvedenému na kopiích filmu.\n\nNa pirátské lodi se její kapitán (Vlasta Burian) bojí vzpoury, kterou chystají jeho námořníci. On se s ní rychle vypořádá… V tom se však ocitáme v bytě Adama Korkorána (Vlasta Burian), který četl román. Je zima a on jako kapitán vltavského parníku Primátor Dittrich a zaměstnanec vltavské paroplavby nemá co dělat. Tak sedává s námořníky v „krčmě“ a vzpomíná na moře. Na jaře zahájila paroplavba provoz a Korkorán zahájil na svém parníku vládu. Dělá však samé blázniviny a když ujede školnímu výletu, tak ho jeho nadřízený (Josef Kotalík) pošle do lázní v Poděbradech na nemocenskou pokladnu. Shodou okolností se však ocitne v luxusním hotelu, kde ho pokládají za korvetního kapitána v penzi. Adam se hned nové role rád ujme, seznámí se s vysloužilým admirálem Piaccim (Čeněk Šlégl) a jeho přítelkyní Irenou Svobodovou (Jiřina Štěpničková), o kterou oba zápasí. Korkorán se hned stává miláčkem tamější společnosti a musel to oplatit svými úsporami. Ty mu posílala vdova Broniková (Milada Smolíková), která je majitelkou poloviny Adamova domu a chce si ho vzít. Ta se naštvala a se svým synem Vláďou (Boža Mottl), který se zamiloval do Piacciho neteře Hedy (Hedvika Schaffrová), se rozjela do Poděbrad. Ve stejnou chvíli do Poděbrad přijel i inspektor Pačes (Jaroslav Marvan), úhlavní Korkoránův nepřítel, protože dekret posílající Korkorána do penze byl nedoručitelný. Při „slavnosti Slunce“, kde dostává Korkorán vyznamenání Slunce, vše praskne. Detektiv Dlouhý (Theodor Pištěk) všem řekl, že má v hotelu dluh, inspektor Pačes zase řekl, že je podvodník a Broniková naštěstí přinesla peníze. A tak všichni odcházejí s velkou ostudou. Doma je Korkorán dán do penze a když chce poprosit, aby byl zase přijat do práce, zjistí, že novým prezidentem společnosti je Piacci a ten ho zase příjme už proto, že si jeho neteř bude brát Korkoránova nevlastního syna Vláďu, Korkorán se totiž chce oženit s Bronikovou. Piacci Korkorána jmenuje vrchním inspektorem, ten hned strhá Pačese a vyjede zase s parníkem…\nVlasta Burian ve svém devatenáctém filmu. Tento film byl posledním, který prezident T. G. Masaryk promítal na zámku v Lánech veřejnosti v zámeckém kině (prezidentem zřízeným v roce 1928).\n\n\na další…\n\n\n\n"}
{"id": "76472", "url": "https://cs.wikipedia.org/wiki?curid=76472", "title": "Nezlobte dědečka", "text": "Nezlobte dědečka\n\nNezlobte dědečka je český film z roku 1934 v režiséra Karla Lamače, v němž hlavní trojroli vytvořil Vlasta Burian.\n\nEman Pípa (Vlasta Burian) je trochu divný pavouk, hlavně po tom, když si jeho milovaná Liduška (Adina Mandlová) vezme za manžela Emanova bratrance Adolfa Daňka (Čeněk Šlégl). Udělá v restauraci, kde se nepohodne s hostinským (František Černý) pořádný nepořádek a ještě si užije ve výkladní skříni. Za to se dostal do blázince, zde potkal svého strýčka Hanibala (Theodor Pištěk), ten se tam dostal proto, protože jeho žena Matylda (Marianna Hallerová) se s ním rozvedla, si chce totiž vzít strýce Jonáše z Ameriky. Emánka dostal z blázince bratranec Adolf. A hned mu řekl, co má udělat. Od své bývalé přítelkyně Káti (Ljuba Hermanová), která žije v Ostravě, dostal dopis, že mu udělá virvál, jestli za ní nepřijede. Lidušce namluvil, že jede do Vídně. Ona chtěla jet s ním, musí však uvítat strýce Jonáše, mají po něm dědit. Adolf však od strýce dostal telegram, že se zdrží v Paříži. A tak chtěl po Emánkovi, aby představoval Jonáše, aby zabavil Lidušku a i tetu Matyldu, která znenadání přijela, ta si chce vzít Jonáše. Proto se přestrojil za strýce a začal se za něj vydávat. Ve vile způsobil velký rozruch, Lidušku, tetu Matyldu i sekretářku Josefínku (Hana Vítová) začne bavit svými vymyšlenými historkami o New Yorku i tanečními kreacemi. Ke všemu si Matylda chce nepravého Jonáše, aniž by věděla, že to je Eman vzít. Už mu dokonce dávala podepsat manželskou smlouvu. Mezitím utekl z blázince Hanibal, když se dověděl, že přijel Jonáš tak ho šel zastřelit. Přišel k Adolfovi do vily a začal Emana honit. Vyděsil při tom všechny tři slečny a Josefínka zavolala doktorovi Karnerovi (Jaroslav Marvan) z blázince a hned přijel. Eman se mezitím převlíknul do své původní podoby a řekl Hanibalovi, že to byl pouze podvodník, kterého honil. Hanibala si pak vzal do péče dr. Karner a vyléčil ho. Najednou přijede další strýček z Ameriky (také Vlasta Burian), strhne se veliká honička a zmatek do kterého se připletou všichni přítomní i Adolf, který se právě vrátil z Ostravy, kde se s Káťou ,dohodl“. Připlete se do toho i pravý strýček. Po jeho odhalení, i odhalení Emánka se vše vysvětlí: strýček se už zasnoubil s jinou a teta Matylda má smůlu, Emánek dostal Josefínku a od strýčka dědictví, to rozházel mezi diváky…\nDvacátý film Buriana. Burian je vynikající v historkách o New Yorku a ve zpívání písničky „Dobrou noc – Gúd Najt“.\n\nVlasta Burian (role: Eman Pípa, falešný mladší strýc Jonáš a falešný starší strýc Jonáš)\n\n\n\n\n"}
{"id": "76474", "url": "https://cs.wikipedia.org/wiki?curid=76474", "title": "Borský okruh", "text": "Borský okruh\n\nBorský okruh (Sr. \"Borski okrug\", Борски округ, rum. \"regiunea Bor\") se nachází na východě Centrálního Srbska, se správním centrem v Boru. V roce 2002 zde žilo 146 551 obyvatel.\n\nOkruh zahrnuje 4 města:\n\n"}
{"id": "76476", "url": "https://cs.wikipedia.org/wiki?curid=76476", "title": "Mezinárodní pracovní společenství socialistických stran", "text": "Mezinárodní pracovní společenství socialistických stran\n\nMezinárodní pracovní společenství socialistických stran (též Dvouapůltá internacionála i Vídeňská internacionála) byla mezinárodní organizace socialistických stran.\n\nByla založená na sjezdu zástupců socialistických stran v roce 1921 ve Vídni. Vstoupily do ní strany, které vystoupily z Mezinárodního sdružení socialistických stran, ale odmítly vstoupit do bolševické Komunistické internacionály. Hlavními představiteli této internacionály byli Karl Kautsky, Friedrich Adler, Otto Bauer a Julij Osipovič Martov. V roce 1923 se Dvouapůltá internacionála sloučila na kongresu v Hamburku s II. internacionálou a vytvořily společně Socialistickou dělnickou internacionálu.\n"}
{"id": "76477", "url": "https://cs.wikipedia.org/wiki?curid=76477", "title": "Batrachotoxin", "text": "Batrachotoxin\n\nBatrachotoxin je silný a rychle působící kardiotoxický a neurotoxický steroidní alkaloid, používaný indiány Noanamá Chocó a Emberá Chocó ze západní Kolumbie k lovu (slouží k výrobě otrávených šipek do foukaček). Nachází se v některých druzích jihoamerických žab čeledi pralesničkovitých (\"Dendrobatidae\"), brouků čeledi bradavičníkovitých (\"Melyridae\") a ptáků rodu \"Pitohui\" (pištec), například pištci černohlavém. Dalším ptačím druhem, v jehož peří se jed nachází, je kosovec šoupálčí (\"Ifrita kowaldi\").\n\nBatrachotoxin je jedním z nejúčinnějších jedů vůbec. Extrapolací letální dávky LD pro krysy se letální dávka tohoto alkaloidu pro člověka odhaduje na 1 až 2 µg/kg. Smrtelná dávka pro průměrného člověka může tedy být přibližně 100 mikrogramů, tedy ekvivalent váhy dvou zrnek jemné kuchyňské soli. Batrachotoxin je zhruba patnáctkrát účinnější než kurare.\n\nBatrachotoxin je vylučován v bezbarvých, nebo mléčně zabarvených sekretech, žlázami umístěnými na zádech a mezi ušima žab čeledi pralesničkovitých (\"Dendrobatidae\"). Samotné jedovaté žáby jed neprodukují. Během milionů let došlo k uzpůsobení žabích receptorů tak, že se staly necitlivými na jed. Věří se, že žáby v jejich přirozeném prostředí získávají jed pojídáním mravenců a ostatního hmyzu, který jed získává z rostlinných zdrojů. Jed byl nedávno objeven v broucích, kteří jsou pravděpodobným zdrojem jedu u žab a ptáků.\n\nŽivotní prostředí jedovatých žab jsou teplé oblasti Střední Ameriky a jižní Ameriky, kde relativní vlhkost vzduchu překračuje 80 %. Ze tří druhů, ve kterých se nachází batrachotoxin – pralesnička strašná (\"Phyllobates terribilis\"), pralesnička zlatopruhá (\"Phyllobates aurotaenia\") a pralesnička dvoubarvá (\"Phyllobates bicolor)\" – je nejjedovatější pralesnička strašná.\n\nŽáby chované v zajetí jed nevytvářejí, a tak s nimi může být zacházeno bez rizika.\n\nV současnosti neexistuje pro léčbu otravy batrachotoxinem žádný účinný protijed. Batrachotoxin je společně s veratridinem, akonitinem a grayanotoxinem v tucích rozpustným jedem, který mění iontovou selektivitu sodíkových kanálů. Odolnost vůči jedu umožňuje protein N1584T.\n"}
{"id": "76479", "url": "https://cs.wikipedia.org/wiki?curid=76479", "title": "Hrdina jedné noci", "text": "Hrdina jedné noci\n\nHrdina jedné noci je film z roku 1935 v režii Martina Friče, v němž hlavní roli vytvořil Vlasta Burian.\n\nKrejčí \"Florián Svíčička\" (Vlasta Burian) se zajímá víc o středověk a o rytíře než o krejčovinu, což štve paní mistrovou (Světla Svozilová). Mezitím se radní ze Zdislavic (zde žije i Florián) i se starostou (Jaroslav Marvan) domlouvají, jak oslaví 500. výročí založení města. Vrcholem oslav má být představení, jak rytíř \"Zdislav\" dobyl blízký hrad a založil město. Představení režíruje a hlavní postavu hraje pan učitel (Čeněk Šlégl) a obsadil do role poraženého rytíře pana exekutora (Eman Fiala), ten si u Svíčičky nechal ušít rytířský kostým, to je Svíčičkova specialita.\n\nExekutorově ženě (Helena Monczáková) se nelíbí, co hraje, a tak mu to zatrhne. A tak za něj zaskočí Florián, pan učitel mu však zlomil jeho meč a představení bylo zkažené. Vyhodili ho, ale představení zkazil ještě jednou, když si spletl v lese filmování s pravou popravou. Starosta ho urazil a vyhodil z města. A tak se Florián odstěhoval do blízkých trosek hradu, který dobyl Zdislav. Tam potkal nezaměstnaného Jardu (Václav Trégl) a spolu se v hradu utábořili. Z klidu je pouze rušilo natáčení, které tam probíhalo, oni to však nevěděli, mysleli si, že tam straší. A tak se stalo, že Florián unesl z natáčení statistku Hanu (Truda Grosslichtová), která je velmi podobná herečce Thompsonové (také Truda Grosslichtová) a za kterou dělá „nebezpečné“ scény. Při tom s ní spadl a ona si vymkla nohu.\n\nFlorián se do Heleny zamiloval, a když filmaři odjeli a zapomněli jí tam, byl moc rád, dokonce s pomocí Jardy jí uvařil lektvar lásky. Ve městě se mistrová snažila přemluvit starostu, aby se nad Floriánem smiloval, je do Floriana zamilovaná, starosta nechce a ještě dal Floriána hledat četníky. Druhý den Florián a Jarda převezli Hanu do Boučkova na nádraží. Florián byl smutný, že odjela a když zjistil, že Hana zapomněla kufřík, tak se za ní vypravil do Prahy. Nevěděl jak se jmenuje, a tak si jí spletl s rozmazlenou hvězdou Thompsonovou, zajel za ní do vily, ale ta ho vyhodila, pomohl jí i její přítel Fredy (Ladislav Hemmer) – Florián ho totiž na hradě při natáčení praštil přes hlavu. Po návratu na hrad ho začali honit četníci. Přitom objevil Zdislavův zlatý poklad i s jeho závětí – půl náleží objeviteli a půl městu. Za to je Florián jmenován čestným občanem, za své peníze opraví hrad a začne tam žít a asi se svojí mistrovou. A Jarda má práci… (Byla natočena i německá verze filmu s názvem \"Held einer Nacht\".)\nDvacátý první film Vlasty Buriana. Tento film je prý třetím a předposledním z těch nepovedených.\n\n\n\n\n\n"}
{"id": "76482", "url": "https://cs.wikipedia.org/wiki?curid=76482", "title": "Held einer Nacht", "text": "Held einer Nacht\n\nHeld einer Nacht je německojazyčná verze československého filmu \"Hrdina jedné noci\" z roku 1935 v režii Martina Friče, v němž hlavní roli vytvořil Vlasta Burian.\n\nV městě Zdislavicích žije krejčí Florián Svíčička – Florian Kerzl (Vlasta Burian), ten však nerad zkazí slavnosti a je zato vyhnán z města. Odstěhuje se na blízký hrad, což mu nevadí, protože je zahleděn do středověku. Na hradě se seznámí s nezaměstnaným Jardou a také s filmovou statistkou Hanou (Betty Birdová). Když odjede, vydá se za ní do Prahy, ale splete si jí s rozmazlenou hvězdou Elvírou Thompsonovou (také Betty Birdová). Ta ho vyhodí, a tak jede zase zpátky. Na hradě ho začnou honit četníci, přitom najde zlatý poklad, půl dostane město Zdislavice, Florián je jmenován čestným občanem a za svůj podíl nechá opravit hrad…\nPozn.: Film Held einer Nacht je německá verze českého filmu \"Hrdina jedné noci\", oba se natáčely současně. Obě verze natáčel Martin Frič, i výrobní štáb byl stejný. Je to také poslední německá verze, kterou Burian natočil a je to 22. film, který natočil.\n\nHlavní roli obsadil Vlasta Burian (role: krejčí a rytíř Florián Svíčička – Florian Kerzl).\n\nDále hráli: Elsa Lordová (paní mistrová Svíčičky), Betty Birdová (statistka Hana a herečka Elvíra Thompsonová), Max Liebl, Theo Lingen, Erik Ode, Hubert von Mayerinck a další němečtí herci.\n\n"}
{"id": "76490", "url": "https://cs.wikipedia.org/wiki?curid=76490", "title": "Žonglování", "text": "Žonglování\n\nŽonglování je sportovní, taneční a artistická aktivita zlepšující nervosvalovou koordinaci, prostorovou orientaci, soustředění a rozvíjející spolupráci mezi mozkovými hemisférami. Nejčastější je žonglování do vzduchu, které spočívá ve vyhazování předmětů do různých výšek, s různou rotací, a z různých míst (například za zády, pod nohou, nad hlavou). K žonglování se většinou pojí řada dalších dovedností, jako bouncing, točení diabola, poi, flowersticků a devilsticků, jízda na jednokolce nebo kontaktní žonglování.\n\nHistorie žonglování sahá až do starého Egypta, do doby přibližně 2000 let př. n. l. Na nástěnných malbách v hrobce Beni-Hassana se dochoval obraz několika postav žonglujících s míčky. Žonglováním se zabývali i staří Řekové a Římané; zvláště mezi Římany bylo toto umění vysoce ceněno. Druhou kolébkou žonglování je pak dálný východ - Čína. Potvrzené zmínky o žonglování s diabolem sahají do dynastie Chan (206 př. n. l.), kdy bylo pojmenováváno jako „kouen-gen\", což znamená „dutý bambus, který hvízdá\".\n\nPřestože většina lidí pod pojmem žonglování vidí pouze varietní umění, značná většina žonglérů bere svůj koníček jako umění, sport nebo dokonce tanec. V současné době zažívá žonglování po celém světě (hlavně v USA a západní Evropě) rozmach.\n\nPro setkání žonglérů bývají založeny různé organizace - pro Evropu je významný každoroční Evropský žonglérský konvent (European Juggling Convention), pořádaný každý rok v jiném státě Evropskou žonglérskou asociací. Rekord v počtu registrací padl v roce 2008 v německém Karlsruhe - přijelo sem 6665 žonglérů z celého světa. V srpnu roku 2011 se uskutečnil 34. ročník v Mnichově.\n\nAmerickou obdobou EJC je Mezinárodní žonglérská federace (International Juggling Association), která organizuje každoročně velké množství akcí.\n\nNejvětší akcí v Čechách je pak Festival pouličního umění a mezinárodní přehlídka žonglování, tradičně pořádaná v Praze. Velkým svátkem žonglérů po celém světě je také \"World Juggling Day\" připadající na sobotu v polovině června. V ČR jej pořádá brněnský cirkus LeGrando v parku Lužánky.\n\nAč žonglovat lze s kdečím, k žonglování se vyrábí zvláštní pomůcky. Neúplný seznam jejich druhů následuje.\n\n\n"}
{"id": "76498", "url": "https://cs.wikipedia.org/wiki?curid=76498", "title": "Vědecký komunismus", "text": "Vědecký komunismus\n\nVědecký komunismus je marxistická sociálně politická teorie, jedna ze tří součástí marxismu. Zabývá se teorií třídního boje, socialistické revoluce, vývoje socialismu apod. V zemích, jež se označovaly jako socialistické, byl používán jako základ samotného ideologického vývoje státu a společnosti.\n\n"}
{"id": "76500", "url": "https://cs.wikipedia.org/wiki?curid=76500", "title": "Západobačský okruh", "text": "Západobačský okruh\n\nZápadobačský okruh (sr. \"Zapadnobački okrug\", Западнобачки округ, chorv. \"Zapadnobački okrug\", maď. \"Nyugat Bácskai Körzet\", slov. \"Západnobáčsky okres\", sla. Заходнобачки окрух, rum. \"Districtul Backa de Vest\") se nachází na severu Srbska, je součástí regionu Bačka v autonomní provincii Vojvodina. Žije zde 215 916 obyvatel, správní centrum je město Sombor.\n\n\n\n"}
{"id": "76501", "url": "https://cs.wikipedia.org/wiki?curid=76501", "title": "Středobanátský okruh", "text": "Středobanátský okruh\n\nStředobanátský okruh (sr. \"Srednjebanatski okrug\", Средњебанатски округ, chorv. \"Srednjebanatski okrug\", maď. \"Közép Bánsági Körzet\", slov. \"Sredobanátsky okres\", rum. \"Districtul Banatul de Central\", sla. Стредобанатски окрух) se rozkládá v severosrbské autonomní oblasti Vojvodina, v historickém území Banát. V roce 2002 zde žilo 208 456 obyvatel, správní centrum se nachází ve městě Zrenjanin.\n\n\n"}
{"id": "76505", "url": "https://cs.wikipedia.org/wiki?curid=76505", "title": "Centrální Srbsko", "text": "Centrální Srbsko\n\nCentrální Srbsko nebo též Střední Srbsko (srbsky \"Centralna Srbija\" / \"Централна Србија\") je regionem Srbska mimo obě srbské autonomní oblasti Kosovo a Vojvodinu.\n\nV době existence SFRJ se region označoval jako Užší Srbsko (srbsky \"Uža Srbija\" / \"Ужа Србија\"). Největším městem regionu a jeho faktickou metropolí je Bělehrad, rozkládající se na jeho samém severním okraji.\n\nCentrální Srbsko nemá postavení samosprávného celku, jedná se pouze o zbytkové území státu bez Vojvodiny a Kosova. Naproti tomu Kosovo a Vojvodina tvoří autonomní celky a těší se v rámci Srbska jistému stupni autonomie. Kosovo však 17. února 2008 jednostranně vyhlásilo nezávislost, kterou Srbsko, Rusko, Řecko a několik dalších členských států OSN neuznaly a nadále je považují za součást srbského státu.\n\nCentrální Srbsko zahrnuje 17 okruhů (\"okruzi\") a hlavní město (\"grad\") Bělehrad:\n\nNejvětšími městy regionu jsou Bělehrad (1 280 600 obyvatel), Niš (173 400 obyvatel) a Kragujevac (146 000 obyvatel).\n"}
{"id": "76514", "url": "https://cs.wikipedia.org/wiki?curid=76514", "title": "Frič", "text": "Frič\n\nPříjmení Frič pochází z osobního jména Fridrich, které pochází ze středohornoněmeckého \"fridû\" = \"ochrana, jistota, mír\" a \"rîch\" = \"vládce\". Ženskou variantou je Fričová.\n\n\n"}
{"id": "76516", "url": "https://cs.wikipedia.org/wiki?curid=76516", "title": "Antoni Gaudí", "text": "Antoni Gaudí\n\nAntoni Gaudí i Cornet (25. června 1852 Reus u Tarragony – 10. června 1926 Barcelona) byl katalánský architekt, představitel Katalánského modernismu. Valná většina Gaudího staveb se nachází v hlavním městě Katalánska, v Barceloně. Mezi jeho nejznámější díla patří chrám Sagrada Familia.\n\nGaudího návrhy jsou charakteristické jedinečnou osobitostí a důrazem na detail: velice často do svých plánů zahrnoval propracované mozaiky, vitráže, keramiku nebo tesařské a kovářské výrobky. Zároveň zavedl i nové techniky zpracování těchto materiálů, jako například metodu \"trencadís,\" tvorbu barevných mozaik z keramických střepů.\n\nAntoni Gaudí byl součástí katalánského modernistického hnutí, které dosahovalo největšího vlivu na přelomu 19. a 20. století, v mnohém však klasické modernistické tendence přesahoval. Jeho styl byl inspirován přírodními tvary a orientálními technikami. Své složité návrhy málokdy kreslil na papír, mnohem raději tvořil propracované trojrozměrné modely staveb, jejich částí a složité výzdoby. Pro jeho tvorbu jsou typické parabolické oblouky a dokonalá konstrukční řešení ve spojení s originální uměleckou imaginací. Gaudi vynikal rovněž jako designer interiérů. Většinu svých budov zdobil osobně, od nábytku až po nejmenší detaily.\n\nJeho architektonická tvorba prošla zhruba třemi vývojovými stupni \n\n\nMnoho Gaudiho projektů zůstalo nerealizovaných, jiné zakázky byly realizovány jen částečně.\n\nGaudího tvorba se dodnes těší oblibě široké veřejnosti a obdivu současných architektů. Chrám Sagrada Família, zatím stále ve výstavbě, je nejnavštěvovanější architektonickou památkou celého Španělska. Mezi lety 1984 a 2005 bylo sedm Gaudího staveb připsaných na seznam světového dědictví UNESCO.\n\nGaudí se narodil roku 1852 v Reus jako páté dítě Francescovi Gaudímu i Serra (povoláním kovotepec) a jeho manželce Antonii Cornetové i Bertran. V dětství byl často nemocný. Po plicní infekci se u něho vyvinula revmatoidní artritida, následkem které občas ani nemohl chodit.\n\nŠkolní docházku zahájil v obecné škole Rafaela Palaua. Brzy pak přešel do malé podkrovní školy založené Franciscem Berenguerem a od roku 1863 pak až do roku 1868 studoval v církevní škole Colegio de los Padres Escolapios. Ve škole byl průměrným žákem, jediný předmět, ve kterém vynikal, byla geometrie. Již od mládí byl zaujat přírodou, což se projevuje v jeho tvorbě v podobě balkónů připomínajících chaluhy (Casa Mila), sloupů připomínajících stromy (Güellův park) ap.\n\nRoku 1869 odjel s bratrem do Barcelony, kde začal studovat na přírodovědecké univerzitě. Dne 24. října 1874 Gaudí úspěšně složil všechny předepsané zkoušky, a mohl tak začít se studiem architektury na Escola Provincial d'Arquitektura. 15. března 1878 pak získal diplom architekta.\n\nV roce 1878 navrhl svůj první dům (Casa Vicens pro majitele cihelny Manuela Vicens y Montaner). Nesnaží se napodobit žádný jiný styl, je naprosto originální, kombinuje hrubý kámen s cihlami a keramickými dlaždicemi, inspiruje se maurským stylem a zároveň vytváří vlastní ornamenty. Klíčovým se stalo jeho setkání s člověkem jménem Eusebi Güell. Ten se stal jeho hlavním mecenášem a díky němu vznikla mnohá jeho skvostná díla. V roce 1883 zahájil svůj vrcholný projekt, dosud nedostavěnou katedrálu Sagrada Família. V průběhu její stavby se zabýval i jinými díly, například Palácem rodiny Güellů, kde poprvé navrhoval i interiér, nebo Güellovým parkem, dodnes jedním z klenotů Barcelony. Od roku 1914 až do své smrti v roce 1926 se plně věnoval stavbě katedrály Sagrada Familia. Jeho posledním přáním bylo, aby byla postavena čistě z darovaných peněz. Proto se staví dodnes — předpokládaný rok dostavby má být rok 2026.\n\nŽil samotářsky, značně asketicky a v naprosté oddanosti své umělecké práci, nikdy se neoženil. Dne 7. června 1926 utrpěl těžká zranění při srážce s tramvají, když se prý zahleděl na Sagradu Familiu – zemřel o tři dny později. Kvůli svému chudému oděvu byl považován za žebráka, identifikoval ho až kaplan chrámu Svaté rodiny Mosén Gil Parés. Pochován je v kryptě chrámu Sagrada Familia.\n\nByl vegetarián, ne ale z etických, jako spíše ze zdravotních důvodů, trpěl totiž silným revmatismem.\n\nV současné době v katolické církvi probíhá proces Gaudího beatifikace.\n\nNásledující přehled obsahuje nejdůležitější stavby, na kterých se Guadí podílel; nejedná se o kompletní seznam architektovy práce. Většina z nich se nachází v Barceloně. Sedm z těchto staveb figuruje na seznamu světového kulturního dědictví UNESCO.\n\n\n"}
{"id": "76521", "url": "https://cs.wikipedia.org/wiki?curid=76521", "title": "Bahá’í kalendář", "text": "Bahá’í kalendář\n\nBahá'í kalendář, nebo též Badí' (nový) kalendář, který se běžně používá ve víře Bahá’í, je solární kalendář s 365 (respektive 366 dny v přestupný rok) a je popsán v Kitáb-i-Aqdas. Rok sestává z 19 měsíců po 19 dnech plus dodatečné období „mezikaledářních dní“ (viz Ajjáme-Há; 4 dny v běžném a 5 v přestupném roce) mezi 18. a 19. měsícem (26. února - 1. března). Nový rok (Nou-Rúz) v Bahá'í kalendáři začíná jarní rovnodenností (většinou 21. března gregoriánského kalendáře). Dny začínají západem slunce předcházejícího solárního dne a končí západem slunce dnešního solárního dne. První rok se začal počítat v r. 1844 gregoriánského kalendáře.\n\nVíra Bahá'í slaví následující svátky:\nAž do roku 2014 oslavoval celý Bahá’í svět narození Bába dne 20. října. Nejvyšší Bahá’í instituce, Světový dům spravedlnosti, však ve svém dopise ze dne 10. července 2014 rozhodla o tom, že počínaje rokem 2015 bude celý Bahá’í svět slavit narození Bába a narození Bahá’u’lláha ve dvou po sobě jdoucích dnech. Jedná se totiž o to, že Bahá’u’lláh ve svém nejdůležitějším spisu Nejsvětější Knize (Kitáb-i-Aqdas) zavádí pojem Dvojí Narozeniny, protože Bahá’u’lláh se narodil 2. dne měsíce Muḥarramu islámského lunárního kalendáře a jeho zvěstovatel Báb se narodil 1. dne měsíce Muḥarramu islámského lunárního kalendáře, avšak o dva roky později než Bahá’u’lláh (Muḥarram je název prvního měsíce islámského kalendáře podobně jako je leden prvním měsícem gregoriánského kalendáře). Bahá’u’lláh tedy ve své Nejsvětější knize předpokládá, že se Dvojí Narozeniny Bába a Bahá’u’lláha budou jednoho dne slavit po celém světě ve dvou po sobě následujících dnech v rámci Bábem zavedeného a Bahá’u’lláhem potvrzeného Bahá’í solárního kalendáře. Světový dům spravedlnosti tyto změny v Bahá’í kalendáři ve výše zmiňovaném dopise z 10. července 2014 zavádí takto: „Svátky Dvojích Narozenin – Narození Bába a Narození Bahá’u’ lláha – se na Východě tradičně slaví podle jejich shody s prvním a druhým dnem měsíce Muḥarramu islámského kalendáře. ,Oba tyto dny se v očích Boha považují za jediný,’ prohlašuje Bahá’u’lláh. V jednom dopise, který byl napsán jménem Strážce (Shoghi Effendiho), se však uvádí: ,Není pochyb o tom, že se v budoucnosti budou všechny Svaté dny řídit solárním kalendářem, a budou přijata potřebná opatření týkající se toho, jakým způsobem se budou Dvojí Svátky jednotně slavit.’ Otázka, jakým způsobem v rámci solárního kalendáře uspokojit už ze své samotné podstaty lunární charakter těchto požehnaných Dnů, zůstávala až dosud nezodpovězena. Rozhodli jsme, že se tyto dny budou nyní slavit prvního a druhého dne po osmém novoluní po Naw-Rúzu (tj. Bahá’í Nový rok), a to tak, jak je to předem určeno astronomickými tabulkami, jež užívají Teherán za výchozí bod. To povede k tomu, že se termíny těchto Dvojích Narozenin budou rok od roku různě pohybovat, a to v rozmezí měsíců Mashíyyat, ‘Ilm a Qudrat podle Badí‘ kalendáře, nebo od poloviny října do poloviny listopadu podle gregoriánského kalendáře. Narozeniny Bába připadnou příští rok na 10. Qudratu (13. listopadu 2015) a Narozeniny Bahá’u’lláha na 11. Qudratu (14. listopadu 2015). S radostí a dychtivým očekáváním vzhlížíme k nadcházejícím dvoustým výročím Baha’u’lláhova Narození a Bábova Narození v letech 174 a 176 Bahá’í letopočtu, která celý Bahá’í svět oslaví podle společného kalendáře.“\n"}
{"id": "76554", "url": "https://cs.wikipedia.org/wiki?curid=76554", "title": "Konon", "text": "Konon\n\nKonon (okolo 630 Sicílie nebo Temešvár – 21. září 687 Řím) byl papežem od 21. října 686 až do své smrti.\n\nByl synem vojáka thrácké armády. Není známo přesné datum jeho narození, takže se neví v kolika letech byl zvolen na stolec sv. Petra.\n"}
{"id": "76556", "url": "https://cs.wikipedia.org/wiki?curid=76556", "title": "Sergius I.", "text": "Sergius I.\n\nSvatý Sergius I. (okolo roku 650 Palermo, Sicílie – 8. září 701 Řím) byl papežem od 19. prosince 687 až do své smrti.\n\nSergius byl syrského původu a jako kněz sloužil za pontifikátu papežů sv. Lva II. a Conona. Po něm nastoupil do úřadu, když byl zvolen oproti svým dvěma protikandidátům, Paschalovi a Theodorovi.\nV průběhu svého pontifikátu vystoupil například proti Trullské synodě. Pro práci církve se orientoval na Anglosasy a Franky. Pokřtil krále Caedwallu z Wessexu (bv Římě na Velikonoce 689) a roku 691 konsekroval biskupem sv. Wilfrida z Yorku.\n\nSergius na portálu Catholic online\n"}
{"id": "76558", "url": "https://cs.wikipedia.org/wiki?curid=76558", "title": "Jan VI. (papež)", "text": "Jan VI. (papež)\n\nJan VI. (??, Efez, dnešní Turecko – 11. ledna 705, Řím) byl papežem od 30. října 701 až do své smrti. Pravděpodobně byl Řek.\n\nByzantský císař Tiberios Apsimar poslal ze Sicílie exarchu Theofylacta. Novému papeži nedůvěřoval. Z různých koutů Apeninského poloostrova začaly k Římu proudit milice určené k ochraně města i papeže. Papež však vzal exarchu ve svou ochranu a město nechal uzavřít. Poté milice ujistil, že se nic neděje, a požádal je o odchod.\n"}
{"id": "76562", "url": "https://cs.wikipedia.org/wiki?curid=76562", "title": "Jan VII.", "text": "Jan VII.\n\nJan VII. (kolem roku 650 Rossano – 18. října 707 Řím) byl 86. papežem od 1. března 705 až do své smrti. Podobně jako jeho předchůdce, byl i on Řek.\n\nByl prvním papežem, který byl synem vysoce postaveného byzantského úředníka (Platona). Měl výborný vztah s Langobardy, díky čemuž langobardský král Aribert II. vrátil Svatému stolci majetky v Alpách, o které přišel po nájezdu Langobardů. Po návratu byzantského císaře Justiniána II. na trůn poslal do Říma kopie kánonů z římskou církví neuznané Trullské synody spolu s návrhem, aby papež uspořádal synodu, ve které rozhodne o platnosti jednotlivých kánonů. Jan se panovníkova kompromisu lekl a poslal kánony zpět do Cařihradu.\n\nJan byl významným stavitelem a patronem umění. Nechal opravit a vyzdobit (hlavně mozaikami) hodně římských kostelů a postavit novou rezidenci pro papeže, ve které 18. října 707 zemřel.\n\n"}
{"id": "76564", "url": "https://cs.wikipedia.org/wiki?curid=76564", "title": "Sisinius", "text": "Sisinius\n\nSisinius (okolo roku 650 Sýrie – 4. února 708 Řím) byl papežem od 15. ledna 708 až do své smrti.\n\nPocházel ze Sýrie. Vládl zřejmě jen dvacet jeden den, jeho pontifikát patří k několika nejkratším v historii. Byl těžce postižen dnou, nemohl se údajně téměř ani hýbat a ostatní ho museli krmit. Jedním z mála činů, které za svého kratičkého pontifikátu stačil vykonat, bylo zahájení obnovy římských hradeb, které dokončili až jeho následovníci. K tomu účelu založil několik vápenek. Po Sisiniovi nastoupil svou vládu papež Konstantin I., rovněž Syřan.\n\n"}
{"id": "76566", "url": "https://cs.wikipedia.org/wiki?curid=76566", "title": "Konstantin (papež)", "text": "Konstantin (papež)\n\nKonstantin (664 dnešní Sýrie – 9. dubna 715 Řím?) byl papežem od 25. března 708 až do své smrti.\n\nByl původem řecky mluvící Syřan (stejně jako jeho předchůdce Sisinius, snad jeho bratr), zakládal si na řeckých tradicích. Byl zabit při vzpouře vojska.\n"}
{"id": "76568", "url": "https://cs.wikipedia.org/wiki?curid=76568", "title": "Řehoř II.", "text": "Řehoř II.\n\nŘehoř II. (669 Řím – 11. února 731 Řím) byl papežem od 19. května 715 (udává se i 21. březen 716) až do své smrti. Katolická církev slaví jeho svátek 11. února.\n\nŘehoř II. má značné zásluhy na christianizaci Německa, kam vyslal kněze uspořádat církevní organizaci a sv. Bonifáce pověřil velmi potřebnou misijní činností. Díky tomu se německojazyčné kraje více přimkly k latinskému kulturnímu okruhu.\n\nBudoucí papež byl k duchovnímu stavu od mládí vychováván v lateránské pěvecké škole. Papežem Sergiem byl jako podjáhen jmenován \"sacellariem\" (úředníkem pověřeným správou pokladny) a papežským bibliotekářem. Po vysvěcení na jáhna doprovázel papeže Konstantina do Cařihradu k císaři a tam získal při jednání o kánony trullanské mimořádný věhlas. Po Konstantinově smrti se během měsíce a 10 dnů stal hlavou církve jako první Ital po sedmi řeckých a syrských papežích.\n\nŘehoř II. byl obezřetný, rázný a vyznačoval se velkým rozhledem. Nemalé problémy mu při působení v čele církve činila politika byzantského císaře Leona III. Syrského, z něhož se stal pronásledovatel svatých obrazů a ničitel výtvarného umění v chrámech. Obrazy měly sloužit zejména nevzdělaným lidem místo knih. Ti, kteří obrazy napadali, se hájili tvrzením, že nadpřirozených věcí nelze pozemským uměním vystihnout a že prostý lid uctívá obrazy modlářsky. Císař, který kdysi býval obchodníkem s dobytkem a pak vojákem, se snadno nechal přemluvit k ničitelskému dílu a boj proti obrazům se mu jevil vítanou příležitostí pro upevnění jednoty říše. Biskupové, kteří vzdorovali císařskému rozkazu, byli sesazováni. Papež se jich zastával a způsobil si ve vztazích s císařem nejednu nepříjemnost. Mimo jiné mu psal: „Tak jako papež nemá dohlédacího práva nad císařským palácem a nad udělováním světských úřadů, tak také císař nemá dohlédacího práva nad církví a nad udělováním církevních úřadů. Každý ať zůstane u povolání, do kterého byl ustanoven od Boha.“ Císař na jeho slova nedbal a chtěl se ho dokonce zmocnit vojenskou silou, ale neuspěl. K boji proti obrazům brzy přibyl i boj proti úctě svatých vůbec a nakonec se obrazoborci vrhli na ničení klášterů.\n\nZe sporu mezi papežem a císařem se rozhodl těžit langobardský král Liutprand, který dobyl Ravennu a táhl na Řím. Jen papežovy dopisy a státnické umění poslů přiměly Liutpranda, že ustoupil od svého úmyslu a daroval ještě papeži město Sutri. Papež diplomacií získal Benátčany a dostal Langobardy z Ravenny. Král si to nechtěl nechat líbit a na chvíli se spojil s císařem proti Římu. V roce 729 se tak langobardské vojsko dostalo až do roviny u samého Andělského hradu a zdálo se, že Řím je bezmocný. Řehořovi II. se však výmluvností podařilo pohnout Liutpranda k míru. Král se nechal papežem dovést k hrobu sv. Petra a jako dar tam položil svou královskou korunu i plášť. Smířil se s papežem a vyprosil si zrušení exkomunikace.\n\nŘehoř II. pozvedl v Itálii řeholní život a dbal mimo jiné i o kázeň v řeholních domech. Obnovil opatství montecassinské, které 130 let leželo v troskách, a další kláštery v Římě. Pečoval i o obnovu a výzdobu některých římských kostelů. Zemřel po pontifikátu trvajícím patnáct let a necelých devět měsíců.\n\n\n"}
{"id": "76570", "url": "https://cs.wikipedia.org/wiki?curid=76570", "title": "Řehoř III.", "text": "Řehoř III.\n\nSvatý Řehoř III. (kolem roku 690 Sýrie – 28. listopadu 741 Řím) byl papežem od 18. března 731 do své smrti. Katolická církev slaví jeho svátek 28. listopadu. Byl posledním neevropským papežem až do zvolení Františka v roce 2013.\n\nŘehoř pocházel ze Sýrie a díky tomu hovořil stejně dobře řecky jako latinsky. Papežem ho zvolili ihned po smrti Řehoře II., jeho nastolení se však protáhlo o více než měsíc, neboť se čekalo na potvrzení byzantského místodržitele v Itálii. Bylo to vůbec naposled, kdy volbu papeže stvrzovaly císařské úřady byzantské.\n\nNejvětším problémem desetiletého Řehořova pontifikátu bylo obrazoborectví byzantského císaře Leona III. Syrského, které Řím odmítal. Papež svolal za tímto účelem na 1. listopadu 731 synodu do chrámu sv. Petra, kde shromáždění kněží schválili jeho protiobrazoboreckou politiku – výsledkem byl konflikt s Konstantinopolí, jež se vůči Řehořovi zprvu stavěla vstřícně. V reakci na rozhodnutí synody nařídil císař Leon, aby byla jižní Itálie církevně podřízena konstantinopolskému patriarchovi Anastasiovi, jednomu z předních obrazoborců. To znamenalo pro papežství vážnou ránu.\n\nDalší těžkosti vyvolával papežův napjatý poměr k langobardskému králi Liutprandovi, který vyvrcholil vpádem králových vojsk na římské území (738). Kromě čtyř měst – Orty, Amelie, Polimarzia a Bledy – postihlo drancování i samotný chrám sv. Petra. V nouzi se Řehoř obrátil s žádostí o pomoc na franského majordoma Karla Martela, avšak s nevalným úspěchem; pro Karla byl Liutprand vítaným spojencem v boji s Maury a navíc ho s ním pojilo osobní přátelství. Ohrožení ze strany Langobardů se tak vyřešit nepodařilo.\n\nV roce 738 navštívil Řím apoštol Němců sv. Bonifác, aby získal souhlas s vybudováním církevní organizace v zaalpských krajích; ten také bez potíží obdržel. Již následujícího roku byly ustaveny čtyři nové diecéze – v Salcburku, Freisingu, Pasově a Řezně.\n\nŘehoř III., který obnovil či založil množství kostelů a klášterů, zemřel v listopadu 741, jen několik měsíců po smrti svých dvou významných současníků, císaře Leona III. a majordoma Karla Martela.\n\n\n"}
{"id": "76572", "url": "https://cs.wikipedia.org/wiki?curid=76572", "title": "Zachariáš (papež)", "text": "Zachariáš (papež)\n\nSvatý Zachariáš (679 Santa Severina, Kalábrie – 15. března 752 Řím) byl papežem od 4. prosince 741. Katolická církev slaví jeho svátek 15. března.\n\nByl posledním papežem řeckého původu.\n"}
{"id": "76573", "url": "https://cs.wikipedia.org/wiki?curid=76573", "title": "Ralsko (město)", "text": "Ralsko (město)\n\nRalsko (, ) je město na jihovýchodě okresu Česká Lípa, na území bývalého vojenského výcvikového prostoru Ralsko, opuštěného sovětskou armádou, v průměrné nadmořské výšce 331 metrů. Ralsko patří rozlohou 171 km² k obcím s největší rozlohou v Česku (po Praze, Brně a Ostravě 4. největší obec i město). Hlavním sídlem novodobé obce je bývalé město Kuřívody, po němž zdědila status města. Název Ralsko není názvem žádné sídelní části dnešního města, ale dominantního kopce a hradu, nacházejících se na hranici jednoho ze severních výběžků území města, a bývalého vojenského výcvikového prostoru. Žije zde  obyvatel.\n\nSídelní část obce Kuřívody byla založena na bezdězském panství Přemyslem Otakarem II. jako královské město Freistadt (Vristad, Svobodné Město) mezi lety 1264–1278, lokátorem byl pravděpodobně Hertvík z Kravař. První zmínka o městě je z roku 1279, kdy si královna Kunhuta, držená na Bezdězu, vyprosila návštěvu kostela sv. Jiří ve Vristadu. Původní název města ve 14. století vymizel a od 15. století se používal český název Kuřívody, od 17. století souběžně i německý název \"Hühnerwasser\". Předpokládá se, že název vyjadřoval, že v obci byly jen velmi malé vodní toky (slabé pramínky, kde by se napojili jen kurovití ptáci) – nedostatek vody bránil i většímu rozvoji města.\n\nOd 17. století až do druhé světové války byly Kuřívody osídleny převážně německým obyvatelstvem, proto bylo území v roce 1938 zabráno Německem jako součást Sudet a po válce (počátkem roku 1947) výrazně postiženo vysídlením Němců. Již v letech 1942–1943 vznikl na neosídlené části území výcvikový prostor Wehrmachtu a v dubnu 1945 zde vznikla dvě letiště. Koncem roku 1946 rozhodla československá vláda o zřízení vojenského tábora (vojenského prostoru) Ralsko, následkem čehož byly některé vesnice zlikvidovány a jiné využity pro vojenské účely. V letech 1968–1991 vojenský prostor využívala okupační sovětská vojska, od té doby je území postupně čištěno od následků působení vojsk, zejména od nevybuchlé munice, ale i různých ekologických zátěží.\n\nNovodobá historie obce Ralsko se začala psát 1. ledna 1992, kdy došlo ke sloučení devíti osad na území bývalého vojenského výcvikového prostoru v jeden správní celek o rozloze 171 km². První novodobé obecní zastupitelstvo vzešlo z komunálních voleb v roce 1992.\n\nV době voleb měla obec 630 občanů. V letech 1991–1993 nalezlo v Ralsku domov 170 volyňských Čechů z ukrajinských vesnic Malá Zubovština a Malinovka, postižených černobylskou jadernou katastrofou. Další významný příliv osídlenců nastal až koncem 90. let, kdy se do prvních rekonstruovaných domů po sovětské armádě v Ploužnici a Kuřívodech začaly stěhovat rodiny prakticky ze všech částí Česka.\n\nV tomto bývalém vojenském prostoru se mimo jiné nachází i přistávací dráha již nepoužívaného letiště Hradčany, kterou měl v případě špatného počasí v okolí kosmického střediska Bajkonur v Kazachstánu použít sovětský raketoplán Buran.\n\nS účinností od 1. prosince 2006 byl obci Ralsko 10. listopadu 2006 přiznán status města podle § 3 odst. 3 zákona č. 128/2000 Sb., který umožňuje vrátit status města obci, která byla městem přede dnem 17. května 1954. S velkou podporou Libereckého kraje se podařilo v prosinci 2014 schválit územní plán města Ralsko a od 5. ledna 2015 otevřít stavební úřad.\n\n\nNa přelomu března a dubna 2011 byl zastupitelstvem odvolán z funkce starosty Ing. Miloš Tita (nezávislý) a do vedení města se po dvou letech vrátil Miroslav Králík z ČSSD. K rozsáhlým změnám došlo i ve složení městské rady. K dalším rozbrojům docházelo i v roce následujícím, kdy byly odvolávány výbory zastupitelstva. V březnu 2015 byl starosta obviněn státním zástupcem ze zneužití pravomoci veřejného činitele.\n\nDne 21. dubna 2015 byl odvolán z funkce starosty Miroslav Králík, staronovým starostou byl zvolen Ing Miloš Tita z Iniciativy nezávislých. Ke změně došlo i na postu místostarosty.\n\n\n\nNa území obce Ralsko se nachází též útulek pro lesní zvěř a handicapovaná zvířata; leží na břehu Hradčanského rybníka a jsou v něm k vidění především zvířata žijící v okolí, např. prase divoké, liška, kuna či tři druhy bažantů. K největším zajímavostem patří psík mývalovitý z Mongolska a mýval severní ze severu Kanady.\n\n\nJedna žena z Náhlova prý kdysi v tůni máchala prádlo, když se jí do něj zachytil zvon. Žena jej nemohla vytáhnout, ale přivolala chalupníky, s jejichž pomocí zvon vyvlekla na břeh. Zvon byl zavěšen do kostela sv. Linharta v Hlavicích a občanům Náhlova se jím pak vyzvánělo při pohřbech zdarma.\n\nMěsto Ralsko se skládá z devíti částí:\n\nJablonec (Jabloneček) a Svébořice, pobytem sovětských vojsk téměř srovnané se zemí, zůstávají dosud neobydleny.\n\n\n"}
{"id": "76580", "url": "https://cs.wikipedia.org/wiki?curid=76580", "title": "Štěpán II. (papež)", "text": "Štěpán II. (papež)\n\nŠtěpán II. (III.) (714/715 Řím – 26. dubna 757) byl papežem od 26. března 752.\n\nOčíslování jeho jména je sporné, neboť po smrti sv. Zachariáše byl papežem zvolen rovněž Štěpán, který ale zemřel již dva dny po své volbě, aniž by byl vysvěcen na biskupa. Z tohoto důvodu v dnešním pojetí nebyl papežem (biskupem města Říma), na druhé straně podle pojetí papeže jako světského panovníka jím byl.\nPocházel ze vznešené římské rodiny, syn jistého Konstantina, ale brzy osiřel a byl vychován v lateránské škole, později dosáhl svěcení jáhna.\n\nPo smrti svého stejnojmenného předchůdce musel řešit nebezpečnou rozpínavost Langobardského království. Jeho král Aistulf již za pontifikátu papeže Zachariáše obsadil roku 751 rozsáhlé území Ravennského exarchátu patříciho do té k Byzantské říši a po smrti jmenovaného papeže se rozhodl podmatit i Řím. Nebezpečí se snažil nový papež Štěpán II. zažehnat bohatým úplatkem, ale langobarský král i přes podepsání dohody požadoval i pravidelnou daň.\n\nJelikož se papež nedočkal žádného vojenského zásahu ze strany byzantského císaře, pouze formálního potvrzení jeho práva, obrátil se o pomoc k franskému králi Pipinovi. Počátkem roku 754 osobně tohoto krále navštívil a v červenci téhož roku krále Pipina a jeho syny opětovně pomazal v katedrále Saint-Denis.. Oplátkou překročil tento král Alpy a donutil Aistulfa k vydání dřívějšího ravennského exarchátu papeži.\nŠtěpán II. přijal fakticky od franského panovníka Pipina Krátkého tato území (tzv. Pipinova donace - písemně ji papež obdržel již o Velikonocích roku 754), což je počátkem existence papežského státu.\n\nAistulf se s porážkou nesmířil a v lednu 755 vytáhl na Řím a rozhodl se ho dobýt. Pipin Krátký následujícího roku opět vstoupil do Itálie a oblehl Pávii, hlavní město Langobardů. Aistulf kapituloval, podepsal mír a téhož roku zemřel.\n\nPo jeho smrti podpořil papež Štěpán II. ze dvou zájemců o langobardský trůn Desideria, který slíbil zachování mocenského a územního stavu Říma, ale později tento slib nedodržel.\n\n"}
{"id": "76582", "url": "https://cs.wikipedia.org/wiki?curid=76582", "title": "Pavel I. (papež)", "text": "Pavel I. (papež)\n\nSvatý Pavel I. (700 Řím – 28. června 767) byl papežem od 29. května 757 do své smrti 28. června 767.\n\nJáhen Pavel byl kandidátem na papeže již ke konci života Štěpána II., svého bratra. Jeho protikandidátem byl arcijáhen Theofylaktos, navrhovaný probyzantskou stranou, která si přála obnovit dobré vztahy mezi císařem a papežským stolcem. Přednost nakonec dostal Pavel, který byl po celý pontifikát Štěpánovi nablízku; dva bratři po sobě v papežském úřadě měli zajistit kontinuitu jeho politiky. Vysvěcen byl 29. května 757 jako papež Pavel I.\n\nPodobně jako jeho bratr a předchůdce byl ve velmi dobrých vztazích s franckým králem Pipinem Krátkým, jenž měl významný podíl na Pavlově zvolení. Do doby jeho pontifikátu spadají pokračující neshody s Langobardy pod vládou krále Desideria na severu Itálie i jejich následné urovnání. Pro konzolidaci církve se spojil s Pipinem proti Langobardům i Řekům; Řím za jeho pontifikátu ovládl Benevento a Toskánu. Výrazem přátelství a úcty k Frankům bylo převezení ostatků svaté Petronily do Říma; kromě jiného byl i kmotrem Pipinovy dcery Gisely. Za jeho pontifikátu se v Římě projevilo rozhodnutí synodu konaného roku 754 v Konstantinopoli, kde bylo z iniciativy císaře Konstantina V. opět odsouzeno uctívání obrazů (obrazoborectví neboli ikonoklasmus), což mělo za následek útěk mnoha řeckých mnichů do Říma.\n\nStejně jako jeho bratr se Pavel I. zajímal o výstavbu církevních budov (jeho jméno je spojeno především se stavbou kláštera \"San Silvestro in Capite\").\n\nZemřel 28. června roku 767. Pohřben byl v kapli blahoslavené Panny Marie, již nechal ve Vatikánu postavit. Ve 14. století byl prohlášen za svatého. Jeho svátek se slaví 28. června, v den jeho smrti.\n\n"}
{"id": "76585", "url": "https://cs.wikipedia.org/wiki?curid=76585", "title": "Štěpán III. (papež)", "text": "Štěpán III. (papež)\n\nŠtěpán III. (IV.) (asi 720, Sicílie – 24. ledna 772) byl papežem od 1. srpna 767. Problematické číslování jeho jména je vysvětleno u Štěpána II.\nTento poslední papež původem ze Sicílie byl v době pontifikátu papeže Zachariáše vysvěcen na kněze a další svoji svoji kariéru vykonával v Lateránu.\n\nPo smrti papeže Pavla I. 28. června roku 767 nastalo v Itálii období, kdy různé mocenské kliky chtěly na Svatý stolec dosadit svého kandidáta. Vévoda Toto z Nepy s pomocí některých šlechticů a vojenského vpádu do Říma za papeže prosadil svého bratra Konstantina (II.), který byl však pouhým laikem. Část opozice se spojila s langobardským králem Desideriem a ten v létě roku 768 vtrhl do Říma a dosadil vlastního kandidáta, kněze Filipa. Ten však vykonával úřad papeže pouhý jeden den (31. červenec) a záhy byl vyhnán profranskou opozicí v čele s vysokým římským úředníkem Christoferem a jeho synem Sergiem. Ti prosadili řádnou volbu papeže, kterým se 1. srpna stal právě Štěpán III.\n\nOsud vzdoropapeže Konstantina II. a jeho příznivců se dostal do rukou Christofera, který je nechal zmrzačit či rovnou zabít, podobně byla potačena langobardská opozice, to vše bohužel za netečnosti nově zvoleného papeže.\n\nPapež Štěpán svolal v dubnu roku 769 Lateránskou radu, která ve svých závěrech ustanovila, že na příště smí být papežem zvolena pouze vysvěcená osoba, ať již kněz či jáhen. Táto rada taktéž s konečnou platností prohlásila volbu Konstantina II. za neplatnou.\n\nOrientace Říma byla sice otevřeně profranská, ale blízká smrt franského krále Pipina v září 768 tyto vztahy poněkud zkomplikovala, konkrétně zásluhou vlivné vdovy po tomto králi. Královna - matka Bertrada si prosadila sňatek mezi dcerou Desideria a jejím synem Karlem. Sňatková politika měla otupit vzájemné spory mezi oběma královstvími, ale zároveň dávala Desideriovi větší mocenský prostor v Itálii, k nelibosti papeže. Důkazem toho bylo například uvěznění ravenského arcibiskupa Lva a jeho nahrazení langobardským stoupencem Michalem. \n\nProtifranská opozice v Římě využila tohoto stavu a v čele s Pavlem Afiartou, papežského komořího, rozehrála mocenskou hru proti svým úhlavním odpůrcům a papežovým rádcům Christoferovi a jeho synu Sergiovi. Oba byli označeni za zrádce a vůdce vzpoury proti papeži. Ten tomu uvěřil a uchýlil se na radu Afiarty pod ochranu Desideria. Když měl Afiarta volné ruce, nechal oba muže zatknout a oslepit. Starší z nich zemřel ve vězení, Sergio byl zavražděn a tajně zakopán.\n\nNarušené vztahy mezi papežem a Franskou říší nezměnila ani smrt mladšího z králů Karlomana v prosinci roku 771 a to, že jedinou vládnoucí autoritou Franského království se stal Karel Veliký. Protifranská opozice ve Vatikánu byla stále silná a papež Štěpán III. i tak záhy zemřel. Narovnání vzahů a zúčtování s langobardskou opozicí bylo nyní na novém papeži Hadriánovi, který ke svým cílům volil rafinovanější a diplomatičtější cestu.\n\n"}
{"id": "76594", "url": "https://cs.wikipedia.org/wiki?curid=76594", "title": "Poučení z krizového vývoje", "text": "Poučení z krizového vývoje\n\nPoučení z krizového vývoje ve straně a společnosti po XIII. sjezdu KSČ byl dokument, který Ústřední výbor KSČ schválil 10. prosince 1970 a který popisoval a interpretoval události pražského jara a intervenci vojsk Varšavské smlouvy. Podstatou dokumentu je konstatování, že Československo se od ledna 1968 nachází v krizi a že vstup vojsk Varšavské smlouvy byl bratrskou pomocí. \n\n"}
{"id": "76596", "url": "https://cs.wikipedia.org/wiki?curid=76596", "title": "FC Spartak Trnava", "text": "FC Spartak Trnava\n\nFC Spartak Trnava (celým názvem: Football Club Spartak Trnava) je slovenský fotbalový klub, který sídlí ve městě Trnava ve stejnojmenném kraji. Založen byl v roce 1923 po fúzi klubů ŠK Čechie Trnava a ČsŠK Trnava. Hraje ve slovenské 1. lize. Celkově má Spartak na kontě šest mistrovských titulů - v době Československa se jím stal pětkrát (1967/68, 1968/69, 1970/71, 1971/72 a 1972/73) a v samostatné éře se mu to povedlo v sezóně 2017/18.\n\nSvé domácí zápasy odehrává na Stadionu Antona Malatinského s kapacitou 19 200 diváků.\n\nV ročníku 2011/12 skončil Spartak na konečném druhém místě Corgoň ligy za vítěznou Žilinou, přičemž ještě v posledním kole bojoval o titul. Sezóna 2012/13 měla z pohledu klubu zcela odlišné parametry, Spartak v posledním kole bojoval o záchranu s Tatranem Prešov. Trnava nakonec získala 35 bodů, o dva více než poslední Tatran, a zachránila se v Corgoň lize.\n\n\nZdroj: \n\n\n\nZdroj: \n\n\n\nZdroj: \n\nFC Spartak Trnava „B“ je rezervní tým trnavského Spartaku, od sezóny 2017/18 působí ve 3. lize - sk. Západ (3. nejvyšší soutěž). Největšího úspěchu dosáhl v sezóně 2013/14, kdy se ve 2. lize (2. nejvyšší soutěž) umístil na 6. místě.\n\n\nZdroj: \n\n\n\nZdroj: \n\nFC Spartak Trnava „C“ byl druhý rezervní tým trnavského Spartaku. Založen byl v roce 2014 po přetransformování klubu FC Horses Šúrovce v C-tým Trnavy. Zanikl v roce 2016 po fúzi s ŠK Veľké Úľany.\n\nNejvětšího úspěchu dosáhl v sezóně 2015/16, kdy se ve 3. lize (3. nejvyšší soutěž) umístil na 3. místě.\n\n\nZdroj: \n\n\n\nZdroj: \n\n"}
{"id": "76606", "url": "https://cs.wikipedia.org/wiki?curid=76606", "title": "Státní svátky Tuvalu", "text": "Státní svátky Tuvalu\n\nToto je seznam státních svátků, které se slaví v Tuvalu. \n"}
{"id": "76614", "url": "https://cs.wikipedia.org/wiki?curid=76614", "title": "Miranda do Douro", "text": "Miranda do Douro\n\nMiranda do Douro (mirandsky Miranda de l Douro; španělsky \"Miranda de Duero\") je samosprávný územní celek ležící na severovýchodě Portugalska v okrese (\"distrito\") Bragança, při hranicích se Španělskem (řeka Douro). Samospráva (\"concelho\") Miranda do Douro sestává ze 17 civilních farností (\"freguesia\"), obývá ji zhruba 8 000 obyvatel a nachází se v necelých 700 m n. m.\n\nCentrem samosprávy je město Miranda do Douro (2 124 obyv. (2001); 37,48 km) se středověkou katedrálou.\n\nRozšířeným jazykem je mirandština, která je současně místním úředním jazykem (od roku 1999). Oblast se kulturně poměrně výrazně odlišuje od zbytku Portugalska.\n\n\n"}
{"id": "76624", "url": "https://cs.wikipedia.org/wiki?curid=76624", "title": "Hadrián I.", "text": "Hadrián I.\n\nHadrián I. (okolo roku 700 Řím – 25. prosince 795 Řím) byl papežem od 1. února 772 až do své smrti.\n\nByl synem římského šlechtice Theodora. V době pontifikátu svého předchůdce Štěpána III. získal svěcení jáhna.\nPatřil k odpůrcům nevýhodných dohod mezi svatým stolcem a Langobardským královstvím v Itálii. Proto po svém nástupu tyto dohody vypověděl a požadoval po langobardském králi Desideriovi navrácení církevního majetku. S jistou ironií tímto úkolem pověřil Pavla Afiartu, papežského komořího a otevřeného stoupence Langobardů. Snad i proto, aby se v Římě zbavil tohoto langobardského špeha.\n\nJiž v den svého vysvěcení nechal z vězení propustit odpůrce Langobargů, které tam nechal Afiarta pozavírat. Záhy se rozběhlo vyšetřování, které mělo za cíl dokázat, že Afiarta zosnoval vraždu urozeného Římana a odpůrce Langobardů Sergia, což se i prokázalo. Papež písemně požádal Afiartu, aby se odebral do Ravenny, kde ho nechal zatknout místním arcibiskupem Lvem a požadoval, aby provinilce poslal do vyhnanství. Ten, jelikož Afiartu nenáviděl, jej nechal popravit, což později mezi arcibiskupen Lvem a papežem Hadriánem vedlo k prohlubující osobní nevraživosti..\n\nPapež Hadrian usiloval o zlomení langobardské moci a k tomuto si potřeboval na svoji stranu nejprve přiklonit bavorského vévodu Tassila. I když vztahy mezi rodem Agilolfingů a papežskou kurií byly tradičně dobré a mladý vévoda Tassilo III. byl bratrancem franského krále Karla, měl však za manželku dceru Desideria a tak mohl být potenciálním spojencem Langobardů. O svatodušních svátcích roku 772, tedy krátce po svém nástupu do úřadu, pokřtil a pomazal v Římě Tassilova syna Theoda, což byla vysoká pocta pro bavorský rod.\n\nPočátkem jara roku 773 vyslal papež poselstvo k franskému králi Karlovi (Velikému), aby zakročil proti bezpráví, které páchá Desiderius vůči papežské svrchovanosti. Ten, po neúspěšných jednáních s langobardským králem, překročil Alpy a Langobardské království dobyl, sám si pak korunu jejich králů vsadil na hlavu.\n\nVztahy mezi Hadrianem a Karlem Velikým se vždy těšily vzájemné úctě i přátelství, byť politická situace ne vždy dovolovala dát těmto emocím průchod. Tak papež ustavičně požadoval úplné navrácení zabraných území Langobardy, ovšem Karel mu jich vrátil jen část a zbytek ponechal pod franskou správou. Hadrian I. získal svrchovanost nad langobardským vévodstvím Spoleto, ale ovládnutí Beneventa bylo nad jeho síly. Král Karel jeho pomoc nevyslyšel. Roku 781 učinil papež gesto vstřícnosti, když Karlovy syny Ludvíka a Karlomana (který při tomto aktu přijal jméno Pipin) o Velikonocích pomazal a Karel oba jmenované syny učinil v Akvitánii a Itálii mladšími králi.\n\nOvšem výpravu na jih Itálie uskutečnil král Karel na naléhání papeže až roku 786. Výsledkem bylo, že papež Hadrian získal do své moci město Capuyu, beneventský vévoda Arichis se z přímého střetu vyplatil, svého syna Grimoalda poskytl Karlovi jako rukojmí a formálně se podřídil franské svrchovanosti.\n\nPapež Hadrián se taktéž pokusil sehrát roli vyjednavače a prostředníka mezi bavorským vévodou Tassilem a králem Karlem, mezi nimiž rostlo napětí, ovšem marně. Tassilo byl roku 788 franským králem sesazen a s celou rodinou poslán do kláštera.\n\nVe věcech víry zaujal odmítavý postoj k obrazoborectví (ikonokasmus), který byl po dlouhou dobu součástí křesťanské víry v Byzantském císařství a jeho poselstvo se tak vyjádřilo i na Druhém nikajském koncilu roku 787, čímž veřejně podpořil císařovnu - regentku Irenu.\n\nOdmítl křesťanskou herezi adopcionismu, které učilo, že Ježíš se narodil jako člověk a teprve přijetím křtu do něj vstoupil Duch svatý, byl tak adoptován Bohem. Tuto z pohledu katolicismu bludnou myšlenku propagovali vysocí hodnostáři na Pyrenejském poloostrově, jmenovitě Elipadus, biskup z Toleda, a urgelský biskup Felix, kdy druhý jmenovaný se musel dostavit do Říma a své učení odvolat. Frankfurtská synoda roku 794 toto učení zavrhal.\n\nNa této synodě, iniciované Karlem Velikým, byly odmítnuty výsledky z Druhého nikajského koncilu a franský panovník požadoval exkomunikovat byzantského císaře, což papež Hadrián I. odmítl a potvrdil svůj postoj k závěrům nikajské synody.\n\nNa druhou stranu dal Hadrián jasně najevo svoji nezávislost na Byzancii, když zrušil datování listin podle byzantského vzoru, tedy podle datování vlády císářů. Do jisté míry to bylo gesto, kterým chtěl naznačit, komu vděčí (resp. komu nevděčí) za ochranu papežství..\n\nZasadil se o rekonstrukci římských akvaduktů a některých chátrajících budov, obohatil mnohé církevní budovy o vnitřní výzdobu a náboženskou symboliku. Jako první papež začal razit i vlastní mince.\nByl pátým nejdéle sloužícím papežem v dějinách.\n\nPo své smrti byl pohřben v Bazilice svatého Petra ve Vatikánu.\n\n\n"}
{"id": "76626", "url": "https://cs.wikipedia.org/wiki?curid=76626", "title": "Lev III.", "text": "Lev III.\n\nSvatý Lev III. (okolo 750 Řím – 12. června 816 tamt.) byl papežem od 26. prosince 795 až do své smrti v roce 816.\n\nRoku 800 korunoval během vánočních bohoslužeb v chrámu sv. Petra v Římě Karla Velikého císařem říše římské. Tak mohla Karlova franská říše po třech stoletích aspoň formálně navázat na západořímskou říši starověku, jakkoli se od ní fakticky lišila.\n\nLev III. se narodil v Římě jako syn římského občana \"Asupia\" a byl vychováván v papežském paláci, kde se stal se vestiáriem (správcem papežských rouch a klenotnice). Později byl jmenován kardinálem a 26. prosince 795 byl zvolen papežem a vysvěcen na biskupa. Volba se odehrála v den pohřbu jeho předchůdce Hadriána I. a svěcení o den později. Takový spěch nebyl obvyklý, ale o důvodech se historici neshodují. Možná to byla obava z vnějšího zásahu a ovlivnění volby. \n\nHned po svém uvedení do úřadu poslal Lev franckému králi Karlovi zdvořilý list, v němž mu oznamuje své zvolení. Karel odpověděl velmi uctivým listem, kde však přesto papeži připomíná jeho duchovní povinnosti, a doprovodil jej velkou částí kořisti, získané na výpravě proti Avarům. Toto bohatství Lvovi umožnilo velkorysou stavební činnost i podporu dobročinných institucí. Hlavně si však oba dali najevo, že se chtějí podporovat, možná také v důsledku krize byzantského císařství.\n\nNa konci 8. století se stal obětí spiknutí vedeného jistým Paschalisem, synovcem předchozího papeže Hadriána I., který se ho pokusil zmrzačit, aby se papežského úřadu musel vzdát. Lev se zachránil v kostele sv. Silvestra a u vévody spoletského, odkud odešel ke dvoru Karla Velikého do Paderbornu. Zde ho zastihla obžaloba, kterou zaslali spiklenci králi Karlovi. Ten po vyšetření a vyslechnutí svědků poslal na podzim roku 799 papeže s doprovodem vojska zpět do Říma.\n\nKarlovi legáti v Římě zahájili soud a konečný rozsudek o výši trestu ponechali Karlovi. Ten pak papeže zprostil všech obvinění, kdežto papež se veřejně očistil od všech žalob. Pro spiklence s Paschalisem odsouzené na smrt vyprosil Lev III. změnu trestu smrti ve vyhnanství do Frank. Za prokázané služby Lev III. korunoval na Vánoce roku 800 Karla Velikého jako Karla Augusta na císaře Římanů, čímž byla formálně obnovena Západořímská říše. Byzanc sice proti korunovaci protestovala, byla však v té době natolik oslabená, že jí nemohla zabránit. Karel bral navázání na slavnou tradici vážně a rozvinul hnutí tzv. karolínské renesance v umění, literatuře i v učenosti, charakteristicky spojené s péčí o soustavné vzdělávání, zpočátku hlavně kněžstva.\n\nRoku 798 povýšil Lev Salcburské biskupství na arcibiskupství, roku 809 zprostředkoval spor dvou anglických vladařů a roku 810 odmítl zařadit do vyznání víry slovo \"filioque\". Po smrti Karla Velikého (814) propuklo proti němu opět povstání. které přemohl a vůdce dal popravit.\n\n\n"}
{"id": "76629", "url": "https://cs.wikipedia.org/wiki?curid=76629", "title": "Štěpán IV. (papež)", "text": "Štěpán IV. (papež)\n\nSvatý Štěpán IV. (V.) (kolem roku 770 Řím – 24. ledna 817 Řím) byl papežem od 12. června 816 až do své smrti. Problém s číslováním papežů jména Štěpán je vysvětlen v článku o Štěpánu II.\n"}
{"id": "76631", "url": "https://cs.wikipedia.org/wiki?curid=76631", "title": "Paschal I.", "text": "Paschal I.\n\nSvatý Paschal I., vlastním jménem Pascale Massimi, (??, Řím – 11. února 824, Řím) byl papežem od 25. ledna 817 až do své smrti. Jeho svátek se datuje na 11. února podle církve katolické a 14. května dle pravoslavné.\n\nPodle \"Liber Pontificalis\" se narodil v Římě jako syn Bonosa a Theodory, která je údajně vyobrazena na proslulé mozaice \"Episcopa Theodora\". Absolvoval benediktinskou školu v Lateránu, byl opatem v římském kostele sv. Štěpána a proslul dobročinností vůči poutníkům. Po svém zvolení papežem uzavřel s císařem Ludvíkem I. Pobožným dohodu \"Pactum Ludovicianum\". Roku 823 korunoval Ludvíkova syna Lothara italským králem. Následoval spor mezi církevní a světskou mocí o opatství Farfa, Lotharův stoupenec primicius Theodor se synem byli v Římě oslepeni a sťati; papež musel před císařovými vyslanci odpřisáhnout, že k tomuto činu došlo bez jeho souhlasu.\n\nOdmítal také obrazoborectví provozované byzantským císařem Leonem V. Arménským a udělil azyl mnoha Leonovým odpůrcům. Vyslal rovněž remešského arcibiskupa Ebona, aby obrátil na křesťanství obyvatele severní Evropy.\n\nUsiloval o upevnění papežské autority horlivou stavební činností. Nechal rozšířit a vyzdobit baziliku Santa Prassede, v níž byl později pohřben, Caroline Goodsonová proto ve své monografii o Paschalovi I. vyslovila domněnku, že tento chrám byl jeho původním působištěm. Za jeho pontifikátu byly také ostatky svaté Cecílie uloženy v bazilice svaté Cecílie v Trastevere a proběhla rozsáhlá rekonstrukce baziliky Panny Marie Sněžné.\n\n"}
{"id": "76633", "url": "https://cs.wikipedia.org/wiki?curid=76633", "title": "Evžen II.", "text": "Evžen II.\n\nEvžen II. (??, Řím – 27. srpna 827 Řím) byl papežem od 8. května 824 až do své smrti.\n"}
{"id": "76635", "url": "https://cs.wikipedia.org/wiki?curid=76635", "title": "Valentin (papež)", "text": "Valentin (papež)\n\nValentin (??, Řím – 9./10. října 827) byl papežem od srpna 827 až do své smrti. A byl stým papežem.\n"}
{"id": "76636", "url": "https://cs.wikipedia.org/wiki?curid=76636", "title": "Řehoř IV.", "text": "Řehoř IV.\n\nŘehoř IV. (okolo roku 795 Řím – 25. ledna 844 Řím) byl papežem od prosince 827 až do své smrti. Byl to Říman pocházející z aristokratické rodiny.\n\nByl kardinálem-presbyterem církve. Za papeže byl zvolen na přání spolucísaře Lothara I., který v Římě vykonával soudcovskou moc. Během svého pontifikátu vedl spory s císařem Ludvíkem I. Pobožným a jeho syny Lotharem I., Pipinem I. a Ludvíkem II. Němcem o primát duchovní moci nad světskou.\n\nV roce 835 zavedl svátek Všech svatých 1. listopadu.\n\nPapež se zasloužil o rozvoj Říma. Nechal obnovit akvadukt Janiuculum a baziliku Svatého Marka.\n"}
{"id": "76639", "url": "https://cs.wikipedia.org/wiki?curid=76639", "title": "Sergius II.", "text": "Sergius II.\n\nSergius II. (785/795 Řím – 27. ledna 847 Řím) byl papežem od 25. ledna 844 až do své smrti.\n\nPocházel ze zámožné římské šlechty, Řehoř IV. ho jmenoval kardinálem. Po Řehořově smrti ho aristokraté zvolili papežem, římský lid však podporoval oblíbeného arcijáhna Jana. Povstání bylo potlačeno a Jan odsouzen k smrti, Sergius mu ale udělil milost a poslal ho do kláštera. Kvůli nepokojům byl Sergius korunován dříve, než jeho volbu stačil schválit Lothar I. Franský. Ten to považoval za porušení smlouvy Constitutio Romana a poslal proti Římu vojsko vedené jeho synem Ludvíkem. Sergius vyjednal kompromis, který zabránil válce, a korunoval Ludvíka králem Lombardie.\n\nPodle \"Liber Pontificalis\" byl Sergius II. loutkovým vladařem, za kterého rozhodoval jeho energický bratr Benedikt. Pro jeho pontifikát byla charakteristická velkorysá stavební činnost, například byla rozšířena Lateránská bazilika. Peníze si opatřoval prodejem odpustků. Proto bylo pokládáno za boží trest, když roku 846 vtrhli do Itálie Arabové a zpustošili okolí Říma. Samotné město ubránila Aurelianova hradba.\n\nSmrt Sergia II. bývá přičítána rozčilení, když se marně pokoušel urovnat spor mezi patriarchy z Aquileje a Grada.\n\nV německém filmu \"Legenda o Janě\" (2009) hrál Sergia John Goodman.\n\n"}
{"id": "76641", "url": "https://cs.wikipedia.org/wiki?curid=76641", "title": "Lev IV.", "text": "Lev IV.\n\nSvatý Lev IV. (790 Řím – 17. července 855 Řím) byl papežem od ledna 847 až do své smrti.\n\nJeho pontifikát byl věnován především opravování škod, které Saracéni způsobili v Římě za jeho předchůdce. Podle legendy zastavil požár okrsku Borgo pouhým znamením kříže. Jako duchovní podpora vojáků se přímo zúčastnil bitvy proti muslimským pirátům u Ostie v roce 849. Postavil Leoninskou hradbu, která odděluje Vatikán a římský okrsek Borgo, tzv. \"Civitas Leonina\", od zbytku města. Podle středověké legendy byla jeho nástupkyní papežka Jana, to je ale patrně pouze fikce.\n"}
{"id": "76648", "url": "https://cs.wikipedia.org/wiki?curid=76648", "title": "Nový Svět", "text": "Nový Svět\n\nNázev Nový Svět má více míst:\n\n\n\n\n"}
{"id": "76659", "url": "https://cs.wikipedia.org/wiki?curid=76659", "title": "Jihobanátský okruh", "text": "Jihobanátský okruh\n\nJihobanátský okruh (sr. \"Južnobanatski okrug\", Јужнобанатски округ, chorv. \"Južnobanatski okrug\", maď. \"Dél Bánsági Körzet\", slov. \"Juhobanátsky okres\", rum. \"Districtul Banatul de Sud\", sla. Јужнобанатски окрух) leží na severovýchodě Srbska, v regionu Banát, který se nachází v autonomní provincii Vojvodina. V roce 2002 zde žilo 313 937 obyvatel. Správní centrum je ve městě Pančevo.\n\n\n"}
{"id": "76661", "url": "https://cs.wikipedia.org/wiki?curid=76661", "title": "Vstup České republiky do Evropské unie", "text": "Vstup České republiky do Evropské unie\n\nČeská republika vstoupila do Evropské unie dne 1. května 2004. Šlo o dosud největší rozšíření Evropské unie, kdy k ní přistoupily též Estonsko, Kypr, Litva, Lotyšsko, Maďarsko, Malta, Polsko, Slovensko a Slovinsko.\n\nŽádost o vstup do Evropské unie podala vláda České republiky 17. ledna 1996. \n\nNedílnou součástí této žádosti bylo memorandum. V něm vláda pod vedením svého předsedy Václava Klause deklarovala (mimo jiné), že \"„si uvědomuje prospěšnost a nezvratnost procesu evropské integrace“\" a ocenila jej jako dílo, \"„které zaručilo občanům členských států na dlouhá desetiletí mír, politickou stabilitu, korektnost mezinárodních vztahů, nebývalé svobody a hospodářskou prosperitu“\". Též prohlásila, že akceptuje i mimoekonomické aspekty evropské integrace, a byť \"„nebylo rovněž lehké po nedávném opětném nabytí plné státní svrchovanosti přijmout představu, že bude v budoucnosti třeba se této suverenity v určitých oblastech vzdát“\", nezvratně dospěla k závěru, \"„že v moderním evropském vývoji je výměna částí vlastní státní svrchovanosti za sdílený podíl na suverenitě nadstátní a na spoluzodpovědnosti nevyhnutelná jak pro prospěch vlastní země, tak i pro celou Evropu“\".\n\nZa Českou republiku žádost spolu s memorandem předal premiér Václav Klaus 23. ledna 1996 v Římě. Poté 26. dubna 1996 převzal ministr zahraničí Josef Zieleniec dotazník Evropské komise pro zpracování posudku k žádosti. Dotazník byl vyplněn a odevzdán v prosinci 1996.\n\nO oficiálním pozvání jedenácti kandidátských států České republiky, Estonska, Kypru, Litvy, Lotyšska, Malty, Maďarska, Polska, Rumunska, Slovenska a Slovinska) rozhodli představitelé členských států EU na zasedání 13. prosince 1997 v Lucemburku.\n\nV roce 1998 byla zahájena přístupová jednání s ČR a dalšími žadateli o vstup. Dne 30. března 1998 proběhlo setkání ministrů zahraniční členských a kandidátských zemí v Bruselu a o den později, 31. března 1998 zahájila EU jednání s ČR a dalšími státy \"lucemburské skupiny\" (Slovinsko, Estonsko, Kypr, Maďarsko a Polsko) o jejich vstupu do unie (na helsinském summitu v roce 1999 byly zahájeny rozhovory s dalšími státy tzv. \"helsinské skupiny\"). Hlavní část představoval tzv. \"screening\", který měl za úkol srovnávat legislativu kandidátských zemí s evropským právem. Za ČR vedl jednání náměstek ministra zahraničních věcí Pavel Telička. Předvstupní vyjednávání byla ukončena 12.–13. prosince 2002 na zasedání Evropské rady v Kodani. Na jednání byly uzavřeny jednotlivé kapitoly a stanovena přechodná období pro přijetí evropské legislativy. Evropská rada rozhodla o přijetí ČR a dalších devíti evropských států k 1. květnu 2004.\n\nSmlouva o přistoupení byla podepsána 16. dubna 2003 v Aténách za účasti prezidenta Václava Klause a premiéra Vladimíra Špidly. Smlouva byla dále ratifikována národními parlamenty patnácti starých členských zemí. V nových členských státech kromě Kypru byla smlouva schválena referendy. V Česku proběhlo referendum od pátku 13. června do soboty 14. června 2003. Pro schválení smlouvy se vyslovilo 77,3 % hlasujících. Volební účast byla 55,2 %.\n\nÚstavní soud obdržel celkem 28 stížností na průběh referenda. 13 nesplňovalo právní náležitosti a soud se dále zabýval zbývajícími stížnostmi, které poté označil za neopodstatněné (nenašel důvod, proč by referendum mělo být protiústavní). Na základě vyjádření Ústavního soudu potvrdil v červenci 2003 platnost referenda prezident Václav Klaus. Smlouva vstoupila v platnost o rok později 1. května 2004.\n\nMnoho starých členských zemí neumožnilo okamžitý volný vstup občanů nových členských států na svůj pracovní trh. Občané ČR mohli ihned bez omezení pracovat pouze ve Velké Británii, Irsku a Švédsku. Od 1. května 2006 se otevřela možnost práce v těchto zemích: Řecko, Portugalsko, Finsko a Španělsko. Francie tak učinila v létě 2008. Německo a Rakousko své pracovní trhy otevřely pro české občany až v roce 2011.\n\nČeská republika se stala 22. prosince 2007 také součástí Schengenského prostoru, který odstraňuje kontroly na hranicích s ostatními zeměmi EU. Otevření hranic po vstupu do Schengenu nepřineslo zvýšenou kriminalitu, jak se někteří občané obávali.\n\nÚzemí Evropské unie je celní unií, kde zboží legálně uvedené na trh v jednom členském státě může být bez celních nebo kvantitativních omezení vyváženo do ostatních členských států. Pro české firmy se rovněž otevřel několikanásobně větší trh se službami. Volným pohybem kapitálu vznikly nové investiční příležitosti.\n\nPřímo účinných evropských právních norem se mohou občané dovolávat před národními soudy. V trestním právu si členské státy navzájem uznávají např. evropský zatýkací rozkaz.\n\nV roce 2013 ČR získala díky zrychlení čerpání strukturálních fondů EU 84 miliard korun čistého rozpočtového příjmu z EU, byla tak čistým příjemcem i nadále, za rok 2017 pak čistý příjem tvořil 55,4 miliard.\n\nSoučástí vstupu do Evropské unie byl i závazek přijmout společnou evropskou měnu euro. Závazek však nestanoví konkrétní datum přijetí.\n\nPřijetí eura se v roce 2014 očekávalo nejdříve k roku 2019 nebo 2020. Tím by se měl usnadnit platební styk se zeměmi Evropské měnové unie.\n\nVelká část české společnosti je však dle průzkumů již od finanční krize v roce 2007 proti přijetí eura.\n\nU příležitosti patnáctého výročí přistoupení se na jaře 2019 tématem diskuse ve veřejném prostoru stalo jeho hodnocení. Podle dubnového celoevropského průzkumu Eurobarometr se lidem v Česku ve spojení s EU jako první nejčastěji vybavila emoce pochybnosti, tu v průzkumu zmínilo 51 % dotazovaných, vůbec největší podíl ze všech členských států. Dalším dotazovaným se vybavila emoce jistoty (19 %) či naděje (taktéž 19 %). Nejvíce jistoty z členských zemí prožívali respondenti z Irska.\n\nPodle každoročních průzkumů agentury STEM spokojenost obyvatel země s EU poklesla v době ekonomické krize, po jejím konci se však nevrátila k normálu, nýbrž dále klesala v důsledku tzv. migrační krize. Růst spokojenosti byl naopak zaznamenán v době českého předsednictví v Radě EU i v posledních letech od roku 2016/2017. Průzkum Behavio Labs, STEM a Europeum zveřejněný v květnu 2019 dále ukázal, že pro okamžité vystoupení z EU by byla pouhá desetina českých obyvatel. Většina dotázaných byla pro setrvání v EU, která by se podle nich měla blíže nespecifikovaným způsobem změnit.\n\nČeský statistický úřad se rovněž zapojil do hodnocení zveřejněním infografiky s vybranými statistickými údaji. Česká republika k roku 2018 například zaujímala 1,8 % celkové rozlohy EU a představovala 2,1 % celkového počtu obyvatel EU. Dle údajů o zahraničním obchodu pak v roce 2018 směřovalo 83,9 % českého exportu do zemí EU (v hodnotě 3,6 bilionu korun) a 67,1 % bylo importováno ze zemí EU (3,5 bilionu korun).\n"}
{"id": "76690", "url": "https://cs.wikipedia.org/wiki?curid=76690", "title": "Frýdlantské cimbuří", "text": "Frýdlantské cimbuří\n\nFrýdlantské cimbuří (něm. \"Friedlander Zinne\") je významná skalní skupina ve střední části hřebene Poledních kamenů v Jizerských horách. Název má připomínat podobnost skal s rozeklaným cimbuřím frýdlantského zámku. V okolí skal byla do roku 1999 stejnojmenná národní přírodní rezervace, dnes však je tato oblast částí NPR Jizerskohorské bučiny. Skály jsou také významnými horolezeckými terény.\n\nPouze horolezecky je přístupný východní vrchol skupiny. Poprvé jej zdolali 27. května 1912 Franz Haupt a Wilhelm Bergmann. O několik měsíců později byla na jeho vrchol umístěna pamětní tabule. Dříve bezejmenné skály nesou od té doby svůj dnešní název. Další pamětní deska je umístěna při úpatí skály. Připomíná turistu a horolezce Karla Hölzela z Nového Města pod Smrkem, který se svými kamarády ze spolku Přátel přírody chtěl skálu zlézt. Když se o to pokusil podruhé, zřítil se při sestupu a následným zraněním podlehl.\n\nZápadní vrchol (900 m n. m.), zvaný Brandfels, byl v roce 1978 zpřístupněn po železném žebříku i běžným turistům. Ze skály je vyhlídka do údolí horní Smědé a rokle Černého potoka. Od železniční zastávky \"Bílý Potok pod Smrkem\" na regionální trati z Raspenavy a od místní autobusové zastávky je Frýdlantské cimbuří po zeleně značené turistické cestě (přes Hajní kostel, 730 m n. m.) vzdáleno cca 5,3 km, z opačné strany po červené a žluté značce od chaty na Smědavě (přes Polední kameny) činí vzdálenost zhruba 6 km.\n\n\n"}
{"id": "76692", "url": "https://cs.wikipedia.org/wiki?curid=76692", "title": "Kostel Nejsvětější Trojice (Fulnek)", "text": "Kostel Nejsvětější Trojice (Fulnek)\n\nKostel Nejsvětější Trojice ve Fulneku, stavba z poloviny 18. století, je po zámku hlavní dominantou města. Patří k umělecky nejvýznamnějším barokním stavbám celé severovýchodní Moravy. Stojí na místě původního farního kostela, doloženého již ve 13. století.\n\nK výstavbě nového chrámu došlo v souvislosti s rostoucím kultem místního zázračného obrazu \"Panny Marie Pomocné\", o kterém se věří, že ronil slzy a že po modlitbě u něj došlo k několika uzdravením.\n\nArchitektem chrámu byl Mikuláš Thalherr, interiér kostela je vyzdoben nástěnnými malbami Josefa Ignáce Sadlera, obrazy Ignáce Viktorina Raaba a Felixe Ivo Leichera i dalším hodnotným mobiliářem.\n\nPůvodní fulnecký farní kostel, zasvěcený sv. Filipu a Jakubovi, stával na místě dnešní kaple sv. Josefa, po levé straně chrámové lodi. Není již známo, kdy byl postaven, vůbec poprvé je doložen 26. února 1293 v listě pana Oldřicha z Lichtenburka, potomka mocného rodu Ronovců a vlastníka Fulnecka, jímž prodává fojtu Štědroňovi v Jílovci fojtství tamtéž.\n\nRoku 1389 byl při kostele založen klášter augustiniánů kanovníků a chrám byl přesvěcen Nejsvětější Trojici. Mikuláš z Rýzmburka, biskup olomoucký, svolil, aby kostel klášteru připadl a stal se tím chrámem kapitulním. Dnešní chrám byl vybudován na místě bývalého kostela sv. Filipa a Jakuba při tomto klášteře, jenž byl roku 1784 zrušen v rámci josefínských reforem. Jeho poslední probošt se stal fulneckým farářem a v budově konventu byla zřízena městská fara.\n\nO původním fulneckém kostele nemáme mnoho obšírných zpráv. Jisté je, že roku 1416 zde byl pochován Lacek I. z Kravař, první moravský hejtman, jmenovaný králem Václavem IV. Když léta 1429 zapálil Fulnek Jan z Tovačova, nevyhnul se ohni kostel ani klášter. Také velký požár roku 1559 měl podobné důsledky, kostel byl zřejmě poškozen méně, avšak klášter s přilehlými domy lehl popelem. Švédské vojsko, táhnoucí Fulnekem léta 1657, kostel zpustošilo a následně také vypálilo. O dalších velkých požárech hovoří zprávy ze 17. století. Jeden z nich roku 1676 sežehl město i s kostelem a když léta Páně 1693 augustiniáni chrám na své náklady opravili, zanedlouho, roku 1695, oheň zničil jejich klášter i s okolím.\n\nV roce 1672 papež Klement X. propůjčil proboštům fulneckého augustiniánského kláštera, mimo jiné za zásluhy o opravy kláštera a jeho majetku ve svízelných podmínkách, právo infule.\n\nNedlouho po roce 1746 v kostele vznikl kult zdejšího obrazu \"Panny Marie Pomocné\", který dnes visí nad svatostánkem hlavního oltáře. V roce 1749 se začala šířit víra, že Panna Maria na obraze roní slzy, a k zázračnému obrazu začaly proudit rostoucí davy poutníků, doufajících ve vyslyšení svých proseb.\n\nPřed svátkem \"Narození Panny Marie\" roku 1749 byla kolem obrazu postavena malá dřevěná kaplička, aby měli lidé konající pobožnost přístřeší. Mnoho Fulnečanů navrhovalo uspořádat sbírku a z jejího výtěžku postavit zděnou kapli. 10. prosince se začalo s pracemi na odkopávání skalnatého svahu, který znamenal pro stavbu značnou překážku a zdržení. Celému dílu byl velmi nápomocen fulnecký magistrát i občané města. Dne 12. ledna 1750 byl obraz Panny Marie Pomocné s velikými poctami slavně přenesen do kaple sv. Anny, v níž byl postaven na oltář a zakryt sklem. Dle tvrzení svědků během toho všeho Matka Boží na obraze uronila mnoho slz.\n\nKdyž se již s velikým úsilím a náklady podařilo svah kvůli výstavbě odkopat, byl plán zcela změněn. Bylo rozhodnuto nestavět kapli, ale rovnou velký nový kostel. Autorem návrhu kostela byl Mikuláš Thalherr, stavitel, který se usadil ve Fulneku a kterému jsou přisuzovány také kostely v Budišově nad Budišovkou a Šternberku.\n\nK pracím na skalnaté stráni přicházelo každý den mnoho lidí, dohromady s námezdními dělníky jich bývalo padesát až šedesát. 25. dubna 1750 práce již natolik pokročily, že bylo dosti místa ke kopání základů. První kámen do nich byl položen 5. května a o den později začali pracovat zedníci. Základní kámen kostela byl s velkou slávou položen 19. října 1750 v místě, kde se dříve nacházel obraz Panny Marie. Ke slavnostnímu aktu byla zhotovena pozlacená zednická lžíce a kladívko; první poklep patřil místnímu děkanovi, po něm následovalo také ostatní duchovenstvo, magistrát a další urození měšťané. Nakonec mohli na kámen poklepnout i prostí lidé, kdokoli měl zájem, každý jednu ránu. Základní kámen lze dnes vidět pod kazatelnou kostela, dodnes je na něm patrný letopočet \"»1750«.\" Roku 1760 byla vlastní stavba dle farní kroniky dokončena a započala výmalba.\n\nVe středu 22. října 1760 byl farní chrám vysvěcen olomouckým světícím biskupem Janem hrabětem z Schärffenbergu. Od té doby již, kromě výmalby a výzdoby v letech těsně po vysvěcení, k žádným zásadním stavebním změnám kostela nedošlo, s výjimkou drobné úpravy štítu na začátku 20. století. Proběhla však řada oprav, ve 20. století byla nejvýznamnější celková renovace v letech 1900–1903 a na ni navazující rekonstrukce křížové chodby, probíhající mezi léty 1905 a 1908. Roku 1919 bylo do chrámu zavedeno elektrické osvětlení. Dalších významných oprav se dočkal v letech 1950–1983, kdy byla průběžně prováděna celková rekonstrukce, zahrnující také faru.\n\nKostel je jednolodní, na západní straně propojený s gotickou křížovou chodbou, jež se stala součástí spodního podlaží fary. Hloubková severojižní osa lodi směřuje kolmo k Zámeckému vrchu, šířková je rovnoběžná s teoretickou jižní stranou náměstí. Hlavní oltář míří k severu s mírným příklonem západně. Při východní zdi byla vystavěna oválná kaple sv. Josefa, severní straně lodi vévodí mohutná zděná kruchta.\n\nNa čestném místě fulneckého farního kostela, nad svatostánkem hlavního oltáře, se nachází obraz \"Panny Marie Pomocné\", zvané též \"Panna Maria Fulnecká\", považovaný věřícími za zázračný. Obraz byl farnímu kostelu věnován roku 1678 manželi Mudrákovými na památku předčasné smrti jejich dvou synů. Nejprve visel u křtitelnice v kapli sv. Josefa starého farního kostela. Odtud byl později vzat a pověšen mezi dvěma chrámovými okny. Ani tam nezůstal dlouho, roku 1731 byl opět přemístěn a nahrazen obrazem tehdy nově blahoslaveného Pierra Fouriera. Malbu Panny Marie použili jako malý oltářní obraz, a tak zůstala bez většího zájmu až do roku 1746 – tehdy byla 23. prosince znovu přemístěna, nakonec se dostala až do křížové chodby, neboť se pro ni zrovna nenašlo jiné místo; po několika týdnech se tam obraz dokonce rozpadl na tři kusy. Tu se ho konečně ujal kněz Jakub Erbsmann, senior zdejšího kláštera, a nechal ho po opravě upevnit na klášterní zeď za kostelem. Postupně se u něj začali téměř každodenně scházívat zbožní křesťané, zdobili obraz květy a ctili Matku Boží modlitbami a zpěvy. Od té doby úcta obrazu stále rostla, mnozí u něj nacházeli duchovní útěchu a pomoc.\nV roce 1749 údajně došlo k této události:\n\nV sobotu před slavností Nejsvětější Trojice, 31. května 1749, konal kolem páté hodiny odpolední u obrazu pobožnost tehdejší panský sluha Jan Jiří Losert. Vtom si na pravém oku Matky Boží povšiml čehosi bílého. Nejprve myslel, že byl obraz něčím pocákán, jelikož se zrovna dostavovala nová sakristie u starého kostela. Již zvonilo na mši, a tak odešel do chrámu, stále ovšem cítil vnitřní nutkání vrátit se zpět. Po skončení liturgie tedy zamířil opět k obrazu, prohlédl si ho zblízka a zjistil, že od pravého oka Panny Marie stékají tři slzy, prostřední až na hlavu Ježíška. I na levém oku bylo patrno cosi mokrého. Tou dobou, bylo krátce před sedmou hodinou večerní, již u obrazu stálo a vše vidělo asi dvanáct osob. Kostelník Josef Hopp zavolal tehdejšího děkana Josefa Barwiga, který vystoupil k obrazu a osušil slzy šátkem – podařilo se mu to teprve po delším úsilí. Byl u toho kromě děkana také další duchovní z augustiniánského kláštera jménem Alexandr, z laiků pak kostelník Josef Hopp, jeho sestra Apollonie, panský sluha Jan Jiří Losert a asi dvanáct dalších věřících. Děkan Barwig jim nařídil o události zatím mlčet, nicméně vše se zanedlouho po celém městě tak rozneslo, že se na tom místě ještě téhož večera shromáždila velká část občanů ze všech vrstev obyvatelstva.\n\nOdpoledne 2. června 1749 v jednu hodinu se u obrazu sešli děkan Josef Barwig s dalšími duchovními, stavitel Mikuláš Thalherr, Matyáš Hopp, kostelníkův bratr, a Jiří Richter, aby vše důkladně prohlédli a našli vysvětlení. Po pečlivém prozkoumání obrazu i jeho okolí a zvážení všech okolností onoho jevu usoudili, že slzy na tváři Panny Marie nemohly být přirozeného původu, že se jednalo o zázrak, jehož prostřednictvím se projevila Matka Boží.\n\nV krátké době se pobožnosti u obrazu staly masovými, přicházelo stále více poutníků nejen z farnosti a přilehlých obcí, ale i ze vzdálenějšího okolí, a mnozí dosvědčovali, že po modlitbě u fulnecké Matky Boží byly vyslyšeny jejich prosby. Pobožnosti a zpěvy většinou trvaly až do noci.\n\nV den svátku \"Navštívení Panny Marie\" 2. července se u obrazu odbývala první slavná litanie s hudbou; od té doby se tam všechny mariánské svátky slavívaly s hudebním doprovodem, schola u něj denně zpívala a konala litanie. Na svátek \"Panny Marie Karmelské\" byla u obrazu sloužena první mše svatá. Při té příležitosti jej opatřili pěkným rámem a vedle připevnili lampu, která pak nepřetržitě hořela.\n\nVšechny události kolem obrazu pečlivě zaznamenával tehdejší kostelník Josef Hopp. Jeho zápisy pokračují až do 20. ledna 1753; do té doby líčí 106 případů, kdy lidé z různých obcí oznámili, že jim Panna Maria po modlitbě u fulneckého obrazu vyprosila Boží pomoc v různých potřebách. \n\nVe členění interiéru se odráží princip tvorby prostoru skládáním. Jednotlivé prvky jsou od sebe v klenbě odděleny výraznými zdvojenými meziklenebními pasy a v obvodovém zdivu pilastry, nesoucími úseky kladí, na něž pasy dosedají. Pod kopulí obíhá průběžné kladí, pod nímž se nachází oratoře s konvexně vypnutými poprsněmi.\nKostel i kaple jsou osazeny jednotným barokním mobiliářem. Jedinečné nástěnné malby s bohatou symbolikou, dokončené v roce 1760, tematicky spojené se zasvěcením kostela, vytvořil olomoucký malíř Josef Ignác Sadler. V konše nad hlavním oltářem je vyobrazena \"Oslava víry,\" další pole ukazují scény vážící se k oslavě třech Božských osob – v přední části \"Vítězný zmrtvýchvstalý Kristus adorovaný zástupy svatých,\" ve střední \"Stvořitelské dílo Boha Otce\" (v kupoli \"Stvoření andělů\") a v zadní letniční scéna \"Seslání Ducha svatého\". Pendentivy ve střední části vykreslují jinotaje čtyř světadílů. Hlavní oltář je dílem kroměřížského sochaře Františka Ondřeje Hirnleho; na ostatní výzdobě kostela spolupracoval s Václavem Böhmem.\n\nVětšinu obrazů v kostele namaloval Ignác Viktorin Raab, oltářní obraz je však dílem Felixe Ivo Leichera. Svatý Augustin na něm drží pero, zanechávající za sebou ohnivou stopu, což symbolizuje inspiraci Duchem svatým. Dvířka svatostánku hlavního oltáře jsou ozdobena výjevem pelikána, krmícího v době hladu mláďata vlastním masem – podobenství Krista, sytícího věřící skrze svátost oltářní svým tělem.\n\nNa každé straně chrámové lodi lze nalézt tři boční oltáře. Na pravé, epištolní straně lodi, je přední zasvěcen sv. Valentinu, prostřední Panně Marii Bolestné a zadní sv. Barboře. Na levé, evangelní straně, potom přední sv. Augustinu, prostřední sv. Ubaldovi a zadní Utrpení Pána Ježíše. Součástí obou prostředních oltářů jsou skleněné rakve s ostatky svatých, vpravo svatého Valentina a vlevo sv. Vitala. Roku 2006 byl do kostela z polského Krakova slavnostně přenesen také ostatek sv. Faustyny Kowalské a k němu umístěn obraz \"Božího Milosrdenství\".\n\nNa pravé straně se pak nachází kazatelna. Hlavním motivem její výzdoby je soubor tří ctností, vyobrazený v podobě tří ženských postav: vlevo dole s kotvou – \"naděje,\" uprostřed nad kazatelnou s křížem – \"víra\" a vpravo dole s kalichem – \"láska\".\n\nPůvodní varhany farního kostela, postavené varhanářem Janem Jiřím Schwartzem z Libavé, byly posvěceny roku 1766. Měly dva manuály a 18 rejstříků. Kvůli značnému opotřebení dřevěných součástí a červotočivosti byly ve 20. století opraveny a rozšířeny národním podnikem \"Továrna na varhany\" v Krnově dle návrhu Ing. Oty Veverky. Renovovaný trojmanuálový 33rejstříkový stroj byl posvěcen 10. prosince 1955, po kolaudaci prof. Gustavem Pivoňkou z Olomouce. Traktura pneumatická, vzdušnice kuželková. Zvuk původních varhan můžeme slyšet v plénu starého stroje.\n\n\nKřížová chodba bývalého kláštera augustiniánů kanovníků, vystavěná zřejmě ve 30. letech 15. století, při západním průčelí tehdejšího kostela, je nejcennější gotickou památkou ve městě. Zaklenuje ji křížová žebrová klenba s hodnotnými plastickými detaily. Pod výběhy žeber a ve svornících klenby lze vidět erby budovatelů kláštera – zavinutou střelu pánů z Kravař a hvězdu pánů ze Šternberka a Lukova. Prostor je osvětlován jedenácti hrotitými okny, ústícími do neobvykle malého rajského dvora. Z původních plaménkových kružeb v nich se do dneška dochoval jen zlomek ve vrcholu západního středového. Křížová chodba původně spojovala kostel a obytné prostory kláštera, které do lodě ústí lomeným portálem. V první polovině roku 2009 byl proražen již kdysi existující průchod mezi křížovou chodbou a přízemím fary.\n\nKaple sv. Josefa, prostor s vlastní architektonickou kompozicí, se půdorysně nachází přibližně na místě kněžiště bývalého gotického kostela. Interiér je členěn pilastry s úseky kladí, na něž dosedá výrazně modelovaná římsa, nesoucí klenbu kupole. Pod římsou jsou oratoře s konvexně vypnutými poprsněmi, nad vchodem do lodi kostela zaujme mohutná empora. V klenbě kaple nalézáme výjev \"Dvanáctiletý Ježíš v Chrámě,\" po obvodu doplněný scénami ze života sv. Rodiny. S lodí interiér kaple spojuje vysoká arkáda.\n\nVnitřní skladbě prostorů odpovídá také členění exteriéru kostela – boční fasády jsou hladké, nároží mezi jednotlivými hmotami zaoblená, na rozhraní jsou vloženy čtyřsloupy, po celém obvodu stavby obíhá korunní kladí. Z hmoty kostela vystupují přístavky kaple a sakristií. Celé průčelí vytváří monumentální kulisu, připomínající stavitelství vrcholného baroka. V nikách fasády stojí figury čtyř evangelistů od sochaře Jana Schuberta. Loď chrámu má sedlovou střechu, nad ústředním prostorem s kupolí je střecha mansardová se sanktusníkem, kapli zakrývá nízká báň. Štít kostela byl v letech 1901–1903 upraven dle návrhu prof. Ferdinanda Hracha.\n\nNa východní straně chrámu je umístěn pozdně gotický až raně renesanční náhrobek Jiřího z Žerotína, datovaný do roku 1507. Idealizovaný výjev představuje zemřelého jako rytíře stojícího na lvu, symbolu moci a síly. Sousední náhrobek, pocházející z roku 1556, patří rodině Baltazara Švajnice z Pilmsdorfu.\n\nZ náměstí vede ke kostelu barokní schodiště z počátku 18. století s klasicistní branou osazenou sochami.\n\nFarní budova, do roku 1784 klášter augustiniánů kanovníků, přiléhá k západní zdi kostela Nejsvětější Trojice. Jde o dvoupodlažní stavbu, jejíž jádro – západní obytná část přízemí dnešní fary – pochází z první poloviny 15. století, prošla však značnými stavebními úpravami ve století 17., kdy byly vybudovány prostory v patře. Další následovaly po zrušení kláštera koncem 18. a později také v 19. století. Fasáda není výrazněji členěna, po obvodu probíhá korunní římsa. Šest oken v prvním patře má renesanční kamenná profilovaná ostění a patrné nadokenní římsy. Místnosti, většinou s plochými stropy, se nacházejí na vnějším obvodu vcelku širokých chodeb, klenutých pruskými a valenými klenbami. Na severní straně fary je situován empírový pokoj s malířskou a štukatérskou výzdobou z počátku 19. století. Vedle něj se nalézá místnost farní kanceláře s pozdně renesanční štukovou výzdobou stropu a výmalbou z doby empíru.\n\nFarní kostel Nejsvětější Trojice ve Fulneku je dnes přirozeným střediskem duchovního života farnosti. Poutě k Panně Marii se již nekonávají, lze se zúčastnit pouze poutí k Nejsvětější Trojici. Fulnecká farnost, v jejímž vlastnictví se kostel nachází, je od roku 2005 spravována řádem pallotinů \"(Societas Apostolatus Catholici).\" Budovy kostela i přilehlé fary jsou památkově chráněny. V letech 2019–2020 byl kostel s částí fary rozsáhle rekonstruován.\n\n\n\n"}
{"id": "76715", "url": "https://cs.wikipedia.org/wiki?curid=76715", "title": "Tlustec", "text": "Tlustec\n\nKopec je samostatně stojící dominantou, zdáli z jihu dobře viditelnou i s lomy na svazích. Vysoký je 591 m. n.m, převyšuje tedy kopce v okolí o 100 metrů. Je zhruba 1,5 km na východ od železniční zastávky u obce Brniště na trati 086 z Liberce do České Lípy. Z nejbližší obce Luhov, 1 km jižně, vede v serpentinách cesta k vrcholu. Ze západní strany je obtékán Panenským potokem. Geomorfologicky je řazen do Zákupské pahorkatiny, okrsku Cvikovská pahorkatina, které jsou součástí pahorkatiny Ralské. Okolí i samotný kopec jsou jen málo zalesněné. Vrchol a severní část se nachází na území obce Jablonné v Podještědí (katastr Postřelná č. 726192), jižní část včetně lomu spadá pod katastr Luhov u Mimoně č. 688584 (obec Brniště). Kopec je tvořen nefelininitickým basanitem, který byl těžen ve dvou lomech.\nPrvní požadavek na otevření lomů vzneslo ředitelství \"Železničního stavitelství v Ostrově nad Ohří\" v roce 1968. Vypracovaný projekt počítal s odtěžením až na kótu 420 m. n.m. Kamenivo bylo určené pro železnice v Severočeském kraji. Projekt byl schválen, protože Tlustec nebyl považován za cenný oproti Ralsku a Lipce, které státní ochrana chtěla zachránit. V roce 1982 bylo zahájeno kácení lesa, zbudována příjezdová cesta a technické zázemí kamenolomů a poté těžba kamení začala.\n\nRok poté začala prosazovat ZO ČSOP v Praze provedení přírodovědné inventarizace Tlustce. Průzkum z let 1985 - 1990 prokázal 300 druhů vyšších rostlin, 62 druhů ptáků, 18 druhů savců a stovky druhů bezobratlých živočichů. Orgány státní ochrany přírody připravují vyhlášení východních svahů za chráněné území.\n\nV roce 1993 lomy koupila ve veřejné soutěži firma \"Beron s.r.o\" (později zkrachovala), načež vznikla \"Nadace Lemberk\" požadující ukončení či omezení těžby. V roce 1997 Ministerstvo životního prostředí zpracovalo návrh na omezení těžby.\n\nV roce 2011 požádala pražská firma \"Chlup\" o možnost obnovit těžbu velmi kvalitního čediče. Proti se ozval mj. Miroslav Šimonek, předseda Sdružení pro záchranu kopce Tlustec.\n\nV roce 2012 vydal Krajský úřad Libereckého kraje s těžbou souhlas, ten však Ministerstvo ŽP následně zrušilo, těžba tedy v roce 2012 nepokračuje. Nedlouho poté upozornily ekologické organizace na pokus je uplatit, aby těžbu svými námitkami neblokovali. Následovalo soudní líčení.\nV roce 2013 soud neuvěřil ekologům, že došlo ke snaze je uplácet. Soud mimo jiné poukázal na to, že se jednalo o policejní provokaci.\n\nFirma \"Kamenolom Brniště\" v září 2013 nabídla obci za umožnění těžby protihodnotou značné investice do silniční sítě. Obec předloží nabídku veřejné schůzi občanů.\n\nV září 2013 Ministerstvo životního prostředí, pracoviště v Liberci neudělilo těžaři výjimku. Poté právníci těžařů sdělili médiím odhodlání podat na ministerstvo žalobu a zároveň uspořádali veřejné setkání s obyvateli Brniště.\n\nK plánované Sanaci a rekultivaci vrchu Tlustec, který je více jak 40 let uzavřen pro veřejnost, se v týdeníku Euro vyjádřil geolog a klimatolog Václav Cílek z Geologického ústavu Akademie věd ČR.\n\nV roce 2017 Ministerstvo životního prostředí ČR opět zrušilo výjimku \"ze zákazu škodlivě zasahovat do přirozeného vývoje, chytat, rušit, zraňovat nebo usmrcovat zvláště chráněné druhy živočichů\", kterou opět - již potřetí - udělil ve prospěch těžařů Krajský úřad Libereckého kraje.\n\n\n"}
{"id": "76727", "url": "https://cs.wikipedia.org/wiki?curid=76727", "title": "Severobanátský okruh", "text": "Severobanátský okruh\n\nSeverobanátský okruh (srbsky \"Severnobanatski okrug\", Севернобанатски округ, maďarsky \"Észak Bánsági Körzet\", chorvatsky \"Sjevernobanatski okrug\", slovensky \"Severobanátsky okres\", rumunsky \"Districtul Banatul de Nord\", rusínsky Сивернобанатски окрух) se rozkládá na severu Srbské autonomní oblasti Vojvodina. Okruhem protéká řeka Tisa, dělící jeho území na část ležící v Bačce, k níž zde náleží 3 opštiny; a část ležící v Banátu, k němuž zde náleží také 3 opštiny. V roce 2002 zde žilo 165 881 obyvatel. Správní centrum je ve městě Kikinda.\n\n\n\nOpštiny se dále člení na 50 obcí.\n\n"}
{"id": "76756", "url": "https://cs.wikipedia.org/wiki?curid=76756", "title": "Šindžuku (Tokio)", "text": "Šindžuku (Tokio)\n\nŠindžuku (: 新宿区; \"Šindžuku-ku\") je jednou z 23 (speciálních) čtvrtí města Tokio v Japonsku. Je to jedno z hlavních obchodních a administrativních center oblasti Tokia. V Šindžuku se nachází nejrušnější železniční nádraží na světě, stanice Šindžuku. Je také sídlem \"Tokijské radnice\" a tím de facto „hlavním městem“ prefektury Tokio. Je také známé vysokou koncentrací obchodních domů, obchodů s elektronikou, kin, hotelů a barů.\n\nV roce 2008 mělo Šindžuku 312 418 obyvatel, hustotu zalidnění 17 140 ob./km² a celkovou rozlohu 18,23 km².\n\nV Šindžuku žije (legálně) nejvíce cizinců v oblasti Tokia. K 1. listopadu 2004 to bylo 28 252 lidí 107 národností. Nejvíce jich pochází z Koreje (Severní i Jižní), Číny, Francie, Myanmaru a Filipín. Díky koncentraci cizinců zde má zastoupení i mnoho „západních“ řetězců jako McDonald's a mezinárodní sítě hotelů.\n\n\n\n"}
{"id": "76765", "url": "https://cs.wikipedia.org/wiki?curid=76765", "title": "Jihobačský okruh", "text": "Jihobačský okruh\n\nJihobačský okruh (sr. \"Južnobački okrug\", Јужнобачки округ, chorv. \"Južnobački okrug\", maď. \"Dél Bácskai Körzet\", slov. \"Juhobáčsky okres\", sla. Јужнобачки окрух, rum. \"Districtul Backa de Sud\") se nachází na jihu Bačky a v severní části Sremu, v severosrbské autonomní oblasti Vojvodina. Žije zde okolo 593 000 obyvatel. Metropolí okruhu je Novi Sad, který je zároveň hlavním a největším městem Vojvodiny.\n\n\nMěsto Novi Sad je rozděleno na samosprávy:\n\n\nPrvní srbská základní škola zde byla založena v roce 1703 ve městě Bečej, zatímco gymnázium v roce 1793 ve městě Sremski Karlovci. V Novém Sadu se nachází \"Matica Srpska\" - centrum pro nejstarší kulturní a vědeckou nauku Srbů. Byla založena v roce 1826 v Budapešti, do Nového Sadu byla přemístěna roku 1864. Srbské národní divadlo vzniklo v roce 1861.\n\nV okruhu převládá následující průmysl: chemický, ropný, strojírenský, průmysl na výrobu nástrojů a elektroporcelánu, textilní, potravinářský a stavební.\n"}
{"id": "76767", "url": "https://cs.wikipedia.org/wiki?curid=76767", "title": "Řešov", "text": "Řešov\n\nŘešov ( Rzeszów, výslovnost , \"Resovia\", \"Reichshof\", \"Ряшiв\", hebr. \"Reysha\") je město ležící v jihovýchodním Polsku; jde o metropoli Podkarpatského vojvodství, hospodářské a kulturní centrum a důležitou dopravní křižovatku.\n\nŘešov leží na pomezí Karpatského pohoří a Sandoměřské kotliny na řece Wisłok v nadmořské výšce 200 až 330 m n. m. Řešov a okolí patří mezi nejteplejší části Polska, má dlouhá a horká léta a mírné zimy. Převládá zde suché vnitrozemské klima, vyskytuje se zde poměrně málo srážek.\n\nProchází tudy železniční tepna Krakov - Lvov, další tratě menšího významu vedou do Kolbuszowy a Jasła; Řešov má 4 železniční stanice. Město leží též na silniční trase A4 (Drážďany - Krakov - Kyjev) a S19 Białystok - Košice. Od roku 2005 je zde menší mezinárodní letiště. MHD je zajišťována autobusy.\n\nÚzemí města bylo obývané už v období neolitu. První zmínka o Řešově pochází z roku 1354, kdy od krále Kazimíra Velikého obdržel městská práva. V 15. století bylo město zničeno požárem, v 16. a 17. století však opět rostlo: roku 1591 byla postavena radnice a roku 1627 byl Řešov obehnán hradbami.\n\nV období rozdělení Polska (od roku 1772) patřilo město pod rakouskou Halič. Železnice sem dorazila roku 1858. Počátkem 20. století město opět rostlo (v roce 1910 zde žilo 23 000 obyvatel), avšak sousední Tarnów a Jarosław ho tehdy počtem obyvatel převyšovaly. Druhá světová válka připravila město o židovskou komunitu, která tvořila až třetinu obyvatelstva; většina Židů skončila v koncentračním táboře Bełżec.\n\nDalší rozvoj nastal po roce 1945; kromě nových sídlišť zde vznikla samostatná diecéze (1992), Řešovská univerzita (2001) a letiště Rzeszów-Jasionka (2005).\n\n"}
{"id": "76768", "url": "https://cs.wikipedia.org/wiki?curid=76768", "title": "Lifes Rich Pageant", "text": "Lifes Rich Pageant\n\nLifes Rich Pageant je čtvrté studiové album americké kapely R.E.M., vydané v roce 1986. Na albu se podílel producent Don Gehman a album celkově vyznívá mnohem optimističtěji než předchozí \"Fables of the Reconstruction\", které posluchače nutilo hodně přemýšlet.\n\nS albem \"Lifes Rich Pageant\" se základna fanoušků R.E.M. opět rozrostla, když se album v americkém žebříčku umístilo na 21. místě a získalo zlatou desku. Ve Velké Británii, kde popularita R.E.M. v porovnání se Spojenými státy pokulhávala, se album umístilo na 43. místě.\n\nPrvním singlem byla ekologicky zaměřená píseň \"Fall on Me\", oblíbená píseň Michaela Stipea. Následujícím singlem byla cover verze písně \"Superman\", kterou nazpíval baskytarista kapely, Mike Mills.\n\nAutory všech písní jsou Bill Berry, Peter Buck, Mike Mills a Michael Stipe, pokud není uvedeno jinak.\n"}
{"id": "76777", "url": "https://cs.wikipedia.org/wiki?curid=76777", "title": "Radio SAW", "text": "Radio SAW\n\nRadio SAW (správně \"radio SAW\") je první soukromá rozhlasová stanice v německé spolkové zemi Sasko-Anhaltsko. Zkratka „SAW“ znamená „Sachsen-Anhalt Welle“ (česky Sasko-anhaltská vlna). Tento název byl plánován již dávno před založením.\n\nTato radiostanice začala vysílat 8. září 1992 z budovy staré výrobny tapet v Magdeburgu (hlavní město Sasko-Anhaltska). Rádio SAW vysílá program, který je určen primárně posluchačům ze Sasko-Anhaltska a sousedních spolkových zemí. Cílová skupina obyvatelstva se pohybuje mezi 14 a 49 lety. Provozovatelem vysílání je firma VMG (Verlags- und Mediengesellschaft mbH & Co. KG.)\n"}
{"id": "76784", "url": "https://cs.wikipedia.org/wiki?curid=76784", "title": "Bahenní zápasy", "text": "Bahenní zápasy\n\nBahenní zápasy jsou druhem boje v ringu. Nejčastěji jsou provozovány ženami, namnoze jako součást nejrůznějších festivalů nebo kulturních akcí. V erotické variantě jsou zápasnice oděné minimálně nebo vůbec.\n\nBahenní zápasy se poprvé objevily v americkém státě Kalifornie ve 30. letech 20. století. V současnosti si popularitu udržují v USA, východní Evropě a východní Asii. Jejich kritikové je označují za perverzní zábavu nemající se sportem mnoho společného.\n"}
{"id": "76785", "url": "https://cs.wikipedia.org/wiki?curid=76785", "title": "Proterozoikum", "text": "Proterozoikum\n\nProterozoikum (jinak také algonkium, starohory) označuje eon, který datujeme do období před 2,5 miliardami až 542 milióny let. V tomto období vznikly první mnohobuněčné organismy, řasy. Také se objevuje první známý superkontinent Rodinie. Pokračuje vrásnění (např. Grenvillské vrásnění) a vznikají štíty, středy dnešních kontinentů, a nezvrásněné okraje – tabule.\n\nProterozoikum se dělí na paleoproterozoikum (starší starohory před 2,5 až 1,6 miliardy let), mezoproterozoikum (střední starohory před 1,6 až 1 miliardou let) a neoproterozoikum (mladší starohory před 1 miliardou až 542 milióny let).\n\nProterozoiku předcházelo archaikum (prahory, někdy označovány jako azoikum). Po proterozoiku následoval eon fanerozoikum, éra paleozoikum (prvohory) a perioda kambrium.\n\nV proterozoiku jsou důkazy o existenci života stále vzácné. S určitostí je možné tvrdit, že v tomto období existovaly bakterie a sinice a předpokládá se vznik organismů s buněčným jádrem, zejména řas a hub. Na konci proterozoika se už rozvíjely i mnohobuněčné organismy (láčkovci, kroužkovci, členovci) – úplně první výskyt je z období před 2 miliardami let ze západního Texasu. Dvě velké ledové periody přinesly útlum ve vývoji a začátkem kambria začíná populační exploze. Ze starohor je známý i první organismus se sexuálním mechanismem rozmnožování (tj. rozdílné orgány samčích a samičích rostlin) – červená řasa \"Bangiomorpha pubescens\".\n\nVe všech okrajových mořích prakontinentů, do kterého se sjednotily kratóny, se objevily jednobuněčné bakterie (\"Schizomycetes\"), které se začaly rychle rozmnožovat. Uskutečňovaly fotosyntézu a odebraly tak z mořské vody oxid uhličitý, přičemž vylučovaly uhličitany. Nové bakterie se tak zúčastňovaly vzniku organogenních sedimentů (vznikly za účasti organismů). Kyslík, který se při fotosyntéze uskutečňované bakteriemi uvolňoval jako vedlejší produkt, se však nedostal do atmosféry. V redukčním prostředí pramoří se opět vázal s jinými prvky. Kmeny raných bakterií se svou stavbou velmi podobaly sinicím (\"Cyanophyta\"), které již existovaly více než 1 miliardu let (už před 3,6 miliardami let). Společným znakem obou skupin bylo, že jejich buňky ještě neměly oddělené buněčné jádro. Organismy, které nemají buněčné jádro oddělené membránou se nazývají prokaryotické, na rozdíl od eukaryotických, jejichž jádro je od cytoplazmy oddělené membránou. Prokaryotická buňka má velmi jednoduchou stavbu a je o mnoho menší, její průměr je jen okolo 1 μm. Povrch buňky je ohraničen jednoduchou membránou a buněčnou stěnou. Uvnitř buňky se nachází cirkulární molekula DNA (deoxyribonukleová kyselina), která obsahuje veškerou genetickou informaci buňky (genom). Vnější membrána bývá často přehnutá a vytváří vnitřní hadicovité útvary nebo vnitřní membránové systémy. Přehnutí vnější membrány jsou pravděpodobně místem, kde se koncentrovaly mnohé enzymy. Ve vnitřních membránových systémech jsou látky potřebné pro fotosyntézu. Na vnější straně mají prokaryotické bakterie bičíky, tenké rourkovité útvary, které jsou složené ze stejných bílkovin, jako buněčná membrána. Bičíky umožňují organismu pohyb a současně víří vodu s částečkami potravy.\n"}
{"id": "76786", "url": "https://cs.wikipedia.org/wiki?curid=76786", "title": "Severobačský okruh", "text": "Severobačský okruh\n\nSeverobačský okruh (sr. \"Severnobački okrug\", Севернобачки округ, maď. \"Észak Bácskai Körzet\", chorv. \"Sjevernobački okrug\", slov. \"Severobáčsky okres\", sla. Сивернобачки окрух, rum. \"Districtul Backa de Nord\") leží na severu Srbska, v regionu Bačka, který se nachází v autonomní provincii Vojvodina. Žije zde okolo 200 000 obyvatel. Správní centrum je ve městě Subotica.\n\n\n"}
{"id": "76788", "url": "https://cs.wikipedia.org/wiki?curid=76788", "title": "Klimatická změna", "text": "Klimatická změna\n\nKlimatická změna (někdy také změna klimatu) je významná a neustálá změna ve statistickém rozložení povětrnostních poměrů probíhající v rozmezí od jednoho desetiletí po miliony let. Může jít o změnu v průměrných klimatických podmínkách i o změnu výskytu extrémních povětrnostních jevů. Změna klimatu je způsobena faktory, jako jsou biologické procesy, změny slunečního záření dopadající na Zemi, změny deskové tektoniky a sopečné erupce. Klima v minulosti zkoumá paleoklimatologie. Jako významné příčiny nedávných klimatických změn, často označované jako „globální oteplování“, byly rovněž identifikovány některé lidské činnosti.\n\nVědci aktivně pracují na pochopení minulého a budoucího chování klimatu pomocí pozorování a teoretických modelů. Byly pořízeny klimatické záznamy sahající hluboko do minulosti Země. Stále pokračuje jejich tvorba na základě průzkumů, jako jsou vrty teplotních profilů, měření ledových jáder získaných z hlubokých vrstev ledu, záznamy o květeně a zvířeně, zkoumání glaciálních a periglaciálních procesů, analýzy stabilních izotopů a další analýzy vrstev sedimentů a záznamy o hladinách moří v minulosti. Novější údaje jsou získávány ze strojových měření. Nicméně například změny teplot v minulosti jsou systematicky podceňovány. \n\nGlobální klimatické modely založené na fyzikálních vědách se často používají v teoretických přístupech tak, aby odpovídala minulá klimatická data a aby se vytvořila prognóza budoucnosti a propojily příčiny a důsledky klimatických změn. Detailní předpověď změn klimatu (a spolehlivé vyvození jejich příčin) ale naráží na dostatečná prostorová rozlišení odpovídajících počítačových simulací a na nedostatečnou znalost různých fyzikálních mechanismů na krátkých prostorových škálách. Přesto lze vysledovat jisté zákonitosti. Například, že fluktuace v časových škálách do 100 tisíc let mají charakter růžového šumu a vědci tak předpokládají, že jim tento poznatek pomůže odlišit vlastní dynamiku Země od antropogenního působení. \n\n\nMezi dalšími uvažovanými příčinami jsou například bakterie v atmosféře.\n\n\n\n\nGeologické éry vývoje Země lze dělit na starší období - prekambrium a mladší období - fanerozoikum (od paleozoika po současnost).\n\nRekonstrukce prekambrického podnebí je problematická. Hlavními důvody jsou metamorfóza původních hornin a odlišné složení mořské vody. Prekambrium zahrnuje eony hadaikum, archaikum a proterozoikum.\n\nTeplota uvnitř Země postupně klesá. Teplota zemského pláště se ochlazuje přibližně o 100°C za miliardu let. Původní geotermální gradient byl v důsledku větší radioaktivity Země větší než dnes a tak bylo odplyňovaní Země větší. To hrálo důležitou roli ve formování atmosféry. \n\nTeplota moří se (podle izotopických analýz kyslíku a křemíku) snižovala z přibližně 70°C (na počátku archaika) na 60°C na počátku proterozoika. Dále na 40°C před 1,5 miliardou let až na přibližně 30°C na konci proterozoika. Přestože záznamy ukazují velké výkyvy teplot v různých obdobích, dlouhodobý trend (zhruba -10°C za miliardu let) je tedy poklesem teplot moří. Podobné závěry lze odvodit i z proteinů. Hladina moře byla až o 1 či 2 km vyšší, než je dnes, což značné mění zemské albedo. Modely také ukazují, že na počátku archaika se povrchové teploty (a tak i teplota atmosféry) mohla blížit ke 100°C a postupně klesala na dnešní průměrnou teplotu zemského povrchu, která je pod 20°C. Modely se sice mohou rozcházet, ale vesměs ukazují na klima, které neumožňovalo v prekambriu extrémně chladné či horké podnebí.\n\nV období vzniku Země, zhruba před 4,6 miliardami let, solární konstanta byla asi o 30 % menší než v současnosti. Složení primární bezkyslíkaté atmosféry bylo od současné značně odlišné - koncentrace oxidu uhličitého přesahovala 10 % (tlak byl na počátku Země možná až 10 atmosfér, ale pak na počátku archaika byl jeho parciální tlak menší než je tlak dnešní atmosféry), navíc z důvodu absence kyslíku byl metan zastoupen ve větším množstvím než dnes. Předpokládá se, že v této době byl právě metan nejdůležitějším skleníkovým plynem. Silný skleníkový efekt kompenzoval menší solární konstantu, a proto podnebí nebylo chladné - teplota zemského povrchu se pohybovala mezi 0-100 °C. Je doloženo, že v této době existoval oceán v tekutém stavu a že existovala srážková voda.\n\nS rozvojem fotosyntetizujících organismů se zvyšovaly atmosférické koncentrace kyslíku (mj. na úkor oxidu uhličitého a metanu), vyšší koncentrace kyslíku umožnily vznik ozónové vrstvy. Má se za to, že to vedlo ke globálnímu ochlazení a vzniku několika dob ledových. Nejstarší zalednění, které měla odstartovat velká oxidační událost (GOE), je doloženo přibližně 2,3 miliardy let před současností a je nazýváno jako Huronské zalednění. To však odporuje uvedeným izotopickým proxy záznamům teplot. Údajná doba ledová z proterozoika se odehrála mezi 750-600 miliony let před současností. Předpokládá se, že v té době mohl být ledovcem pokryt celý nebo téměř celý povrch Země (kontroverzní teorie sněhové koule). Tato doba ledová mohla být ukončena díky vulkanické činnosti, která dodávala do atmosféry skleníkové plyny. Vzhledem k pokrytí zemského povrchu ledovcem neprobíhalo chemické zvětrávání hornin a skleníkové plyny setrvávaly v atmosféře, kde zvětšovaly skleníkový efekt. Navíc sopečný popel spadlý na zmrzlý povrch Země mohl výrazně snižovat planetární albedo. Ovšem odhadovaná koncentrace oxidu uhličitého na odlednění Země je nerealistická.\n\nKlimatický záznam z tohoto období je mnohem lepší než z prekambria. U mladších hornin je totiž větší pravděpodobnost, že nebudou metamorfovány a navíc mohou obsahovat fosílie rostlin a živočichů. Do fanerozoika spadají geologické éry paleozoikum, mezozoikum a kenozoikum.\n\nZáznamy ukazují postupný nárůst podílu izotopu kyslíku 18 během celého fanerozoika. Tyto proxy data tedy odpovídají postupnému ochlazování.\n\nKoncentrace atmosférického kyslíku hrála také klíčovou roli přes Rayleighův rozptyl. Její zvýšení vede k ochlazování Země. Koncentrace kyslíku jsou antikorelované s koncentrací oxidu uhličitého (přes procesy jako je hoření, dýchání a fotosyntéza).\n\nTato geologická éra se dále dělí na kambrium, ordovik, silur, devon, karbon a perm.\n\nV kambriu a ordoviku nastalo po ukončení doby ledové ve svrchním proterozoiku relativně teplé klima. Mezi doklady teplého klimatu se řadí malé množství ledovcových sedimentů, velká množství evaporitů a karbonátových sedimentů .\n\nNa konci ordoviku došlo k masovému vymírání druhů, které koreluje s nárůstem gondwanských ledovců. Následovalo chladné období, ale předpokládá se, že ledovce byly omezeny pouze na vysoké zeměpisné šířky.\n\nV tomto období se předpokládá velmi teplé klima, což dokládá sedimentace evaporitů a karbonátových hornin i v mimotropické zóně, kde tedy musely panovat tropické podmínky. Vysoká úroveň mořské hladiny nasvědčuje redukci polárních ledovců a kosmopolitní mořská fauna svědčí o malých gradientech teploty.\n\nV karbonu a permu nastalo výrazné zalednění. Předpokládanými příčinami jsou orogeneze (Hercynské vrásnění) a vázání organického oxidu uhličitého. Orogeneze způsobila zvětšení plochy zemského povrchu ve vysokých nadmořských výškách, vyvázání oxidu uhličitého z atmosféry zeslabilo skleníkový efekt. Na konci permu došlo k velmi výraznému masovému vymírání druhů.\n\nV mezozoiku se vyčleňují tři období - trias, jura a křída\n\nPodnebí triasu bylo relativně teplé a velmi kontinentální, zvláště ve vnitřních částech kontinentů. V aridních oblastech kontinentů byly značně rozšířené pouště.\n\nV tomto období se klima ochladilo, ovšem teplota vzduchu byla stále zhruba na současné úrovni. Je doloženo pouze sezónní zalednění ve vysokých zeměpisných šířkách.\n\nKlimatické podmínky v křídě byly pravděpodobně nejteplejší z celého fanerozoika, teplota vzduchu byla přibližně o 6 °C vyšší než v současné době. Vzhledem k malému množství evaporitů se předpokládá, že podnebí bylo také velmi humidní. Na konci křídy Zemi postihlo velké vymírání druhů.\n\nV kenozoiku se vyčleňují tři období - paleogén, neogén a čtvrtohory\n\nV eocénu byla průměrná teplota povrchu o 6°C až o 14°C vyšší než ve 20. století. Takovéto zvýšení teploty nepřekoná ani efekt spálení všech fosilních paliv.\n\nV miocénu nebyl v létě led na Arktidě. Údaje o pliocénu ukazují, že velkou roli v klimatiké změně hraje oceán a nikoli jen atmosféra. Pokles koncentrace oxidu uhličitého v atmosféře způsobil pokles diverzity velkých býložravců v Africe.\n\nPřed přibližně 12800 lety bylo spáleno přibližně 9% biomasy a nastala impaktní zima. Poslední doba ledová skončila nedlouho poté a začal holocén. Začala tak růst i hladina moře. S růstem teploty se globálně variabilita klimatu snižovala. I v předcházející době meziledové byla variabilita klimatu větší než v současné době poledové.\n\nZářivý výkon Slunce nyní podle modelů vzrůstá přibližně o procento za 110 miliónů let. Tomu tedy odpovídá za danou dobu nárůst teploty přibližně o čtvrt procenta (tedy přibližně o 0,7°C za 110 miliónů let). Ovšem tento přirozený přírůstek byl pravděpodobně v historii Země kompenzován. To ukazuje takzvaný paradox slabého mladého Slunce, když na počátku existence Země vyzařovalo Slunce (podle standardních modelů) přibližně jen 70 % současné hodnoty, ale teplota na povrchu Země byla značně vyšší. Za miliardu let však už může Země být neobyvatelná. V dlouhodobém horizontu se očekává pokles koncentrace oxidu uhličitého (za přibližně půl miliardy let se zastaví koloběh uhlíku), což způsobí masové vymírání rostlin a tak i živočichů.\n\n\n\n\n"}
{"id": "76791", "url": "https://cs.wikipedia.org/wiki?curid=76791", "title": "Kambrium", "text": "Kambrium\n\nKambrium je první perioda prvohor (paleozoika). Jeho počátek je kladen před cca 542 mil. let, končí cca před 488 mil. let se začátkem ordoviku. Je nejstarším obdobím, v jehož horninách byly nalezeny četné fosilizované mnohobuněčné organismy. \n\nNázev poprvé použil anglický geolog Adam Sedgwick roku 1833 dle středověkého latinského označení Walesu (\"Cambria\") – protože v této zemi jsou kambrické geologické vrstvy dobře pozorovatelné – pro spodní část vrstev ležících diskordantně na proterozoiku. Původní rozsah vymezený Sedgwickem však zahrnoval i vrstvy později zařazené do ordoviku. Dříve bylo kambrium vymezeno na období před 570–500 mil. let. Spodní hranice je stanovena nástupem primitivních útesotvorných organismů (Archaeocyatha) a raných členovců (trilobiti). Pro tuto hranici je typické zvýšení obsahu izotopu C-13, které dle některých autorů svědčí o následcích dopadu mimozemského tělesa. Tohoto stáří je například horizont sopečného popela v Ománu, obsahující zirkony, jejichž radiometrické stáří je 542 mil. let. Podobná data poskytly anomálie C-13 na Sibiři a v Namibii. Svrchní hranice je dána nástupem trilobitů rodu \"Jujuyaspis\", jenž je vůdčí fosílii spodního ordoviku. V roce 2002 stanovila Mezinárodní subkomise pro stratigrafii rozpětí kambria na 545–490 mil. let.\n\nObecně se kambrium dělí na 3 oddíly: spodní (časově nejdelší), střední a svrchní. Každý z nich je charakterizován specifickým faunistickým obsahem. V anglické literatuře se můžeme setkat s označením Waucoban, Albertian a Furongian (Croixian). Ve Francii se používají biostratigrafické jednotky společné pro vývoj kambria v jižní Evropě (Francie, Itálie, Španělsko), pro spodní kambrium Cordubien, Ovétien, Mariannien a Bilbillien, definované ve Španělsku, pro střední Léonien, Caesaraugustien a Languedocien. Podle hlavních rodů trilobitů se v baltsko-atlantské paleozoogeografické provincii zastarale označuje spodní kambrium jako olenellové (dle rodu \"Olenellus\"), střední jako paradoxidové (rod \"Paradoxides\") a svrchní jako olenové (rod \"Olenus\"). Každý oddíl kambria je regionálně dále členěn na faunistické stupně. Mezinárodní komisí pro stratigrafii byl však dosud uznán pouze svrchnokambrický Paibian. V roce 2004 mezinárodní subkomise pro kambrickou stratigrafii rozčlenila kambrium na 4 série a 10 etáží. Série 1 a 2 odpovídá spodnímu kambriu, etáž 1 začíná s nástupem \"Trichophycus pedum\", etáž 2 objevením archeocyátů, 3 etáž s trilobity Fallotaspididae a 4 etáž s trilobity \"Olenellus\" v oblasti Laurentie a Redlichiidae v Gondwaně. Série 3 koresponduje se středním kambriem, etáž 5 začíná s nástupem trilobitů \"Oryctocephalus\", etáž 6 (Drumien) \"Ptychagnostus\" a 7 etáž \"Lejopyge laevigata\". Čtvrtá série, zvaná Furongian, odpovídá svrchnímu kambriu, etáž 8 (Paibian) s objevením trilobitů \"Glyptagnostus reticulatus\", 9 etáž s \"Agnostotes orientalista\", 10 etáž pak s trilobity \"Lotagnostus americanus\".\n\nRozmístění kontinentů v kambriu bylo značně odlišné od podoby, kterou známe dnes. Stabilní pevninské štíty - jihoamerický, africký, arabský, indický, antarktický a australský tvořily jediný superkontinent - Gondwanu, ležící nepochybně převážně na jižní polokouli. Další bloky, kanadský (Laurentia), baltický (Baltica), sibiřský (Angara), čínský a kazašský byly vzájemně odděleny oceány, byly částečně vynořeny popř. pokryty mělkými epikontinentálními moři. Dle nálezů fauny se tyto bloky nacházely v teplé klimatické zóně.\nPro spodní a střední kambrium je příznačná mořská transgrese, dosahující vrcholu ve středním karbonu. Plynulý přechod sedimentace od proterozoika byl zjištěn hlavně na sibiřském štítu, v Maroku a v Austrálii. Vrchní kambrium je charakteristické regresí moře a častými stratigrafickými hiáty. Pouze v severní Americe má transgresivní ráz.\nHorniny spodního kambria představují často mělkovodní klastika (slepence, pískovce), vrstevnaté biochemické archeocyátové vápence (indikující teplé klima). Známá jsou ložiska evaporitů (Sibiř, Indie, Austrálie, Sev. Amerika)\n\nVe spodním kambriu doznívá assyntské (kadomské) vrásnění. Ve svrchním kambriu se tektonická aktivita označuje jako fáze sardinská (trvá do spodního ordoviku). Větší orogenetická aktivita je v oblasti střední Asie, kde probíhalo salairské vrásnění ve dvou etapách. Další tektonické pohyby mají jen lokální význam, doložený stratigrafickými hiáty (sandomierská fáze v Polsku).\n\nVe vrstvách spodního kambria se náhle objevuje velké množství bezobratlých živočichů. Bouřlivý nástup je někdy nazýván evoluční explozí. Během kambria se pak objevují všechny hlavní živočišné kmeny: Porifera (mořské houby), Vermes (červi), Coelenterata, Bryozoa (Mechovky), Brachiopoda, Mollusca, Arthropoda, Echinodermata a v pozdním kambriu i Vertebrata. Jedna z vědeckých teorií předpokládá, že došlo ke zvýšení hladiny kyslíku, které umožnilo rychlejší životní pochody, čímž organismy získávaly dostatečný zdroj energie pro budování pevných schránek a koster. Jiná teorie uvádí, že k tomuto vývoji došlo vlivem změn v chemismu oceánských vod.\n\nNejvýznamnější skupinou kambria byli trilobiti (asi 60 % všech živočišných druhů). Dle nich jsou vymezovány faunistické provincie a používají se pro podrobné zonální členění. Ve spodním kambriu jsou to především rody \"Olenellus, Fallotaspis, Holmia, Protolenus, Strenuella\", ve středním \"Paradoxides, Ptychoparia, Conocoryphe, Sao, Agraulos, Ellipsocephalus\". Drobní agnostidní trilobité s redukovaným počtem hrudních článků (2-3) umožňují zonální členění středního a svrchního kambria. Dle rozšíření trilobitů se vyčleňují následující biostratigrafické provincie:\n\nVýznamnou skupinou výlučně spodního a středního kambria jsou Archaeocyatha. Vytvářeli pevné vápnité schránky s kornoutovitou kostrou, pevně přisedlé k podkladu. Místy tvořili vápencové masy svědčící o mělkém a teplém moři. \n\nZačíná rozvoj ramenonožců (Brachiopoda), tvořících asi 30% kambrijské fauny. Z prvních bezzámkových forem jsou to Inarticulata s chitinovými schránkami (\"Lingulella\", \"Obolella\"). Ve středním kambriu se objevují druhy s dobře vyvinutým zámkem a vápnitými schránkami (\"Bohemiella\" z českého kambria).\n\nEchinodermata (ostnokožci) jsou zastoupeni přisedlými primitivními lilijicemi (\"Eocrinoidea\"), plochými, volně ležícími či přisedlými druhy Edrioasteroidea (např. \"Stromatocystites\"), pokládanými za předchůdce hvězdic a ježovek.\n\nVzácně se vyskytují měkkýši (Mollusca), diferencované do všech hlavních tříd. Nálezy primitivních hlavonožců jsou známy z Dálného východu. Nejstarší známí mlži jsou rodu \"Fordilla\" ze Severní Ameriky. Významnější jsou zástupci vyhynulé třídy Hyolithida (hyolité) s vápenatými kuželovitými schránkami, uzavřenými víčky.\n\nVýznamnými paleontologickými lokalitami jsou střednokambrijské burgesské břidlice v Britské Kolumbii (Severní Amerika) s nálezy velmi zachovalých zkamenělin (včetně měkkých částí, např. údajný strunatec \"Pikaia\") a spodnokambrijské břidlice provincie Jün-nan (Čína).\n\nDobře zachované zbytky rostlin jsou v kambriu velmi vzácné. Výjimku tvoří mořské vápnité řasy a sinice. Nejsou známy nálezy suchozemských rostlin (přestože na základě tzv. biomolekulárních hodin je přítomnost primitivních zástupců na vlhkých místech souše již předpokládána).\n\nKambrium je rozšířené jak v mobilních geosynklinálních oblastech, obklopujících sibiřský a čínský štít (pohoří Altaj, Salair, Kašmír, Thajsko), tak na jejich povrchu, zaplaveném mělkým epikontinentálním mořem. Stratigrafický význam mají sedimenty na sibiřském štítu, konkordantně uložené na svrchním proterozoiku. Nejspodnější část kambrických sedimentů s četnými nálezy archeocyátů a primitivních měkkýšů patří stupni tommot. V nadložních vrstvách se již objevují první trilobiti (\"Profallotaspis\"). Na čínském štítu převládají sedimenty s faunou jihoasijsko-australské provincie.\n\nPři východním okraji patří kambriu sedimenty tasmánské mobilní oblasti, na jižním uloženiny adelaidské mobilní oblasti, které leží konkordantně na svrchním proterozoiku se známou ediakarskou faunou. Spodní kambrium tvoří vápence s archeocyátovými útesy až 200 km dlouhými. V nadloží převládají břidlice s hojnými trilobity. Mocné příkrovy bazaltů jsou výsledkem vulkanické činnosti na konci kambria. V Antarktidě byly nalezeny archeocyátové vápence u pobřeží Rossova moře a ve vrtech v oblasti Weddellova moře.\n\nMobilní oblasti lemovaly kanadský štít, na západě kordilérská (Skalnaté hory), na východě appalačská (součást Protoatlantiku), na severu franklinská. Sedimenty dosahují mocnosti i přes 5000 metrů. Jsou zastoupeny pískovce, vápence a místy vulkanity.\n\nSoučástí Protoatlantiku byla kadomská mobilní oblast v sz. Evropě sahající přes britské ostrovy do Norska a dále na sever a sz. do východního Grónska a na Špicberky. Spodní kambrium má transgresivní charakter s převahou klastik. Střední kambrium reprezentují peliticko-karbonátické sedimenty, ve svrchním kambriu znovu písčité uloženiny. Ve Walesu dosahují sedimenty kambria mocnosti až 5 km. Na armorickém masívu (sz. Francie) byla sedimentace doprovázena kyselým vulkanismem (ryolity). \n\nKambrium je známo z jižního a středního Švédska, ostrova Bornholm a pobaltských republik. Jsou to sedimenty mělkého moře, písčité (spodní kambrium), známý je leningradský modrý jíl - vrstva asi 80 m mocná s hyolity, spórami a gastropody. Ve středním kambriu převládají břidlice bohaté pyritem. V okolí Osla lze sledovat vývoj trilobitových faun, umožňujících podrobné zonální členění.\n\nKe kambriu patří sedimenty ve Španělsku (Iberská meseta), Francii (Montage Noire, Pyreneje, Normandie, Ardeny, oblasti kolem řeky Loiry), Sardinii, Maroku (Antiatlas). Ve spodním kambriu jsou to klastika (křemence, arkózy) s karbonáty, ve středním kambriu převládají břidlice s trilobitovou faunou blízkou českému středními kambriu. Ve svrchním kambriu se zvyšuje podíl písčitých (flyšoidních) sedimentů s faunou blízkou pacifické provincii. Oblast patří k Prototethysu, na západě navazuje na oblasti Severní Ameriky a pokračuje na východ až do oblasti dnešní jihovýchodní Asie.\n\nSedimenty kambria v oblasti Barrandienu leží diskordantně na kadomsky zvrásněném proterozoiku. Na povrch vystupují v tektonicky predisponované kadomské depresi v brdské (příbramsko-jinecké) a skryjsko-týřovické oblasti.\n\nV Brdském kambriu se ve spodním kambriu vyskytují kontinentální sedimenty mocné až 3000 metrů (aluviální kužely, nivy, řečiště), ve středním kambriu dochází k mořské transgresi (sedimenty až 400 metrů mocné), naopak ve svrchním kambriu se objevují regresní sedimenty a četné vulkanity. Průřez sedimenty:\n\n\nKambriu patří senické vrstvy, dále oblast kolem Heřmanova Městce, kde droby a pískovce pokračují do podloží české křídové tabule\n\nV Ašském výběžku jsou zastoupeny horniny arzberské skupiny, která je problematického stáří (svrchní proterozoikum - spodní kambrium)s fylity a svory, bez nálezů fosílií.\n\nKe kambriu jsou řazeny bez paleontologického doložení svory klínovecké skupiny.\n\n\n"}
{"id": "76794", "url": "https://cs.wikipedia.org/wiki?curid=76794", "title": "Alois Rašín", "text": "Alois Rašín\n\nAlois Rašín (18. října 1867 Nechanice – 18. února 1923 Praha) byl český a československý politik a ekonom, jeden z odsouzených v procesu s Omladinou, účastník 1. odboje, jeden z mužů 28. října, první československý ministr financí a funkcionář Československé národní demokracie. Při atentátu v roce 1923 byl smrtelně zraněn.\n\nNarodil se 18. října 1867 v Nechanicích, městě nedaleko Hradce Králové, jako deváté dítě Františka a Františky Rašínových. Otec František Rašín pracoval jako pekař a rolník. Byl také poslancem Říšské rady. Jako nejnadanější ze svých sourozenců studoval Alois na gymnáziích v Novém Bydžově, Broumově a Hradci Králové. Maturitu složil v roce 1886 a po ní začal studovat v Praze na Lékařské fakultě Univerzity Karlovy, odkud však ze zdravotních důvodů přestoupil na Právnickou fakultu UK. Zde byl také mj. členem tradičního Spolku československých právníků Všehrd. Svá studia úspěšně ukončil v roce 1891. V tomto roce také napsal brožurku \"České státní právo\", kterou rakouské úřady zabavovaly a za niž byl Alois Rašín vyšetřován. Už v době svých vysokoškolských studií se začal politicky angažovat. Tato angažovanost mu posléze vynesla ztrátu titulu a dva roky žaláře, ke kterým byl 14. února 1894 odsouzen v procesu s takzvanou Omladinou. Vězněn byl ve věznici Plzeň – Bory, v listopadu 1895 byl Rašín amnestován a dostal zpět i titul doktora práv. Během svých studií sympatizoval především s mladočechy. V roce 1899 se Alois Rašín oženil a za ženu si vzal Karolínu Jánskou ze Smíchova.\n\nS mladočechy se posléze rozešel a podílel se na založení Radikálně státoprávní strany (oficiálně Česká strana státoprávní) a přeměně \"Radikálních listů\" v deník. Roku 1900 se však z aktivní politiky stáhl, založil advokátní kancelář (zastupoval kupříkladu Živnobanku) a politické dění komentoval příležitostně na stránkách deníku \"Slovo\". V roce 1907 vstoupil díky změnám vedení do strany mladočeské, kde se věnoval psaní do \"Národních listů\".\n\nVe volbách do Říšské rady roku 1911 se stal poslancem Říšské rady (celostátní parlament), kam byl zvolen za okrsek Čechy 31 (Klatovy). Usedl do poslanecké frakce Český klub. Na Říšské radě působil ve finančním a rozpočtovém výboru. Mandát ztratil 30. května 1917 na základě pravomocného rozsudku z 20. listopadu 1916.\n\nPo vypuknutí 1. světové války se aktivně zapojil do odboje jako člen organizace Maffie. Roku 1915 byl zatčen a v procesu, který trval od 6. prosince 1915 do 3. července 1916, spolu s Karlem Kramářem, Vincencem Červinkou a Josefem Zamazalem odsouzen k trestu smrti pro velezradu a vyzvědačství. Podle svědků vynesení rozsudku trest přijal nejstatečněji, dokonce se po vynesení rozsudku smál. Před popravou jej zachránil nástup císaře Karla I. na rakousko-uherský trůn. Trest si odpykával ve velmi tvrdých podmínkách ve věznici v rakouském Möllersdorfu, kde sdílel celu společně s Karlem Kramářem. Trest byl mu nejprve zmírněn na 10 let a v červenci 1917 byl Alois Rašín spolu s dalšími odsouzenými amnestován v rámci snah o dialog s opozičními silami, ačkoliv císaře o milost nepožádal. Již během procesu se stal v očích české veřejnosti národním hrdinou. Po návratu z vězení se Rašín okamžitě aktivně zapojil do politického života. 22. září 1917 byl opět promován doktorem práv, protože rozsudkem z července 1916 již podruhé titul (JUDr.) ztratil. Podílel se na vzniku České státoprávní demokracie a stal se členem předsednictva Národního výboru.\n\n28. října 1918 spolu s Antonínem Švehlou, Jiřím Stříbrným, Františkem Soukupem a Vavrem Šrobárem vyhlásil samostatný stát (viz Národní výbor československý). Právě Rašín je autorem textu prvního zákona o zřízení samostatného státu.\n\nPůvodně se s Rašínem v Kramářově vládě počítalo na post ministra vnitra, ale on raději přijal funkci ministra financí, kterou do 14. listopadu vykonával spolu s úřadem předsedy vlády T. G. Masaryk. V této funkci Rašín setrval od 14. listopadu 1918 až do 7. července 1919. Díky svému působení získal Rašín pověst budovatele státu a stabilizátora rozvrácených poválečných státních financí. Byl taktéž tvůrcem měnové odluky. Na základě zvláštních pravomocí, které mu byly uděleny, nechal v době od 26. února do 9. března 1919 uzavřít státní hranice a okolkovat veškeré oběživo, které se na území Československa nacházelo. Část finančních prostředků nechal zadržet ve formě nucené státní půjčky.\n\nKromě toho v letech 1918–1920 zasedal v Revolučním národním shromáždění za Českou státoprávní demokracii, respektive za z ní vzniklou Československou národní demokracii. V parlamentních volbách v roce 1920 získal za národní demokraty poslanecké křeslo v Národním shromáždění. Po jeho smrti ho na poslaneckém postu nahradil Jan Kamelský.\n\nMinistrem financí se stal znovu v první Švehlově vládě. Na tomto místě nahradil svého stranického kolegu, politického soka a odborného oponenta Karla Engliše. Nadále podporoval politiku rozpočtové úspory a deflace. Dostával se do sporu s některými legionáři, když použil výrok, že „práce pro národ se neplatí“.\n\n5. ledna 1923 ráno byl Alois Rašín u svého bydliště v Žitné ulici střelen do zad. Pachatelem atentátu byl devatenáctiletý anarchokomunista Josef Šoupal, který si za tento čin odpykal 18 let vězení. \n\nZáchranka Rašína převezla do Podolského sanatoria. Lékařský tým vedl prof. Julius Petřivalský, asistovali mu internista Ladislav Syllaba a chirurg Rudolf Jedlička. Rašínův zdravotní stav byl podle lékařů beznadějný – kulka ho zasáhla do jedenáctého obratle, v němž uvízla. Poranění míchy způsobilo úplné ochrnutí dolních končetin a těžké poruchy střev a močového měchýře; po šesti týdnech utrpení došlo k infekci mozkomíšního moku, k bakteriální sněti a sepsi. Dne 18. února ráno Rašín zemřel. Pohřben je v Praze-Dejvicích na hřbitově Šárka u kostela sv. Matěje. Jednou z jeho posledních starostí bylo, zda atentát nesouvisí s jeho sporem s legionářskými představiteli, což by podle něj bylo tragickým nedorozuměním. V reakci na jeho smrt byl přijat zákon na ochranu republiky, který byl připraven již v předchozím roce. Pro svoji kontroverznost byl tento nepopulární zákon schválen až v reakci na atentát, který posloužil jako vhodná příležitost k jeho schválení.\n\nAlois Rašín byl po celý život orientován nacionalisticky, v mládí zastával radikální postoje, ale postupem života se stával konzervativcem. Jako ekonom byl pod vlivem svého učitele Albína Bráfa stoupencem rakouské ekonomické školy (Carl Menger, Eugen von Böhm-Bawerk a Friedrich von Wieser). Jako ministr financí prosazoval striktní rozpočtovou politiku a snažil se zejména posílit československou měnu, čímž ovšem prohloubil i dopad následující hospodářské krize na tuzemský průmysl a export. Už mezi roky 1921 a 1923 se cenová hladina snížila o 43 %, export klesl o 53 % a nezaměstnanost vzrostla ze 72 na 207 tisíc osob. V době první republiky se stavěl kriticky ke skupině politiků okolo Hradu, ale k pravděpodobnému vyostření konfliktu s nimi vzhledem k Rašínově náhlé smrti nedošlo.\n\n12. září roku 1899 se oženil s Karlou Janskou, dívkou z pražské vlastenecké rodiny. Jedním z jejích bratří byl Jan Janský, pozdější objevitel krevních skupin. Manželka byla Rašínovi vždy velkou oporou. Ze šťastného manželství se narodily tři děti – synové Ladislav a Miroslav a dcera Ludmila.\n\n\nJiž za svého života a v následujícím desetiletí byl Rašín několikrát portrétován, většina výtvarných děl je uložena ve sbírkách Národního muzea v Praze:\n\nMístní názvy:\n\n\n"}
{"id": "76797", "url": "https://cs.wikipedia.org/wiki?curid=76797", "title": "Blixa Bargeld", "text": "Blixa Bargeld\n\nBlixa Bargeld (vl. jménem Christian Emmerich; * 12. ledna 1959, Západní Berlín, Německo) je skladatel, hudebník, herec, zpěvák.\n\nJe hlavním protagonistou industrialové hudební skupiny Einstürzende Neubauten, také vystupoval se skupinou Nicka Cavea Nick Cave and the Bad Seeds.\n\nV roce 1980 založil skupinu Einstürzende Neubauten, jež existuje dodnes.\n\nV roce 2013 zahájil spolupráci s italským hudebníkem Teho Teardo. během tří let spolupráce vydali tři alba:\n\n"}
{"id": "76805", "url": "https://cs.wikipedia.org/wiki?curid=76805", "title": "Lucius Sextius", "text": "Lucius Sextius\n\nLucius Sextius Lateranus byl plebejského rodu, desetkrát zvolen tribunem lidu a jako první plebejec byl zvolen v roce 366 př. n. l. římským konzulem. Postaral se spolu s Gaiem Liciniem s jeho spolutribunem o takzvaný Sextiův a Liciniův zákon (v latině \"Lex Licinia Sextia\")\n\nPo vydrancování Říma Galy kolem roku 387 př. n. l. se Římané pustili do oprav města. To však nejvíce postihlo plebeje, kteří trpěli zadlužením a nemohli své dluhy splácet. Důsledkem toho se plebejové zaprodávali patricijům do otroctví. Patricijové této situace zneužívali ke svému obohacování na úkor plebejů.\n\nTéto záležitosti se ujali dva tribunové lidu, Lucius Sextius a Gaius Licinius. Navrhli tři zákony ve prospěch plebejů: \n\n\nPo deseti letech dlouhých vnitřních bojů mezi patriciji a plebeji byly nakonec tyto zákony přijaty a byl zvolen první plebejec do konzulského úřadu.\n\nPodle římského historika Livia se celý proces o tyto zákony spustil díky Liciniově manželce, která se cítila dotčena tím, že její manžel nemá také vysoké postavení jako manžel její sestry, jenž byl vojenským tribunem. Její otec Marcus Fabius Ambustus ji pak slíbil, že její manžel bude mít také vysoké postavení a začal tyto zákony plánovat spolu se svým zetěm a Luciem Sextiem.\n\n"}
{"id": "76809", "url": "https://cs.wikipedia.org/wiki?curid=76809", "title": "Sremský okruh", "text": "Sremský okruh\n\nSremský okruh (sr. \"Sremski okrug\", Сремски округ, chorv. \"Srijemski okrug\", maď. \"Szerémségi Körzet\", slov. \"Sriemski okres\", sla. Сримски окрух, rum. \"Districtul Srem\") se nachází na severozápadě Srbska, leží v regionu Srem v autonomní oblasti Vojvodina. Správní centrum je ve městě Sremska Mitrovica\n\n\n"}
{"id": "76811", "url": "https://cs.wikipedia.org/wiki?curid=76811", "title": "Škoda 14T", "text": "Škoda 14T\n\nŠkoda 14T je částečně nízkopodlažní pětičlánková tramvaj vyráběná plzeňskou společností Škoda Transportation a od roku 2006 provozovaná v Praze. V médiích bývá často označována Porsche podle výrobcem a dopravním podnikem propagovaného faktu, že design navrhla firma Porsche Design Group, dceřiná společnost automobilky Porsche; mezi zájemci o kolejová vozidla se používá i složenina \"Porschetra\". Po představení pokročilejšího typu Škoda 15T „ForCity“ v březnu 2008 výrobce začal pro 14T (a její sesterské typy) používat obchodní jméno Elektra.\n\nMenšími modifikacemi byly z typu 14T odvozeny tramvaje Škoda 16T pro Vratislav a Škoda 13T pro Brno.\n\nCena jednoho vozu je 57 miliónů Kč; Praha jich objednala 60.\n\nŠkoda 14T je jednosměrný šestinápravový motorový částečně nízkopodlažní tramvajový vůz. Skládá se z pěti článků navzájem spojených klouby a krycími měchy. Každý lichý článek má pevně připojený hnací dvojnápravový podvozek, sudé jsou nesené mezi lichými. Na pravé straně vozové skříně se nachází patery dveře pro vstup cestujících (po dvou dvoukřídlých v sudých článcích a jednokřídlé na konci 5. článku) a jednokřídlé pro řidiče. Délka je srovnatelná s tříčlánkovou tramvají Tatra KT8D5 z 80. let; na rozdíl od ní však (polo)kruhová podlaha v kloubech není samostatně otočná, ale pevně spojená se sudými články.\nŠkoda 14T je částečně nízkopodlažní v nesených sudých článcích; liché články mají sníženou podlahu, sice níže než u starších vozidel, stále ji však od nízkopodlažní části dělí schod o výšce 25 cm. Kabina řidiče je oddělena od prostoru pro cestující přepážkou z tmavého plexiskla se zamčenými dveřmi; její podlaha je o další schod výše a aby měl řidič přehled nad vozovkou srovnatelný s vysokopodlažními tramvajemi, má vysoké odpružené křeslo s opěrkou pro nohy dalších cca 20 cm nad podlahou. Hlavním přístrojem v kabině řidiče je multifunkční zobrazovač s barevnou obrazovkou, jehož základem je český programový systém Control Web. Software mj. znemožňuje projíždět zatáčky nadměrnou rychlostí a vůbec automaticky reguluje rychlost podle omezení trati. Na rozdíl od starších tramvají není 14T ovládána pedály, ale pákou po řidičově levé ruce. Stejně jako vozy Tatra KT8D5R.N2P (modernizované KT8D5) je 14T vybavena kamerovým systémem a dvojicí monitorů, díky nimž řidič může sledovat okolí vozu i jeho vnitřek (kamery jsou ve všech článcích umístěny v kopuli z tmavého skla pod stropem v levém předním rohu); záběry z venkovních kamer mířících dozadu jsou stranově převráceny jako ve zpětném zrcátku, mimoto má tramvaj dvě zpětná zrcátka u postranních oken kabiny: pravé nese „tykadlo“ od stropu skříně, levé je upevněno odspoda. Dále je tramvaj vybavena interkomem pro spojení cestujících s řidičem.\n\nVůz může vyjet stoupání až 85 ‰ (maximum na pražských tratích je 80 ‰). Má tři typy brzd: elektrohydraulickou střadačovou brzdu, elektromagnetickou kolejnicovou brzdu, hlavní provozní brzdou je elektrodynamická brzda, která umožňuje rekuperaci elektrické energie při brzdění. Pro informaci cestujících byla tramvaj vybavena digitálními transparenty (čelní + boční orientace s číslem linky a cílovou stanicí).\n\nPo uvedení do provozu se Škoda 14T setkala s kritikou cestující veřejnosti. Tramvaji je zejména vytýkáno:\n\nŘeditel pro realizaci Škody Transportation Marek Herbst v rozhovoru v březnu 2008 prohlásil, že „požadavek DP na průjezdní profil na celé trase všech linek, a to včetně centra s úzkými ulicemi (...) má své důsledky, například pro vnitřní prostor tramvaje,“ tj. „z toho nutně vyplývá, že nemůže být tak široká, jak tomu bylo u předchozích modelů.“ Na dotaz na reakci cestujících uvedl pouze spokojenost matek s kočárky, případně vozíčkářů. Dále řekl, že „tzv. jedenapůlsedáky, na které se vejde jeden dospělý a malé dítě,“ jsou určeny pro rodiče s malými dětmi.\n\nZakázku na dodávku 20 vozů v ceně 1,3 miliardy Kč a opci na dalších 40 tramvají zkoumal v roce 2003 Úřad pro ochranu hospodářské soutěže pro mnoho nejasností v zadání výběrového řízení a možnost dodatečně měnit předmět plnění zakázky. V prvním stupni rozhodování ÚOHS v září 2003 prohlásil výběrové řízení za neplatné. Ve druhém stupni řízení, při rozhodování o podaném rozkladu v prosinci 2003, však rozhodnutí zmírnil, platnost výběrového řízení uznal a nařídil jen dílčí změny podmínek.\n\nPrvní dva vozy 14T byly vyrobeny na podzim 2005. První tramvaj vykonala technicko-bezpečnostní zkoušku na konci listopadu v Plzni. Na přelomu listopadu a prosince probíhaly v Plzni též zkušební jízdy (pod evidenčním číslem 113). Poté byla převezena do Prahy a 13. prosince 2005 byla slavnostně předána zástupcům města vč. primátora s evidenčním číslem 9111 (začátek stovkové řady je obsazen 4 nepoužívanými tramvajemi Tatra RT6N1). Následovaly různé zkoušky, od konce ledna zkušební a od dubna běžný provoz s cestujícími. Dne 9. února 2007 byl vůz za účelem úpravy na sériové provedení odvezen zpět do Škody Transportation; do Prahy se vrátil 23. května.\n\nDruhý prototyp byl do Prahy přivezen na sklonku roku 2005. Obdržel evidenční číslo 9112. Během roku 2006 na něm probíhaly různé zkoušky za účelem doladění softwarového vybavení tramvaje. Využíván byl rovněž pro zaškolování řidičů. Při zkoušce zkratem v Ústředních dílnách DP 6. září 2006 mu selhaly brzdy, v zatáčce vykolejil, poničil zaparkovaný automobil a vážně zranil technika; poraněn byl i řidič. Při opravě vozu proběhla také úprava na sériové provedení a v polovině února 2007 vyjel poprvé s cestujícími.\n\nV letech 2005 až 2009 bylo vyrobeno celkem 60 vozů.\n\nOd 28. ledna 2006 byl vůz č. 9111 zkušebně provozován na nejdelší lince 3 procházející celým městem (Lehovec–Modřany). Hned 3. února museli cestující na Václavském náměstí vystoupit, když signalizace ukázala poruchu; po odjezdu vlastní silou do vozovny se zjistila nečistota v elektroinstalaci z výroby, respektive pouze uvolněný konektor. Po získání homologace byl vůz nasazen do pravidelného provozu od 5. dubna.\n\nVůz 9112 sloužil jen ke zkouškám; třetí byl dodán až 30. října. Dodávky se opožďovaly; zatímco podle původní smlouvy mělo být v roce 2006 dodáno 10 kusů, přišly pouze 3. Výrobce zpoždění dohnal až počátkem roku 2008 a po březnovém představení následného typu Škoda 15T naopak uvedl, že původní harmogram naplánovaný do počátku r. 2010 hodlá o rok uspíšit.\n\nDo konce roku 2006 měly tramvaje Škoda 14T pět nehod, v následujícím 18. Vyjma havárie prototypu na zkušební trati šlo o drobné kolize.\n\nVůz č. 9125 se v listopadu 2007 stal jubilejní stou tramvají vyrobenou ve \"Škodě Transportation.\n\nV březnu 2008 DP oznámil, že Škoda 14T přestane být nasazována na frekventovanou linku 9 procházející centrem města kvůli špatnému stavu trati v Seifertově ulici na Žižkově, jelikož tramvaj, těžší než ostatní typy, by mohla svou vahou zlomit kolej. V červenci 2008 se tramvaje Škoda 14T na linku 9 po rekonstrukci této tratě a přilehlé tratě v Olšanské ulici vrátily.\n\nOd 18. června 2008 byla pro 14T podobně uzavřena v Holešovicích část ulice Dukelských hrdinů blíž k nábřeží kpt. Jaroše; na linku 12 přestaly být nasazovány, zatímco linka 14 byla odkloněna přes Hlávkův most.\n\nV březnu 2009 byl dodán poslední, šedesátý vůz tramvaje 14T s evidenčním číslem 9170.\n\nPrvním vyřazeným vozem typu 14T se stala tramvaj ev. č. 9165, která byla v roce 2012 zrušena po nehodě z 19. září 2011, kdy do ní zezadu narazila souprava vozů T6A5.\n\nV roce 2014 byly téměř všechny tramvaje 14T odstaveny kvůli konstrukčním nedostatkům, způsobujícím mj. praskání nosných částí vozidla. Opravy jsou prováděny přes strojní pojištění pražským dopravním podnikem. Rovněž dochází k úpravě umístění sedadel v lichých článcích. Náklady na rekonstrukci jednoho vozu provozovatel odhaduje na 1,8 milionů korun, první takto upravené vozy měly být zařazeny do provozu v červnu 2015.\n\nDne 18. dubna 2016 představil Dopravní podnik hl. m. Prahy modernizovanou variantu vozu 14T, konkrétně se jednalo o první rekonstruovaný vůz ev. č. 9148. V prvním, třetím a pátém článku byla sedadla nově uspořádána příčně, celý vůz také obdržel nový typ sedáků inspirovaný laminátovými sedačkami používanými v tramvajích Tatra T3. Inovováno bylo rovněž vnější barevné řešení vozidla. U vozu č. 9148 byla prozatímně použita fólie, kterou má u dalších tramvají nahradit lak. V rámci rekonstrukce byly rovněž opraveny trhliny na konzolách určených k uchycení táhel, která vedou podvozek a přenášejí tažné a brzdné síly.\n\nVšech 57 provozních tramvají 14T má být rekonstruováno do roku 2019.\n\n"}
{"id": "76825", "url": "https://cs.wikipedia.org/wiki?curid=76825", "title": "Kaktusovité", "text": "Kaktusovité\n\nKaktusovité (\"Cactaceae\"), známé též jako kaktusy je čeleď dvouděložných rostlin z řádu hvozdíkotvaré. Jsou to vytrvalé rostliny se sukulentními stonky specifické stavby. Většina druhů nemá zelené listy, ty se přeměnily v trny. Květy mají mnoho okvětních lístků i tyčinek. Plodem je bobule.\n\nKaktusy zahrnují asi 1900 druhů ve 127 rodech. S výjimkou jediného druhu ripsalisu pocházejí výhradně z Ameriky, kde jsou rozšířeny od Kanady až po Patagonii. Největší počet druhů se vyskytuje v oblasti jz. USA a sz. Mexika a také v jihoamerických Andách.\n\nKaktusy náležejí mezi oblíbené a obecně známé okrasné rostliny, pěstované v nepřeberném množství druhů. Opuncie mexická a některé jiné druhy jsou v tropech a subtropech pěstovány pro ovoce. Lofofory, \"Echinopsis pachanoi\" a další druhy slouží jako halucinogeny.\n\nKaktusy jsou vytrvalé sukulentní rostliny dosti rozmanitého vzhledu. Většina pozemních druhů má kulovitý až sloupcovitý, popřípadě i zploštělý a článkovaný dužnatý stonek velmi specifické stavby. Stonek je na povrchu hrbolkatý, žebernatý až křídlatý. Většina druhů kaktusů je bezlistá a listy jsou přeměněny v trny. Plně vyvinuté listy nalezneme pouze u několika vývojově nejpůvodnějších rodů. Některé tyto kaktusy (\"Pereskia lychnidiflora\", \"Quiabentia verticillata\") mají stromovitý vzrůst a mohou dosáhnou výšky až 15 metrů. Drobné a brzy opadavé listy se objevují i u podčeledi \"Opuntioideae\". Specifickým orgánem kaktusů jsou areoly. Jsou to v podstatě zkrácené postranní větévky, které mají vlastní růstové pletivo i cévní zásobení a nesou trny, případně i různé typy trichomů. U nemnohých kaktusů trny v dospělosti chybějí (např. lofofora, \"Ariocarpus\", \"Blossfeldia\"). Epifytické kaktusy mají buď tenké stonky s okrouhlým průřezem (např. \"Rhipsalis\"), nebo zploštělé stonky (fylokládia) připomínající dužnaté listy (\"Epiphyllum\", \"Disocactus\" aj.).\n\nKvěty kaktusů jsou často pohledné a nápadné, zpravidla jednotlivé nebo řidčeji po několika na vrcholcích areol, výjimečně vrcholové (\"Pterocactus\") nebo uspořádané v latovitých či vrcholíkovitých květenstvích (\"Pereskia\"). U většiny druhů jsou oboupohlavné a pravidelné. Květy mají dlouhou češuli, která je holá nebo pokrytá listenovitými šupinami, areolami, trichomy nebo i ostny. Okvětí je většinou složeno z velkého počtu lístků postupně přecházejících od kališních ke korunním. Tyčinek bývá velmi mnoho. Semeník je až na řídké výjimky (některé druhy \"Pereskia\") spodní, srostlý ze 3 až 20 plodolistů a obsahující jedinou komůrku s mnoha vajíčky. Čnělka je jediná, počet bliznových laloků odpovídá počtu plodolistů. Plodem je dužnatá nebo suchá, za zralosti nepukavá nebo pukající bobule. Plody mohou být na povrchu lysé, šupinaté, chlupaté nebo ostnité. Semen bývá mnoho, u některých zástupců mohou nést míšek nebo strofiolu. Osemení je různým způsobem skulpturováno.\n\nKaktusům se poněkud podobají i některé jiné sukulentní rostliny, které jim však vesměs nejsou nijak příbuzné a také se vyskytují v jiných částech světa. Podobný vzhled je produktem přizpůsobení se obdobným ekologickým podmínkám. Kaktusům asi nejpodobnější jsou některé sukulentní pryšce, a to včetně žebernatých, sukulentních, trnitých stonků. Některé pryšce mají i kulovitý vzrůst. Lze je snadno rozeznat podle zcela odlišných květů, v nekvetoucím stavu pak např. podle párových trnů, které na rozdíl od trnů kaktusů vznikly přeměnou párových palistů. Všechny sukulentní pryšce pocházejí ze Starého světa, zejména z Afriky, zatímco kaktusy jsou rozšířeny v Americe. Z jiných čeledí se mohou kaktusům poněkud podobat např. některé stapélie a jim příbuzné sukulenty z čeledi toješťovité.\n\nČeleď kaktusovité zahrnuje dohromady asi 1900 druhů ve 127 rodech. Největší rody jsou opuncie (\"Opuntia\", 205 druhů), mamilárie (\"Mammillaria\", 166 druhů) a \"Echinopsis\" (78 druhů) Až na jedinou výjimku se vyskytují výhradně v Americe a přilehlých ostrovech (např. Galapágy). Nejdále na sever (až po 56° severní šířky) dosahuje opuncie \"Opuntia fragilis\", která je rozšířena až po kanadské provincie Britská Kolumbie a Alberta. Do Kanady zasahuje také druh \"Opuntia humifusa\". Na jihu přesahují 50° jižní šířky v argentinské Patagonii rody \"Maihuenia\", \"Maihueniopsis\" a \"Pterocactus\".\n\nHlavní centrum druhové diverzity je v suchých oblastech Mexika a přilehlé oblasti jihu USA. Tato oblast je zvláště bohatá na sloupcovité kaktusy (zejména rody \"Pachycereus\", \"Stenocereus\", \"Carnegiea\", \"Myrtillocactus\", \"Cephalocereus\", \"Neobuxbaumia\" a \"Polaskia\"). Z nízkých kaktusů zde rostou zejména mamilárie (\"Mammillaria\"), \"Echinocereus\" a \"Coryphantha\".\n\nDalší druhotné centrum diverzity je ve střední části jihoamerických And v oblasti Peru, Bolívie a severní Argentiny. Převažují zde kulovité kaktusy zejména z rodů \"Gymnocalycium\", \"Echinopsis\", \"Parodia\" a rebucie (\"Rebutia\"). Další centra lze nalézt v severovýchodní Brazílii (rody \"Pereskia\", \"Tacinga\", \"Facheiroa\", \"Stephanocereus\", \"Espostoopsis\" aj.), v oblasti středozápadní a jižní Brazílie, Paraguaye, Uruguaye a severovýchodní Argentiny (rody \"Frailea\", \"Harrisia\", \"Opuntia\", \"Cereus\", \"Gymnocalycium\", \"Parodia\"), ve středním a severozápadním Chile (mnoho endemických druhů rodů \"Copiapoa\" a \"Eriosyce\") a na Karibských ostrovech (endemické rody \"Consolea\", \"Leptocereus\" a \"Dendrocereus\"). Dva monotypické endemické rody (\"Jasminocereus\" a \"Brachycereus\") rostou na Galapágách.\n\nJediným druhem kaktusu rozšířeným mimo Ameriku je \"Rhipsalis baccifera\", který je mimo značné části tropické Ameriky rozšířen i v tropické Africe, Madagaskaru a jiných ostrovech západního Indického oceánu a také na Srí Lance.\n\nKaktusy rostou na široké škále stanovišť od vyprahlých pouští až po tropické deštné lesy. Největší počet druhů je ovšem soustředěn do suchých, polopouštních oblastí. V jihoamerických Andách dosahují až do nadmořských výšek okolo 5000 metrů. Některé stenoendemické druhy jsou svým výskytem omezeny na izolované výchozy vápenců, sádrovců nebo hadců.\n\nKaktusy se rozličnými způsoby přizpůsobily růstu a úspěšnému přežití v suchém prostředí. Většina druhů zcela ztratila zelené listy a fotosyntetizuje stonkem. Stonky jsou sukulentní, na povrchu chráněné tlustou pokožkou se zanořenými průduchy a obsahují pletiva, v nichž je shromažďována vláha. Často jsou ještě chráněny ostny nebo dlouhými vlasovitými chlupy. CAM metabolismus umožňuje mít průduchy v pokožce v denním žáru zavřené, čímž se omezují ztráty vody odparem. K otevření průduchů a výměně plynů dochází v noci. Kořenový systém bývá mělký a rozprostřený, u některých zástupců je přítomen i hluboký kůlovitý hlavní kořen.\n\nVětšina druhů kaktusů je cizosprašná, nejsou tedy schopny samoopylení. Většina kaktusů je opylována včelami, což je u kaktusů pokládáno za základní a původní způsob opylování. Některé druhy však mají specializovaný způsob opylení. Řada druhů rebucií má květy s úzkou květní trubkou a kolovitou korunou s odstávajícími korunními plátky, které jsou opylovány motýly. V rámci různých skupin kaktusů se nezávisle vyvinulo též opylování kolibříky s charakteristickými průvodními znaky, jako jsou červené, nevonné, trubkovité a často i dvoustranně souměrné květy vytvářející množství nektaru. Příkladem je \"Cleistocactus\", \"Disocactus\", \"Schlumbergera\", \"Pereskia stenantha\", \"Opuntia cochenillifera\" nebo mamilárie \"Mammillaria poselgeri\". Řada druhů, zejména z podčeledi \"Cactoideae,\" je specializována na opylování lišaji (\"Epiphyllum phyllanthus\", \"Selenicereus wittii\") nebo netopýry (sloupcovité kaktusy \"Carnegiea\", \"Pilosocereus\", epifytní \"Weberocereus\" aj.).\n\nV květech kaktusů jsou v přírodě poměrně často nacházeny různé druhy brouků a larvy řady druhů se v nich vyvíjejí, k opylování však významným způsobem nepřispívají.\n\nDužnaté a sladce chutnající plody většiny druhů jsou vyhledávány a šířeny zejména ptáky. U některých drobných kulovitých druhů se suchými plody se o šíření semen starají mravenci. Řada druhů (např. \"Cereus)\" má kombinaci obou typů šíření semen. Pokud se o plody nepostarají ptáci, uschnou na rostlině a po puknutí z nich vypadávají drobná semena, která vyhledávají mravenci pro dužnaté poutko (\"funiculus\"). Plody některých opuncií jsou silně ostnité a přichytávají se na srsti zvířat. Některé druhy opuncií, mamilárií aj. rodů se podobným způsobem šíří vegetativně pomocí snadno se odlamujících, ostnitých segmentů stonku. Plody některých druhů (\"Pereskia bahiensis\", \"Acanthocereus brasiliensis\") po dozrání opadávají na zem, kde puknou a vydávají sladkou vůni. Vyhledávají je různé větší druhy savců. Semena \"Pterocactus\" a \"Espostoa blossfeldiorum\" a celé, nafouklé plody některých druhů \"Neoporteria\" se šíří větrem. Drobounká semena některých druhů kulovitých kaktusů (např. \"Parodia\") se šíří dokonce vodou, přičemž strofiola slouží jako plovák. Také \"Selenicereus wittii\", epifytní druh rostoucí v periodicky zaplavovaných lesích Amazonie, má\nKaktusy zpravidla tvoří velké množství semen, úspěšnost uchycení semenáčků však bývá nízká. Semena rozšiřuje celá řada různých živočichů, jako jsou netopýři, hlodavci a jiní savci, ptáci, ještěrky, krabi, hmyz, a dokonce i ryby. Jsou šířena také větrem a vodou. V Karibiku přispívají k úspěšnému uchycení semenáčků hurikány.\n\nKaktusy představují v suchých oblastech významný zdroj potravy pro širokou škálu různých živočichů a poskytují jim i úkryt. Například dužnaté plody \"Carnegiea gigantea\" živí přinejmenším 20 různých druhů ptáků.\n\nU zástupců čeledi bylo zjištěno 60 různých alkaloidů. Nejčastěji se jedná o tyraminové alkaloidy a fenethyl-aminy. Kaktusy rodu ježunka obsahují značné množství halucinogenního meskalinu a příbuzných alkaloidů. U tohoto rodu a většiny zástupců \"Pachycereeae\" jsou obsaženy též tetrahydroisochinolinové alkaloidy (anhalidin, pellotin aj.). Častý je také obsah triterpenů, glykosidů a steroidních sloučenin. Fenolické sloučeniny jsou přítomny jen ve stopách a třísloviny chybějí.\nJasné zbarvení květů i plodů způsobují barviva betalainy, zatímco anthokyany zcela chybějí.\n\nV klasických taxonomických systémech (Cronquist, Dahlgren, Tachtadžjan) byla čeleď \"Cactaceae\" řazena do řádu \"Caryophyllales\". Podle výsledků molekulárních analýz je nejblíže příbuznou skupinou čeleď \"Anacampserotaceae\", oddělená v systému APG III od čeledi \"Portulacaceae\".\n\nV současné taxonomii je uznáváno asi 1900 druhů kaktusů, počet dosud publikovaných druhových názvů však dosahuje 12000. Enormní počet neplatných názvů souvisí s pěstitelským zájmem o tyto rostliny.\n\nNejvyšší druhy sloupcovitých kaktusů mohou dosáhnout výšek až 20 metrů. Jedná se o druh \"Carnegiea gigantea\" a některé druhy rodu \"Neobuxbaumia\". Největší květy nalezneme u rodu \"Hylocereus\". Dosahují délky až 30 centimetrů a obdobné šířky. Nejmenším druhem kaktusu je \"Blossfeldia liliputana\". Tento kulovitý kaktus původem z jihoamerických And dosahuje velikosti jen 12 mm. Nejodolnějšími kaktusy vůči nízkým teplotám jsou některé opuncie. Severoamerické druhy \"Opuntia fragilis\" a \"Opuntia humifusa\" snášejí mráz až do -35 °C.\n\n\nOpuncie mexická je pěstována v mnoha tropických a subtropických zemích pro jedlé plody. Na místních trzích mají význam i plody některých jiných kaktusů, zejména z rodů \"Hylocereus\", \"Myrtillocactus\", \"Echinocereus\" a \"Pereskia\". Mladé stonky různých druhů opuncií se konzumují vařené a někdy slouží i jako krmivo pro dobytek. V Mexiku se kandují některé vonné druhy rodu \"Ferocactus\".\n\nSloupcovité kaktusy se vysazují jako neprostupné zábrany a ohrazení. V některých oblastech bez stromů slouží stonky sloupcovitých kaktusů i v dnešní době jako palivo.\nAztékové a jiné mexické indiánské kmeny získávaly z červců nopálových žijících na opunciích červené barvivo. Tuto kulturu později převzali dobyvatelé a barvivo bylo známo jako karmín. Ačkoliv jeho využití z větší části vytlačila syntetická barviva, dosud se v některých zemích získává a slouží zejména v potravinářství (E 120) a kosmetice.\nNěkteré kaktusy mají halucinogenní účinky. Mezi nejznámější náleží mexický peyotl (\"Lophophora williamsii\") a jihoamerický San Pedro (\"Echinopsis pachanoi\"). Jejich využití má tisíciletou tradici.\n\nKaktusy mají nemalý význam jako okrasné rostliny a jsou pěstovány v nepřeberném množství druhů a forem.\n\nÚspěšné pěstovaní kaktusů vyžaduje dodržení dvou podmínek, jednak respektování období vegetace a období zimního klidu a zadruhé opatrnou zálivku. Následující pravidla jsou obecná pro většinu druhů. Speciální požadavky vyžadují většinou jen druhy pěstované kaktusáři. Odlišně se pěstují epifytické kaktusy.\n\nVegetační období je od dubna do října. Kaktusy musí být umístěny na místo s přímým slunečním svitem. Vyžadují obvykle nad 5 hodin oslunění denně. Při kratším oslunění se výběr prosperujících druhů zužuje. Rostou, na temeni jsou vidět přirůstající nové areoly s trny a mladá světlejší pokožka. Kaktusy mají být díky zálivce napité. Zálivka začíná v dubnu, vrcholí v květnu a červnu. V červenci, kdy jsou noční teploty vysoké, mají některé druhy letní období klidu (\"Rebutia\", \"Lobivia\" a další). Na podzim se již zálivka omezuje. Během vegetace je možné 2× až 4× doplnit zálivku o hnojiva. Po každé zálivce musí následovat proschnutí celého objemu substrátu. Trvalá vlhkost kořenů, žádoucí pro nesukulentní rostliny, vede k hnilobě kořenů a zániku. Během déletrvajících dešťů se zálivka vynechává. Sukulenty snadno vydrží několik měsíců bez zálivky, zatímco jedna nevhodná zálivka může vést k jejich zániku. Zálivku je možné doplnit o rosení.\n\nv období nedostatečného slunečního svitu v listopadu až březnu jsou kaktusy v období klidu odpovídajícímu stagnaci v suchém období na nalezištích. Vyžadují umístění v suchu a chladu. Většině druhů vyhovuje teplota 8 – 12 °C. Světlo je vhodné, ale není nutné. Zásadně se nezalévají, vodu nevyužijí a vede k hnilobě kořenů a zániku rostliny. Taktéž vysoká vzdušná vlhkost je nebezpečná. Běžně sesycháním ztrácí třetinu objemu.\n\nKaktusy se přesazují dle potřeby, občas doporučované každoroční přesazování není nutné a u větších sbírek ani proveditelné. Traduje se z dob, kdy neexistovaly účinné postřiky proti kořenovým škůdcům. Nejvhodnější období na přesazování je jaro. Substrát má obsahovat jednu až dvě třetiny hrubšího propraného písku nebo antuky, složení zbývající zeminy není příliš podstatné. Kaktusy v přírodě během suchého období ztrácejí vedlejší kořeny, proto při přesazování nemá smysl zachovávat kořenový bal. Většinou se starý substrát zcela odstraní, včetně vedlejších kořenů a hlavní kořeny se zkrátí na polovinu až třetinu. Ranky se nechají několik dní zaschnout. Sází se do suchého substrátu a zalévá se nejdříve týden po zasazení.\n\nneboli štěrková kultura. Místo běžného substrátu s obsahem zeminy se používá anorganický inertní materiál, obvykle písek a antuka o zrnění 2 – 6 mm, proprané a zbavené prachu. Takový substrát je chemicky inertní, nemění složení, je vzdušný, omezuje vývin škůdců a plísní a kaktusy v něm dobře koření. Snadno se regeneruje, propláchnutím se vyplaví organické zbytky a soli, propařením zničí škůdci. Při přesazování pak není nutné shánět novou zeminu. Do zálivky se asi 4× ročně přidává plné hnojivo s obsahem stopových prvků.\nznamená umístění během vegetace v květnu až září do venkovního prostředí, např. do předokenních truhlíků, na balkon, na zvýšené místo třeba stůl do zahrady. Kaktusy vystavené přímému slunečnímu záření, střídání teplot během dne a ranní rose mají mohutné trny, vybarvenou pokožku, jsou otužilé a dobře kvetou. Není vhodná pro mexické pouštní druhy jako je \"Aztekium\", \"Ariocarpus\", \"Astrophytum\", \"Sclerocactus\", které během vegetace vyžadují vysoké teploty.\n\nMnoho druhů vytváří odnože. Často je možné je lehce oddělit. Pevně přirostlé odnože je nutné v místě spojení odříznout, aby nedošlo k vytržení cévního svazku z mateční rostliny. Ranku je nutné nechat zaschnout, nesmí na ni přijít voda. Po zaschnutí se odnož zasadí a substrát se mírně zvlhčuje. Také je možné vyčkat na vytvoření zárodků kořenů bez zasazení na suchu a sázet až po jejich objevení.\n\nRozmnožování semeny vyžaduje především ochranu proti plísním a trpělivost. Substrát se sterilizuje přepařením, pěstební nádoby také nebo chemicky (peroxidem, lihem). Semena se očistí od zbytků pulpy a ošetřují se fungicidy. Drobná semena se do substrátu pouze zatlačují, nezasypávají se. Klíčí během 1 až 3 týdnů.\n\n\"Acanthocereus\",\n\"Acharagma\",\n\"Ariocarpus\",\n\"Armatocereus\",\n\"Arrojadoa\",\n\"Arthrocereus\",\n\"Astrophytum\",\n\"Austrocactus\",\n\"Austrocylindropuntia\",\n\"Aztekium\",\n\"Bergerocactus\",\n\"Blossfeldia\",\n\"Brachycereus\",\n\"Brasilicereus\",\n\"Brasiliopuntia\",\n\"Browningia\",\n\"Calymmanthium\",\n\"Carnegiea\",\n\"Castellanosia\",\n\"Cephalocereus\",\n\"Cereus\",\n\"Cintia\",\n\"Cipocereus\",\n\"Cleistocactus\",\n\"Cleistocana\",\n\"Coleocephalocereus\",\n\"Consolea\",\n\"Copiapoa\",\n\"Corryocactus\",\n\"Corynopuntia\",\n\"Coryphantha\",\n\"Cumulopuntia\",\n\"Cylindropuntia\",\n\"Dendrocereus\",\n\"Denmoza\",\n\"Discocactus\",\n\"Disocactus\",\n\"Echinocactus\",\n\"Echinocereus\",\n\"Echinopsis\",\n\"Epiphyllum\",\n\"Epithelantha\",\n\"Eriosyce\",\n\"Escobaria\",\n\"Escontria\",\n\"Espostoa\",\n\"Espostocactus\",\n\"Espostoopsis\",\n\"Eulychnia\",\n\"Facheiroa\",\n\"Ferocactus\",\n\"Frailea\",\n\"Geohintonia\",\n\"Grusonia\",\n\"Gymnocalycium\",\n\"Haageocereus\",\n\"Haagespostoa\",\n\"Harrisia\",\n\"Hatiora\",\n\"Hylocereus\",\n\"Jasminocereus\",\n\"Lasiocereus\",\n\"Leocereus\",\n\"Lepismium\",\n\"Leptocereus\",\n\"Leuchtenbergia\",\n\"Lophophora\",\n\"Maihuenia\",\n\"Maihueniopsis\",\n\"Mammillaria\",\n\"Matucana\",\n\"Melocactus\",\n\"Micranthocereus\",\n\"Mila\",\n\"Miqueliopuntia\",\n\"Myrtgerocactus\",\n\"Myrtillocactus\",\n\"Neobuxbaumia\",\n\"Neolloydia\",\n\"Neoraimondia\",\n\"Neowerdermannia\",\n\"Nopalea\",\n\"Obregonia\",\n\"Opuntia\",\n\"Oreocereus\",\n\"Oroya\",\n\"Ortegocactus\",\n\"Pacherocactus\",\n\"Pachycereus\",\n\"Parodia\",\n\"Pediocactus\",\n\"Pelecyphora\",\n\"Peniocereus\",\n\"Pereskia\",\n\"Pereskiopsis\",\n\"Pfeiffera\",\n\"Pierrebraunia\",\n\"Pilosocereus\",\n\"Polaskia\",\n\"Praecereus\",\n\"Pseudoacanthocereus\",\n\"Pseudorhipsalis\",\n\"Pterocactus\",\n\"Pygmaeocereus\",\n\"Quiabentia\",\n\"Rauhocereus\",\n\"Rebutia\",\n\"Rhipsalis\",\n\"Samaipaticereus\",\n\"Schlumbergera\",\n\"Sclerocactus\",\n\"Selenicereus\",\n\"Stenocactus\",\n\"Stenocereus\",\n\"Stephanocereus\",\n\"Stetsonia\",\n\"Strombocactus\",\n\"Strophocactus\",\n\"Tacinga\",\n\"Tephrocactus\",\n\"Thelocactus\",\n\"Tunilla\",\n\"Turbinicarpus\",\n\"Uebelmannia\",\n\"Weberbauerocereus\",\n\"Weberocereus\",\n\"Yavia\",\n\"Yungasocereus\"\n\n"}
{"id": "76827", "url": "https://cs.wikipedia.org/wiki?curid=76827", "title": "Jasmila Žbanić", "text": "Jasmila Žbanić\n\nJasmila Žbanić (* 19. prosince 1974 Sarajevo, Socialistická federativní republika Jugoslávie) je bosenskohercegovská režisérka bosňáckého původu.\n\nJasmila Žbanić odpromovala na Akademii scénických umění v Sarajevu, obor filmové a divadelní režie. Je zakladatelkou uměleckého sdružení \"Deblokada\" (Deblokáda). V roce 2006 zvítězil její celovečerní film \"Grbavica\" na Berlínském filmovém festivalu, odkud si také odvezla další dvě ceny, Cenu Ekumenické rady a Cenu za mír.\n\n\n\n"}
{"id": "76828", "url": "https://cs.wikipedia.org/wiki?curid=76828", "title": "Nick Hornby", "text": "Nick Hornby\n\nNick Hornby (* 17. dubna 1957 v Redhill, Surrey) je britský spisovatel, esejista, editor a fanoušek fotbalového klubu Arsenal FC. Žije v londýnském Highbury (Islington). Oblíbenými tématy jeho humorně laděných knih jsou muži, hudba a fotbal.\n\nAngličtinu vystudoval na univerzitě v Cambridge a živil se zpočátku jako učitel. Psal také recenze do různých časopisů (\"The Sunday Times\", \"Time Out\", \"The Literary Review\", \"The Independent\"). V roce 1992 vyšla jeho první kniha kritických esejí o současných amerických spisovatelích (\"Contemporary American Fiction\"), ale známým se stal až autobiografickou \"Fotbalovou horečkou\", kde zásadní mezníky svého života (počínaje rozvodem rodičů v roce 1968) datuje podle fotbalových zápasů.\n\nV roce 1993 se mu narodil syn Danny, u kterého byl ve čtyřech letech diagnostikován autismus. Se svou bývalou manželkou Virginií Bovellovou a dalšími rodiči se podílel na založení TreeHouse, speciální školy pro autistické děti.\n\nJeho sestrou je spisovatelka Gill Hornbyová, jejímž manželem je romanopisec Robert Harris. V roce 2000 Harris přispěl do Hornbyho sbírky \"Speaking with the Angel\" (\"Rozmlouvání s andělem\") krátkou povídkou „PMQ“.\n\n\n\n\n\n"}
{"id": "76830", "url": "https://cs.wikipedia.org/wiki?curid=76830", "title": "Srem", "text": "Srem\n\nSrem (srbsky Srem (Срем), chorvatsky Srijem) je historické území na východě Slavonie mezi řekami Dunajem a Sávou o rozloze 6865,8 km², rozdělené dnes mezi Chorvatsko a Srbsko.\n\nVětšina Sremu je součástí Sremského a Jihobačského okruhu nejsevernější srbské autonomní oblasti Vojvodina. Malá část je součástí Bělehradu, v jehož rámci tvoří městské části Zemun, Nový Bělehrad a Surčin. Nejzápadnější část Sremu pak v rámci Chorvatska tvoří téměř celé území Vukovarsko-sremské župy, okrajové části leží také v Osijecko-baranjské a Brodsko-posávské župě.\n\n"}
{"id": "76831", "url": "https://cs.wikipedia.org/wiki?curid=76831", "title": "Chronic Town", "text": "Chronic Town\n\nChronic Town je EP vydané americkou kapelou R.E.M. v roce 1982 u I.R.S. Records. \"Chronic Town\" ukazuje charakteristický styl kapely, například mumlaný zpěv a vyhýbání se standardním tématům populární hudby, lásce a vztahům.\n\nKapela nebyla při vydání spokojena s kvalitou zvuku, ačkoliv fanoušci a kritici hodnotili album jako velice povedené. Díky těmto pozitivním ohlasům umožnilo I.R.S. Records kapele nahrát své debutové album, \"Murmur\", které bylo vydáno v roce 1983.\n\nV roce 1987 bylo celé \"Chronic Town\" součástí CD verze výběrového alba \"Dead Letter Office\", které je v současnosti jediným zdrojem, na kterém je \"Chronic Town\" dostupné na CD.\n\nAutory všech skladeb jsou Bill Berry, Peter Buck, Mike Mills a Michael Stipe.\n\n\n"}
{"id": "76835", "url": "https://cs.wikipedia.org/wiki?curid=76835", "title": "Banát", "text": "Banát\n\nBanát (sr. Банат, \"Banat\", rum. \"Banat\", maď. \"Bánát\" či \"Bánság\", něm. \"Banat\", slov. \"Banát\") je oblast v jihovýchodní Evropě, rozdělená na tři části: východní se nachází v Rumunsku (Timiș, Caraș-Severin a částečně Arad a Mehedinți), západní v Srbsku (srbský Banát ve Vojvodině) a menší severní část v Maďarsku (Csongrád). Je součástí Panonské roviny, na jihu je ohraničen Dunajem, řekou Tisou na západě, na severu řekou Mureș a na východě jižními Karpaty.\n\nVe starověku byl Banát obýván Dáky, kteří byli od roku 106 pod římskou nadvládou.\n\nV průběhu 6. století přišli do oblasti Slované, během 9. století byl Banát připojen k Bulharské říši. V 11. století se oblast dostala pod kontrolu Uherska.\n\nV roce 1552 byl Banát dobyt Osmanskou říší, která ho ovládala až do roku 1716, kdy byli Turci poraženi Evženem Savojským. Během turecké nadvlády a v důsledku válek bylo území téměř vylidněno a bylo tvořeno pustými lesy a bažinami. Požarevackým mírem (1718) připadla země rakouskému soustátí. V roce 1720 byl guvernérem Banátu jmenován Claudius Mercy (1666–1734), který se zasloužil o částečné zregenerování oblasti, močály okolo Dunaje a Tisy byly vyčištěny, kanály a silnice za velkých nákladů obnoveny. Za vlády Marie Terezie začal být Banát dosidlován evropskými kolonisty. Jednalo se především o Němce ze Švábska, ale i z jiných částí svaté říše římské, Francouze z Lotrinska, Slováky atd. V té době bylo založeno mnoho vesnic a kromě zemědělství se začalo využívat i místního nerostného bohatství, protože příchozí obyvatelé byli nejen rolníci, ale i obchodníci a řemeslníci. Oblast byla pod vojenskou správou až do roku 1751, kdy Marie Terezie zavedla v Banátu správu civilní s výjimkou Banátské Krajiny na jihu, která zůstala součástí rakouské vojenské hranice až do jejího zrušení v r. 1871.\n\nV roce 1779 byl Banát připojen k Uhersku. Po revoluci v roce 1848 se dostal pod přímou vládu rakouské koruny jako Srbská Vojvodina a Temešský Banát (něm. \"Woiwodschaft Serbien und Tamisch Banat\"), ale v roce 1860 byl znovu připojen k Uhersku a byl jeho součástí až do 31. října 1918, kdy zde vznikla krátkodobá Banátská republika (kterou uherská vláda uznala), jež však již 15. listopadu 1918 byla likvidována srbskými vojsky. Roku 1919 byl potom Banát rozdělen mezi Rumunsko (východní, větší část) a Království Srbů, Chorvatů a Slovinců (západní, menší část). Jen nepatrná část připadla Maďarsku. Tomu odpovídá i současná podoba hranic. Rozhraničení Banátu bylo v závěru první světové války předmětem vzájemných sporů mezi Rumunskem a vznikající Jugoslávií (královstvím SHS). Rumunsko apelovalo na to, že mu byl přislíbeno celé území Banátu ve smlouvě se západními spojenci v roce 1916. Západní mocnosti kontrovaly tím, že Rumunsko uzavřelo separátní mír. Výsledné kompromisní rozdělení území bylo problematické pro obě strany; rumunský premiér Take Ionescu byl označen za zrádce národa.\nBěhem druhé světové války se po porážce Jugoslávie stala její část Banátu předmětem sporů. O připojení této části Banátu usilovaly jak Rumunsko, tak Maďarsko. Na druhé straně zdejší německé obyvatelstvo usilovalo o zřízení německého státu v údolí Tisy a Dunaje, který by zahrnoval rovněž Bačku a Srem. Obě snahy zůstaly bez úspěchu a zbytek jugoslávského Banátu zůstal pod formální správou Srbska. Během bělehradské operace byl Banát osvobozen a obnoven stav před válkou.\n\nVývoj celkového počtu obyvatelstva udává tabulka níže. Je třeba přihlédnout k tomu, že údaje zde uvedené jsou ovlivněny změnou hranic statistických celků a především zde nejsou po r. 1919 zahrnuty údaje z maďarské části Banátu.\n\nV druhé polovině 17. století obývali rovinatou část Banátu Srbové, zatímco na východní, hornaté části žili Rumuni. V polovině 18. století byly tři východní okresy (Lugoj, Caransebeș a Orșova) obývány Rumuny, ve středu země (Timișoara, Lipova, Vršac, Nova Palanka, Ciacova a Cenad) žilo smíšené obyvatelstvo a tři západní okresy (Veliki Bečkerek, Pančevo and Velika Kikinda) obývali Srbové. Maďaři zde do této doby prakticky nežili, protože z obavy před odlidňováním sousedních oblastí bylo přesidlování odtud do Banátu povoleno teprve od r. 1789.\n\nÚdaje o národnostním složení, které jsou až do sčítání počátkem 20. století odhady, udávají podstatný nárůst německého a maďarského obyvatelstva v Banátu. Prvotními podklady pro určení skladby obyvatel jsou matriky, a proto jsou údaje ovlivněny především příslušnosti ke konfesi (např. Srbové a Řekové jsou uváděni dohromady). Národnostní složení koncem 19. století je zdokumentováno pouze v rumunské části Banátu. Později i zjišťované údaje vypovídají spíše o jazykových komunitách, protože vycházejí z \"obcovací řeči\", neboť se nepřihlíželo ani k příslušnosti k etnické skupině, ani k mateřskému jazyku.\n\nNěmecká menšina byla v důsledku vývoje koncem druhé světové války a po ní v Banátu značně oslabena. V létě r. 1944 byli Němci především z rumunské části evakuováni, ale po válce bylo jim umožněno se do Rumunska vrátit. Naproti tomu do srbské části se navrátit nesměli a zbylé německé obyvatelstvo zde bylo soustředěno v tzv. vesnických táborech. Z Němců, kteří zůstali, bylo koncem roku 1944 několik tisíc (odhady kolísají mezi 12 000 až 30 000), převážně žen, odvezeno na nucené práce do Sovětského svazu, především na Donbas, a to jak z rumunské, tak jugoslávské části Banátu.\nOd r. 1948 bylo povolena hromadná emigrace do Francie těm, kdo se prohlásili za potomky lotrinských imigrantů. Později byla povolena i emigrace individuální. Zatímco v rumunské části zůstávala v oblasti po roce 1950 zhruba polovina z původního německého obyvatelstva, v jugoslávské části to bylo asi 16 % a německá menšina zde koncem padesátých let prakticky vymizela.\nOdliv Němců probíhal i v Rumunsku, ale nijak intenzivně. Emigrace se zrychlila po pádu železné opony, takže ročně se vystěhovalo okolo 15 tisíc Němců.\n\nNíže uvedená tabulka udává přehled národnostního složení v Banátu. Je třeba přihlédnout k tomu, že údaje z jugoslávské, resp. srbské části a rumunské části byly získávány v rozdílných letech, dále k tomu, že Slováci jsou v rumunských zdrojích uváděni mezi ostatními, takže jejich celkový počet je vyšší, a nakonec k tomu, že se během let měnila metodika deklarování národnosti.\n\nČeští a němečtí osadníci, kteří do rumunského Banátu přišli v polovině 19. století z českých zemí, se nazývají počeštělým rumunským výrazem Pémové.\n\nV rumunském Banátu založili Češi vesnice Gerník, Rovensko, Svatá Helena, Bígr, Eibentál, Šumice, Svatá Alžběta. Šest vesnic včetně Svaté Alžběty, zaniklé roku 1847, leží v župě Caraș Severin, Eibentál v župě Mehedinți.\n\nČeští Němci založili severněji vesnice Wolfswiese, Weidenthal, Weidenheim a Lindenfeld.\n\nV jižní části srbského Banátu založili Češi vesnici Češko Selo a osídlili Krušici a další.\n\nV roce 2013 se v jedné z českých vesnic, Eibentálu, uskutečnil kulturní krajanský Festival Banát, na kterém se představují různá hudební a divadelní tělesa. Na jeho přípravě se podílel organizační štáb z Českolipska, z této vesnice a z organizace Člověk v tísni.. Festival se od té doby koná v Eibentálu každoročně. V roce 2017 nahradili organizátoři původní společnou autobusovou dopravu speciálně vypraveným vlakem z Prahy až do rumunské Oršovy, odkud se návštěvníci akce přesunuli dále loděmi po Dunaji. \n\n\n"}
{"id": "76840", "url": "https://cs.wikipedia.org/wiki?curid=76840", "title": "Achilles", "text": "Achilles\n\nAchilles (řecky Ἀχιλλεύς, latinsky Achillēs, česky někdy také \"Achilleus\", což je transliterace z řečtiny) je postava z řecké mytologie. Nejzásadnější je jeho pověstná účast v Trojské válce, v níž byl podle podání v Homérově Iliadě jednou z centrálních postav a nejlepším válečníkem.\n\nAchilles je syn bohyně Thetis a krále Pélea.\nO jeho matku, mořskou bohyni Thetis, se dříve ucházel sám bůh Zeus, avšak zalekl se věštby, že její syn bude mocnější než otec. Ustoupil tedy smrtelníkovi a věštba se vyplnila. Péleův syn byl nejudatnějším a nejúspěšnějším bojovníkem pod hradbami Tróje.\nMatka ho po narození podle jedné verze pověsti koupala v podsvětní řece Styx, podle druhé verze ho potírala ambrózií a zakalovala nad ohněm. Při zakalování ji však přistihl Péleus, Thetis Achilla vyděšena upustila a Péleus ji vyhnal. Proto zůstala pata za kterou ho Thetis držela jediným zranitelným místem (známá Achillova pata), Péleus ji nechtěným vyrušením zabránil zakalování dokončit.\n\nAchillovým vychovatelem se stal moudrý kentaur Cheirón. Když dospěl, nepodařilo se Thetidě uchránit ho před trojskou válkou. Thetis ho ukryla do ženského chrámu, kde ho převlečeného za ženu skrývala, protože dle věštby měl její syn žít buď úžasný, ale krátký život hrdiny, nebo dlouhý a spokojený život průměrného vladaře. Jako matka si samozřejmě přála pro syna delší život. Pro Achilla byl vyslán král Odysseus, který provedl jeden ze svých pověstných kousků, které mu vynesly pověst nejmazanějšího muže tehdejšího světa. Aby poznal, která z dívek je Achilles (všechny měly roušky zakrývající obličej a dlouhé splývavé šaty), nechal na zem vysypat šperky a mezi ně pohodil meč. Když si dívky prohlížely šperky, na nádvoří zařinčeli jeho zbrojnoši zbraněmi a „dívka“, která se jediná vrhla po meči, byl samozřejmě Achilles. Odysseus ho poté přesvědčil, že život hrdiny, i když krátký, je lepší než dlouhá léta života bez slávy. Achilles se k němu přidal a Thetis, když viděla, že si její syn vybral osudovou volbu sám, pro něj nechala ukovat nejskvělejší zbroj u zbrojíře bohů, Hefaista.\n\nDevět let Achilles udatně bojoval v čele achájského vojska, než mu Agamemnón ze závisti odňal jeho oblíbenou zajatkyni Bríseovnu, která byla sestřenkou Párida a Hektóra. Achilles se přestal zúčastňovat bitev a Trójané začali vítězit. Jeho nejlepší přítel Patroklos nemohl unést porážku Řeků a vyžádal si od Achilla jeho zbroj s tím, že bude předstírat, že bojovné Myrmidony Achilles sám vede do boje. To se Patroklovi stalo osudným, v boji se střetl s Hektorem, který ho zabil. Hektor zklamaně zjistil, že jeho protivníkem nebyl Achilles, nicméně právem vítěze si vzal Achillovu zbroj. Teprve po Patroklově smrti se Achilles vrátil na bitevní pole, jeho matka mu narychlo nechala ukovat Hefaistem přes noc novou zbroj, a v souboji porazil hlavního trójského hrdinu Hektora, záštitu Tróje. Zanedlouho poté vycítil, že jej bohové volají k sobě, a šťastný (ze své nesmrtelnosti v činech) odešel na poslední souboj. Zde ho Paris, zbaběle schovaný v křoví, podle trefil šípem do paty: Rána byla tak hluboká, že na toto zranění paty na místě podlehl. Došlo k tomu ve chvíli, kdy chtěl Ainea (podle věštby budoucího krále Tróje) zasáhnout kopím, ale v tu klopýtl, což se mu stalo osudným. To se událo při útoku na Tróju, kdy už Řekové téměř vnikli do města. Achilles tak naplnil proroctví, že Tróju nedobude, a padl před jejími hradbami a po jeho zabití Řekové v panice ustoupili. Na Achillově pohřbu spáchala Bríseovna sebevraždu, jelikož bez něj nemohla žít a nechtěla si vzít jeho syna Neoptolema, jak jí Achilles nabídl.\n\nAchilles byl brzy pomstěn Filoktétem, jenž trefil Parida Herakleovými (Herkulovými) šípy do oka: Parida, který se dobelhal do paláce, Helena odmítla ošetřit, a když ho jeho bratři chtěli přenést, spadl jim na zem a šíp se mu zarazil hluboko do hlavy, načež zemřel.\n\nPověstný byl také válečný vůz, který Achilles řídil, tažený nesmrtelnými koňmi, které jeho otci darovali bohové k svatbě s bohyní Thetis.\n\nTrója byla objevena Heinrichem Schliemannem v pahorku Hissarlik na území dnešního Turecka.\n\n\n"}
{"id": "76844", "url": "https://cs.wikipedia.org/wiki?curid=76844", "title": "Diskžokej", "text": "Diskžokej\n\nDiskjockey (diskžokej), někdy také DJ (dý džej), je osoba, která vybírá a pouští předem připravenou hudbu určenou pro veřejnou produkci.\n\nPoprvé se tento termín vyskytuje v souvislosti s rozhlasovým vysíláním, kdy komentátoři uváděli a přehrávali populární hudbu z gramofonových desek. Gramofonové desky se označují v angličtině i slovem disc. První diskjockejové byli ti, kdo „jezdili na gramofonových deskách“. Později byl výraz zkracován na DJ.\n\nZa totality, kdy výraz diskžokej zněl kapitalisticky, byli nazýváni uvaděči diskotékových pořadů či pouštěči desek.\n\nDnes je význam označení DJ mnohem širší. DJ nejen že pouští připravenou hudbu, ale tuto hudbu i jistým způsobem „obrábí“. S použitím moderních technologií hudbu v okamžiku přehrávání upravují, mixují s jinými písničkami, přirozenými a umělými zvuky atd.\n\nKlubový DJ je DJ, který vybírá a hraje hudbu v klubech. Jeho scéna je od párty u sousedů nebo v malém klubu a disco až po velké akce na stadiónech. Hlavní zaměření klubového DJ je hudba, kterou hraje. Své sety stavějí na výběru různých skladeb, čímž kontrolují hladinu energie tančícího davu a používají techniku zvanou beatmatching pro jemný, nepostřehnutelný přechod mezi jednotlivými skladbami.\n\nSlovním spojením DJ na svatbu lze označit v poslední době velice oblíbeného DJe, který hraje na svatebních večírcích. Hraní DJe na svatbě má svůj původ v USA, v ČR není příliš tradiční. Nicméně v posledních několika letech tento druh hraní narůstá na veliké oblibě a mít tak na svatební oslavě diskžokeje není nic neobvyklého. Takový DJ zpravidla plní i funkci moderátora večera a hudební mixy přizpůsobuje věkově různorodému publiku, jenž na svatbách bývá. Nejedná se tedy o klasickou diskotéku v pravém slova smyslu. Během hudební produkce by měly zaznít i zamilované skladby a chybět by neměl ani první novomanželský tanec. Výhoda DJe oproti kapele spočívá především v žánrově rozmanitějších skladbách, možnosti delší produkce a nižší ceně. Nižší jsou také nároky na potřebný prostor.\n\n\n"}
{"id": "76846", "url": "https://cs.wikipedia.org/wiki?curid=76846", "title": "Klement VI.", "text": "Klement VI.\n\nKlement VI. (rodným jménem Pierre de Rosieres) (1291 hrad Maumont, Corrèze, Francie – 6. prosince 1352, Avignon, tamtéž) zvaný Veliký, byl papež francouzského původu, čtvrtý v avignonském exilu, vládl od 7. května 1342 až do své smrti.\n\nNarodil se na hradě v Maumontu v rodině Viléma Rogera, purkrabího z Rosiers v kraji Limousin a Vilemíny de Mestre. Navštěvoval nejprve benediktinskou školu v opatství La Chaise Dieu v départementu Haute-Loire, kde se v 16 letech stal profesem benediktinského řádu a pro své schopnosti byl přijat ke studiu teologie na univerzitu v Paříži. Již během studií získal renomé učence a řečníka.\n\nPo absolutoriu byl roku 1322 jmenován knězem u Sv. Pantaleona v Savigneux en Forez, kde sloužil do roku 1323, v chrámu Sv. Baudilla v Nîmes se objevil roku 1324. Ve věku třiceti pěti let, 23. června 1326 jej papež Jan XXII. jmenoval opatem kláštera benediktinů ve Fécamp v Normandii.\n\nDne 3. prosince 1328 se stal biskupem v Arrasu a 24. listopadu 1329 arcibiskupem v Sens. Rozhodující pro jeho kariéru nejvyššího preláta bylo uvedení na dvůr francouzského krále Filipa VI., jemuž se zalíbil a stal se proto členem královské rady.\n\nKlement VI. byl čtvrtým z papežů, kteří sídlili v \"avignonském zajetí\". Proslul svým nepotismem, když jmenoval do významných círekvních úřadů své příbuzné, bylo jimi např. 9 z 10 kardinálů.\nV průběhu jeho pontifikátu propukla velká morová epidemie (1347–1350), která podle některých odhadů zahubila až 1/3 evropské populace. Papež epidemii přežil díky pravidlu pobytu mezi dvěma ohni, kterými jeho lékaři vypalovali zdroje nákazy. Křesťané měli být očištěni následnými poutěmi Svatého roku.\n\nJeho papežský dvůr proslul jako kulturní a intelektuální centrum. Oslavovali jej spisovatelé Boccaccio, Francesco Petrarca, s úctou k němu vzhlížely světice Kateřina ze Sieny či Brigita Švédská. Pokračoval v budování velkolepého stavebního komplexu své rezidence: hradu s novým papežským palácem, papežskou katedrálou a uměleckými sbírkami. Byl jedním z tzv. „světských papežů“ – jako ctitel výtvarného umění a estét uvedl na svůj dvůr do Avignonu italskou malířskou školu, nazývanou dále \"škola avignonská\". Nebyl příliš duchovně zaměřený, v hospodaření svého dvora zavedl merkantilismus.\n"}
{"id": "76849", "url": "https://cs.wikipedia.org/wiki?curid=76849", "title": "Pedro Salinas", "text": "Pedro Salinas\n\nPedro Salinas Serrano (27. listopadu 1891, Madrid – 4. prosince 1951, Boston) byl španělský spisovatel známý především svými básněmi a esejemi. Řadí se ke generaci 27.\n\nSyn obchodníka, Pedra Salinase Elmas a Soledad Serrano Fernándezové. Vystudoval právo a filosofii, svůj život zasvětil univerzitnímu vyučování, které započal jako lektor španělštiny na Sorbonně od 1914 po 1917. Zde dosáhl titulu profesora literatury a zamiloval se do díla francouzského prozaika Marcela Prousta, jehož \"À la recherche du temps perdu\" přeložil do kastilštiny.\n\nOženil se s Margaritou Bonmatí Botellovou. Salinas jí psal každý den milostné dopisy, které byly posléze vydány jeho dcerou Soledad Salinasovou jako \"Cartas de amor a Margarita\" (1912-1915). Měl i syna Jaime Salinase, který dosáhl uznání také jako básník a spisovatel, napsal ceněnou biografii o svém otci \"Travesía. Memorias (1925–1955)\".\n\nV roce 1918 Pedro dostává pod svoji správu katedru na univerzitě v Seville (kde byl jeho žákem i Luis Cernuda) a mezi lety 1922 a 1923 vyučoval na Cambridge, později se vrátil a přešel na univerzitu v Murcii (1923–1925). Roku 1925 vydal modernizovanou verzi \"Cantar de Mio Cid\".\n\nRoku 1926 přichází do Madridu a zde zakládá časopis \"Índice Literario\", aby informoval širší veřejnost o kulturním dění; ve stejném roce píše \"Los Cuatro Vientos\".\n\nByl jmenován profesorem Ústřední jazykové školy a sekretářem Universidad Internacional de Verano de Santander. Zde, v létě 1932 poznal americkou studentku Katherine Whitmoreovou, která je adresátkou jeho básnické trilogie \"La voz a ti debida\" (Hlas pro tebe), \"Razón de amor\" (Rozum lásky) a \"Largo lamento\" (Dlouhý nářek). Katherine navazuje se Salinasem románek, ale Pedrova manželka se, pod tíhou pomluv, pokusí zabít.\n\n1939 si Katherin bere svého kolegu Brewera Whitmora a přestože má sporadické zprávy od Salinase, jejich vztah zde definitivně končí. Naposledy se viděli roku 1951, Katherin zesnula 1982, předtím ještě stihla vydat \"Epistolario\" – korespondenci mezi ní a Salinasem.\n\nŠpanělská občanská válka překvapuje Pedra v Santanderu, zde se dozvídá o zavraždění Federica Garcíi Lorky ve Víznaru, 19. srpna 1936. Odchází do exilu, cestuje po celé Evropě, od Francie po severní Afriku (Argel). Posléze odchází do Ameriky, aby vyučoval na Univerzitě Wellesley College a na Univerzitě v Baltimoru. V létě 1943 odchází na Univerzitu v Puerto Ricu, aby se o rok později vrátil zpět na baltimorskou univerzitu. \n\nSkonal v Bostonu 4. prosince 1951, je pohřben v San Juan v Puerto Rico.\n\n\n"}
{"id": "76850", "url": "https://cs.wikipedia.org/wiki?curid=76850", "title": "Hýždě", "text": "Hýždě\n\nHýždě (\"krajina hýžďová\", latinsky: \"regio glutealis\", v běžné hovorové mluvě se používají spíše termíny \"zadek\" nebo \"zadnice\" a vulg. \"prdel\") jsou krajinou těla, jejímž podkladem jsou hýžďové svaly a tukový polštář, který na nich leží. Svaly a tuk jim propůjčují charakteristický tvar dvou polokoulí.\n\nV blízkosti hýždí se nachází řitní otvor. Hýždě jsou také velmi silnou erotogenní zónou.\n\nNaproti pozadí člověka se nachází pohlavní orgán – u mužů penis a u žen vagina.\n\nHýždě jsou významnou erotogenní zónou i předmětem atraktivity, jak u mužů tak u žen, s ohledem na rozdílné upřednostňování různých erotogenních zón a objektů atraktivity z hlediska individuality. Mužům, kteří se zaměřují na ženská pozadí, se hovorově říká dolňáci (z angl. buttmen), potažmo mužům, shledávající atraktivnějšími ženské prsy před zadkem, se říká horňáci (breastmen). A jak už bylo zmíněno, rovněž velké procento žen shledává mužský zadek atraktivním a dle konceptu vytvořeného Vladimírem Menšíkem i je lze hovorově zařadit do skupin dolňačky (shledávají přednostně atr. mužský zadek) a horňačky (mužské prsní nebo/a břišní svaly).\n\nZ hlediska různých lidských ras lze obecně říci, že ženy se objemem hýždí dělí takto: asiatky mají obecně menší zadek, než bělošky a největší jej mají černošky. Odborníci tvrdí, že z erotického hlediska mají nejatraktivnější tvar pozadí míšenky bělocha a černošky, tzv. mulatky.\n\n"}
{"id": "76852", "url": "https://cs.wikipedia.org/wiki?curid=76852", "title": "Dva mrazíci", "text": "Dva mrazíci\n\nDva mrazíci je animovaný film režiséra a animátora Jiřího Trnky z roku 1954, v němž hlavní role (hlasy) vytvořili Vlasta Burian a Jan Werich.\n\nTento film je jediný film, který Burian namlouval, nebo nějaké postavě propůjčil hlas. Je to 38. film v jeho filmografii a je to také jeho jediný animovaný film (barevný). Jde o druhý film, ve kterém se potkali Vlasta Burian a Jan Werich (první byl hraný film \"Byl jednou jeden král\").\n\nAnimovaný film Dva mrazíci pojednává o dvou mrazících, jeden je ustrašený a druhý nebojácný. Škádlí dřevorubce, kteří si chodí do lesa pro dříví. Vždy mrazík vstoupí do dřevorubce a ten zmrzne. Až narazí na jednoho, který to mrazíkovi pořádně vytmaví.\n\n\n\n\n"}
{"id": "76854", "url": "https://cs.wikipedia.org/wiki?curid=76854", "title": "Nejlepší člověk", "text": "Nejlepší člověk\n\nNejlepší člověk je český film z roku 1954 v režii Václava Wassermana a Iva Nováka, v němž hlavní roli vytvořil Vlasta Burian.\n\nMěstečko Pětice – přelom 19. a 20. století: všichni radní, i se starostou Bublichem (Václav Vydra), jsou samí maloměšťáci. Blíží se volby a celá městská rada se snaží voliče přesvědčit, aby volili jejich „Měšťanskou koalici“. Při předvolebním sezením starosta s obecním tajemníkem Cuknerem (Josef Kemr) představí nový plán: rozhlednu. Místní poštmistr Čeněk Plíšek (Vlasta Burian) hned na to udělá recesi. Pan Šerpán (Gustav Hilmar) s hodinářem Víchem (Jaroslav Mareš) se rozhodnou radní vyzkoušet, jestli si o sobě myslí, že jsou nejlepší lidé. Víchův kamarád ze Švýcarska pošle balík, který je určen pro nejlepšího člověka v Pěticích, s cenou 1000 švýcarských franků – 7000 českých korun. Plíšek jej ukáže radním a ti se hned začnou hádat, komu balíček patří. Po několik týdnů se hádají, dokonce s poperou v Besedě a začnou se nenávidět. Plíšek je přeložen do Paďous, nechal ho tam přeložit starosta. Před odjezdem však Plíšek balíček otevře, aby se nedostal do nesprávných rukou. Je tam váleček do fonografu, na němž Šerpán namluvil monolog o nejlepším člověku. Plíšek si to poslechl a každému z radních řekl, co tam je a ještě jim řekl, že ti druzí to nevědí. Dopadne to tak, že se radní zase poperou a opět Besedu zdemolují. Zasáhnou však zase hasiči. Nakonec Plíšek odjíždí s přítelem a poštovním zřízencem Chourou (Stanislav Neumann) do Paďous a je zvědavý na tamější městskou radu.\nJde o druhý Burianův poválečný film, třicátý šestý v jeho kariéře a první poválečný, kde má hlavní roli. V této roli se přiblížil svým rolím předválečným a válečným.\n\n\n\n\n"}
{"id": "76856", "url": "https://cs.wikipedia.org/wiki?curid=76856", "title": "Částice &quot;ó můj bože&quot;", "text": "Částice &quot;ó můj bože&quot;\n\nÓ můj bože (v angličtině \"Oh-My-God particle\") je variace přezdívky „božská částice“, kterou se honosí Higgsův boson, ale tato označuje zcela jinou částici. Byla pozorována večer 15. října 1991 nad Salt Lake City v Utahu. Měla ultra-vysokou energii zhruba 3,2×10 eV, což odpovídá přibližně 50 J (makroskopická energie srovnatelná s kinetickou energií letícího baseballového míčku nebo s celkovou energií mikrobu). Částice se nejvíce podobala protonu pohybujícímu se téměř rychlostí světla (jestliže to byl proton, pak jeho energie musela být srovnatelná s 1×10 až 4,9×10 rychlosti světla – při pohybu touto rychlostí po dobu jednoho roku by částice zaostávala pouze o 46 nm za fotonem, který by vyrazil ve stejnou dobu) a její pozorování způsobilo šok astrofyzikům.\n\nOd prvního pozorování na detektoru univerzity v Utahu bylo zaznamenáno minimálně patnáct podobných událostí, které tento fenomén potvrzují. Zdroj takto vysokoenergetických částic zůstává záhadou, především protože interakce s modrým posuvem kosmického mikrovlnného záření ohraničuje vzdálenost, kterou tyto částice můžou urazit, než ztratí svou energii (tzv. Greisen-Zatsepin-Kuzminův limit).\n\nKvůli své hmotnosti by tato částice měla být jen málo ovlivňována kosmickým elektromagnetickým a gravitačním polem a její trajektorie by měla být snadno vypočitatelná. Ve vypočítaném směru však nebylo nic nalezeno.\n\n12. ledna 2005 na konferenci Americké astronomické společnosti představil fyzik Glennys Farrar závěr, že pět podobných vysokoenergetických kosmických paprsků, jež všechny byly detekovány v letech 1993 až 2003, vystopoval až k páru kolidujících galaxií vzdálených 450 miliónů světelných let od Země. Farrar spekuluje, že silná elektromagnetická pole mohla být při kolizi narušena, a urychlila tak nabité částice na extrémní energie, jež nakonec astronomové pozorovali.\n\n"}
{"id": "76865", "url": "https://cs.wikipedia.org/wiki?curid=76865", "title": "Seznam českých skladatelů", "text": "Seznam českých skladatelů\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "76866", "url": "https://cs.wikipedia.org/wiki?curid=76866", "title": "Muž v povětří", "text": "Muž v povětří\n\nMuž v povětří je český film z roku 1955 v režii Miroslava Cikána, v němž hlavní roli vytvořil Vlasta Burian.\n\nVe městě „Krásnov“ žije pyrotechnik Silvestr Čáp, bývalý sirkař který z továrny na sirky odešel, když mu řekli, že je blázen, když chce vynalézt „věčnou zápalku“. Svými pyrotechnickými výbuchy děsí celou ulici, hlavně sousedy Janurovou a Kořínka. Nakonec vše dobře dopadne: Silvestr zmoudří, přestane vynalézat „věčnou zápalku“, uzná svůj vynález LUXYT, pro sirkařskou továrnu připraví velkolepý ohňostroj k oslavám 150. výročí, smíří se svatbou své dcery Manky (Alena Vránová) s Jendou Pospíchalem (Jiří Sovák), vypeče svého spolupracovníka Zatrapu (František Filipovský) a vrátí se zpátky do továrny…\nPoslední film Vlasty Buriana, ve kterém hraje hlavní roli. Celkově jeho 39. film.\n\n\nVýroba: Studio uměleckých hraných filmů\n\n\n"}
{"id": "76868", "url": "https://cs.wikipedia.org/wiki?curid=76868", "title": "Seznam českých malířů", "text": "Seznam českých malířů\n\nSeznam českých malířů uvádí významnější české malíře. Kritériem pro uvedení malíře v seznamu je jeho významnost podle hledisek Wikipedie.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "76872", "url": "https://cs.wikipedia.org/wiki?curid=76872", "title": "Seznam českých vojevůdců", "text": "Seznam českých vojevůdců\n\nSeznam českých vojevůdců. \n\n\n"}
{"id": "76873", "url": "https://cs.wikipedia.org/wiki?curid=76873", "title": "Seznam českých duchovních", "text": "Seznam českých duchovních\n\nToto je Seznam českých duchovních. Duchovní jsou řazeni podle jednotlivých církví.\n\n"}
{"id": "76874", "url": "https://cs.wikipedia.org/wiki?curid=76874", "title": "Seznam českých světců", "text": "Seznam českých světců\n\nToto je seznam českých světců a blahoslavených. Obsahuje všechny světce, kteří zde působili, zemřeli, nebo jsou zde chovány jejich význačné ostatky.\n\n\n\n\n"}
{"id": "76876", "url": "https://cs.wikipedia.org/wiki?curid=76876", "title": "Jan Malík", "text": "Jan Malík\n\nJan Malík (15. února 1904, Příbram – 24. července 1980, Praha) byl český loutkař. Byl jedním z předních iniciátorů založení loutkářské katedry Divadelní fakulty AMU v Praze, kde následně sám také přednášel, a to režii a dějiny loutkového divadla. Právě on se zasloužil o obnovení činnosti mezinárodní loutkářské organizace UNIMA stejně jako o založení dodnes fungujícího Muzea loutkářských kultur v Chrudimi, kde je též vystavena jeho soukromá sbírka.\n\nJan Malík se narodil 15. února 1904 v Příbrami, v rodině učitele na chlapecké škole Jana Malíka a jeho manželky Františky, rozené Klosové. Vystudoval klasickou filologii na Filozofické fakultě Univerzity Karlovy. Dne 1. července 1930 získal titul PhDr. Dva roky působil jako pedagog – profesor reálného gymnázia v Praze XVI (Smíchov), od listopadu 1930 byl profesorem gymnázia v Novém Jičíně. \n\nDne 20. prosince 1930 se v Praze oženil s Mimi Topinkovou (civilní sňatek).\n\nDo roku 1945 byl zaměstnán ve Státním statistickém úřadu. Poté pracoval na ministerstvu informací a v roce 1949 založil Ústřední loutkové divadlo a stal se jeho ředitelem.\nZemřel 24. července 1980 v Praze.\n\nV Praze to bylo Poprvé se jako amatérský loutkoherec angažoval v roce 1923 v libeňském Sokolu. Ještě koncem 20. let, tedy v době studií na Karlově univerzitě, se začal projevovat Malíkův zájem o loutkové divadlo i v rovině teoretické, a tak se nedlouho poté stal sekretářem předsedy \"Loutkářského soustředění\" a šéfredaktora časopisu \"Loutkář\" Jindřicha Veselého. Svou činnost ale dále rozvíjel a již od 30. let se věnoval také režii a autorským textům (i ve světě úspěšná hra Míček Flíček se inspirovala pohádkou o Budulínkovi a motivem z Ladova Mikeše, kde titulní hrdina také uteče z domova poté, co rozbije hrnek). V jeho osobnosti se snoubilo nejen umělecké cítění a nadání, ale také dobré organizační schopnosti, kterých v oblasti loutkového divadla v dalších letech hojně využil. Vedle zmiňovaného Sokola se jeho působiště rozrostlo a v letech 1934–1939 působil také jako režisér Loutkového divadla Umělecké výchovy v Praze-Vinohradech.\nV Libni v roce 1939 spolu s dalšími amatérskými loutkáři, z jejichž řad pak vyšlo několik zakladatelů a budoucích členů již profesionálního souboru Ústředního loutkového divadla v Praze (ÚLD), založil Skupinu PULS (Pražská Umělecká Loutková Scéna).\n\nDne 27. září 1949 Malík založil \"Ústřední loutkové divadlo\" (ÚLD) v Praze. ÚLD se stalo jednou z prvních profesionálních loutkových scén v celém tehdejším Československu. Malík zakládal ÚLD se svými spolupracovníky z velké míry po vzoru Ústředního loutkového divadla Sergeje Obrazcova v Moskvě. Nutno zmínit, že Obrazcov měl na Malíka mimořádný vliv. Právě na základě zkušeností z Obrazcovova divadla Malík provedl modernizaci českého loutkářství – zasadil se o používání nových typů loutek, především „javajek“, které nahradily tradiční lidové marionety. Tento počin bývá někdy označován jako tzv. tyčková revoluce. \n\nSvou činnost zahájilo Ústřední loutkové divadlo dne 26. února 1950 premiérou hry Aloise Jiráska \"Pan Johanes\". \n\nMalík byl až do roku 1966 vůdčí osobností divadla. Byl v podstatě výhradním režisérem všech inscenací, které z valné většiny realizovat s hlavním výtvarníkem divadla Vojtěchem Cynibulkem. Právě Cynibulk výrazným způsobem ovlivnil a nasměroval výtvarný profil divadla. Vedle něj tu však působili i další výtvarníci – za všechny jmenujme alespoň Václava Havlíka. \n\n\n"}
{"id": "76877", "url": "https://cs.wikipedia.org/wiki?curid=76877", "title": "Seznam českých lékařů", "text": "Seznam českých lékařů\n\nToto je seznam českých lékařů uvedený v abecedním pořadí.\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "76879", "url": "https://cs.wikipedia.org/wiki?curid=76879", "title": "Zaostřit, prosím!", "text": "Zaostřit, prosím!\n\nZaostřit, prosím! je český povídkový film z roku 1956 v režii Martina Friče, v němž hlavní roli vytvořil Vlasta Burian. Tento film je poslední (v pořadí čtyřicátý) film Vlasty Buriana, který se v té době již potýkal s velkými zdravotními problémy.\n\nFilm obsahuje tři navzájem nesouvisející příběhy: první vypráví o účetním Přehršlem (Josef Kemr), kterého zajímá kariéra a stoupá po kariérním žebříčku, až nakonec jeho kariéra skončí. Druhý příběh je o literárním kritikovi Pošahalovi (Jan Pivec), který čeká na názor ministra. Poslední třetí je o řediteli (Gustav Heverle), který při své revizi na stavbě čeká „vzorný pořádek“ ale místo toho ho čeká „realita komunistického špatného pořádku“ a také setkání s účetním Duškem (Vlasta Burian).\n\n\n\n\n"}
{"id": "76883", "url": "https://cs.wikipedia.org/wiki?curid=76883", "title": "Wolf WR1", "text": "Wolf WR1\n\nWolf WR1 byl monopost Waltera Wolfa, který se v sezóně 1977-78 účastnil závodů Formule 1.\n\nVzniku tohoto monopostu předcházel spor W. Wolfa s Frankem Williamsem, v jehož stáji pracoval v roce 1975. Po tomto sporu se W. Wolf rozhodl vytvořit vlastní stáj, se kterou vstoupil do F1 již v roce 1976. V prvním období používal starší verze vozů Williams /Hesketh. Jelikož s těmito vozy dosahoval průměrných výsledků, rozhodl se W. Wolf postavit vlastní vůz.\n\nZa tímto účelem postavil nový návrhářský team pod vedením Harvey Postlethwaiteho, který měl za sebou úspěch s vozy Hesketh. Nový vůz byl sestaven již pro sezónu 1977. Nový vůz vycházel z tehdy nejběžnější kombinace hliníkové samonosné karoserie a motoru Cosworth DFV. Toto samo o sobě nebylo nijak novátorské, ale v kombinaci s velkou volností pro individuální nastavení se jednalo o konkurence schopný vůz. Barevný design vozu byl postaven na kombinaci tmavě modré a zlaté barvy.\n\nPrvním závodem tohoto vozu byla Grand Prix Argentiny 1977, kde za něj usedl pilot Jody Schecter. V tomto závodě se mu podařilo velmi překvapivě zvítězit. Jelikož tento úspěch dokázal zopakovat ještě při Grand Prix Monaka a Kanady, obsadil druhé místo. Jeho spolujezdec Bobby Rahal skončil bez bodů.\n\nV následující sezóně se tento vůz dostal na pódium pouze jedenkrá,t a to při Grand Prix Monaka. Při šestém závodu seriálu mistrovství světa v Belgii měl premiéru jeho následovník Wolf WR5, který nebyl zdaleka tak úspěšný.\n\nWR1 se ještě v letech 1979 a 1980 objevil v týmu Theodore Racing pro sérii závodů F1 Aurora\n\n\n\n"}
{"id": "76884", "url": "https://cs.wikipedia.org/wiki?curid=76884", "title": "Chorvatská rada obrany", "text": "Chorvatská rada obrany\n\nChorvatská rada obrany ( \"Hrvatsko vijeće obrane\"; \"Hrvatsko vijeće odbrane\", zkratka HVO) byla vojenská organizace Chorvatů za občanské války v Jugoslávii, aktivní v Bosně a Hercegovině.\n\nOrganizaci finančně i materiálně podporovala Chorvatská vládnoucí strana HDZ. HVO byla de facto vojenskou organizací chorvatské republiky v Bosně, Herceg-Bosny. Zformovala se 4. dubna 1992 a podílela se na vojenských akcích v celé zemi, například při bojích v Mostaru. Zanikla podepsáním mírové smlouvy mezi Franjo Tuđmanem, Slobodanem Miloševićem a Alijou Izetbegovićem v prosinci roku 1995. Zbylé jednotky se postupně přetransformovaly v chorvatskou část armády Federace Bosny a Hercegoviny.\n"}
{"id": "76890", "url": "https://cs.wikipedia.org/wiki?curid=76890", "title": "Dead Letter Office", "text": "Dead Letter Office\n\nDead Letter Office je výběrové album kapely R.E.M. vydané v roce 1987 jako jejich šesté album. Obsahuje nahrávky, pořízené v období od vzniku kapely až po jejich album \"Lifes Rich Pageant\", které nebyly na alba zařazeny, nebo byly B-stranami vydaných singlů. Na albu je také obsaženo několik coververzí oblíbených písní členů kapely, tří od The Velvet Underground a po jedné od Pylon, Aerosmith a Rogera Milleraa.\n\nAlbum při původním vydání na vinylech a kazetách obsahovalo 15 písní, ale na CD verzi byly přidány všechny písně z \"Chronic Town EP\" z roku 1982.\n\n\"Dead Letter Office\" se na americkém žebříčku umístilo na 52. a na britském na 60. místě a neprodalo se tolik kopií, aby získalo zlatou desku. Přesto je považováno za jedno z nejlepších výběrových alb vydaných významnou kapelou.\n\nAutory všech skladeb jsou Bill Berry, Peter Buck, Mike Mills a Michael Stipe, pokud není uvedeno jinak.\n\n"}
{"id": "76895", "url": "https://cs.wikipedia.org/wiki?curid=76895", "title": "Benedikt III.", "text": "Benedikt III.\n\nBenedikt III., \"latinsky\" Benedictus III, († 17. dubna 858 Řím) byl papežem od 29. září 855 až do své smrti.\n\nO Benediktovi III. je málo známo. Pocházel z římské rodiny, byl kardinálem knězem při kostele sv. Kalixta za hradbami a byl znám jako zbožný a vzdělaný muž. Když po smrti papeže Lva IV. původní kandidát Hadrianus odmítl, byl proti své vůli zvolen papežem. V jeho době už byly poměry mezi císařem a papežem napjaté a při volbách papežů docházelo ke konfliktům mezi císařskou a římskou stranou (reprezentovanou hlavně římským kněžstvem i šlechtou). Císařská strana podporovala jiného kandidáta Anastasia a Benedikta zajala. Římská strana a lid se však postavily na odpor a Benedikt byl vysvěcen.\n\nPo smrti císaře Lothara I. zasáhl Benedikt do sporů mezi jeho syny, postavil se proti byzantským tlakům a přijal návštěvu Ethelwulfa z Wessexu a jeho syna, pozdějšího krále Alfréda Velikého.\n\nV kronice Martina z Opavy z roku 1277 se uvádí, že před Benediktem byla na papežském trůnu žena přestrojená za muže. Odtud vznikla pověst o papežce Johaně, která je však poměrně pozdního původu a špatně doložena, takže většina historiků ji pokládá za smyšlenku.\n\n"}
{"id": "76896", "url": "https://cs.wikipedia.org/wiki?curid=76896", "title": "Mikuláš I. Veliký", "text": "Mikuláš I. Veliký\n\nSvatý Mikuláš I. Veliký (kolem 800 Řím – 13. listopad 867) byl papežem od 24. dubna 858 až do své smrti. Je připomínán jako upevňovatel papežské autority a moci, projevující rozhodující vliv na historický vývoj papežství a na jeho postavení mezi křesťanskými národy západní Evropy. Mikuláš tvrdil, že papež by měl mít autoritu nad všemi křesťany.\n\nV římskokatolické církvi byl prohlášen za svatého se svátkem dne 13. listopadu.\n\nMikuláš se narodil do významné šlechtické rodiny v Římě jako syn Defensora Theodora a získal vynikající vzdělání. Díky své zbožnosti, schopnostem a výmluvnosti vstoupil do služeb církve v raném věku. Byl podjáhnem papeže Sergiuse II. (844–847) a jáhnem papeže Lva IV. (847–855). Po smrti Benedikta III. (7. dubna 858) římský císař Ludvík II., který byl přítelem Říma, vstoupil do města, aby ovlivnil volby. Dne 24. dubna byl Mikuláš zvolen papežem a na trůnu v bazilice svatého Petra usedl v přítomnosti císaře. Poté nechal vystrojit třídenní hostinu na rozloučenou pro císaře. Následně v doprovodu římské šlechty navštívil císaře v jeho táboře za městem. Při této příležitosti vyšel císař Mikuláši vstříc a vedl jeho koně po určitou část cesty.\n\nMikuláš I. prosazoval svrchovanou autoritu papežství ve správě církve a byl po dlouhé době výraznou osobností na papežském stolci. Upevnění autority jeho úřadu, který byl dosud ovlivňován panovníky franské říše, napomáhalo její rozdělení roku 843 a oslabení autority karlovských panovníků. Papež se dostal do ostrých sporů s remešským arcibiskupem Hinkmarem a s konstantinopolským patriarchou Fotiem, v nichž hájil svrchovnost papeže nad všemi západními i východními církevními hodnostáři. Patriarcha Fotios ho obžaloval z hereze, mimo jiné kvůli používání tzv. filioque v praxi západní cíkrve.\n\nMikuláš podporovat misijní činnost křesťanstva. Schválil společenství v Brémách a Hamburku. Jmenoval sv. Ansgara arcibiskupem Brém a jeho nástupce do úřadu papežského legáta pro Dány, Švédy a Slovany. V mnoha jiných duchovních záležitostech vydal dopisy a rozhodnutí a učinil aktivní opatření proti biskupům, kteří opomíjené své povinnosti.\n\nV Římě Mikuláš přestavěl a vybavil několika kostelů a neustále se snažil povzbudit náboženský život. On sám vedl zbožný život vedený v duchu křesťanské askeze. Po smrti byl považován za světce.\n\nMikuláš rozhodl, že symbol kohouta by měl být umístěn na každý kostel, kde by sloužil jako náboženská ikona a vzpomínka na Petrovo zapření Krista. Od těchto dob mají stále některé kostely kohoutka na věžích.\n\n\n"}
{"id": "76897", "url": "https://cs.wikipedia.org/wiki?curid=76897", "title": "Hadrián II.", "text": "Hadrián II.\n\nHadrián II. (792 Řím – 14. prosince 872) byl papežem od 14. prosince 867 až do své smrti.\n\nSehrál velkou roli v misijním díle slovanských věrozvěstů Konstantina a Metoděje. V letech 867–868 Metoděj a především Konstantin obhájili v Římě používání staroslověnského jazyka při bohoslužbách. Papež Hadrián II. to potvrdil v listu Gloria in excelsis Deo. Bylo to poprvé, kdy byla na západě překonána tzv. trojjazyčná hereze – jednalo se o tvrzení latinských církevních otců, že bohoslužby mohou být slouženy pouze ve třech jazycích: řecky, hebrejsky a latinsky.\n\nV mládí se Hadrián oženil s dívkou jménem Stephanie, s níž měl dceru. Po jeho zvolení papežem s ním obě žily v Lateránském paláci v Římě. V roce 868 však byly uneseny a zavražděny.\n"}
{"id": "76898", "url": "https://cs.wikipedia.org/wiki?curid=76898", "title": "Jan VIII.", "text": "Jan VIII.\n\nJan VIII. (okolo roku 820 Řím – 16. prosince 882 Řím) byl papežem od 14. prosince 872 až do své smrti.\n\nPro moravské dějiny je tento papež zvláště významným, neboť jím vydaná bula \"Industriae tuae\" (Horlivosti tvé) postavila moravský stát pod ochranu papeže, zřídila moravské arcibiskupství a potvrdila používání slovanského jazyka pro křesťanskou liturgii. Byla vydána v roce 880, již o 5 let později však slovanskou liturgii zakázal papež Štěpán V.\n"}
{"id": "76899", "url": "https://cs.wikipedia.org/wiki?curid=76899", "title": "Marinus I.", "text": "Marinus I.\n\nMarinus I. (též Martin II.), (??, Gallese – 15. května 884 Řím) byl papežem od 16. prosince 882 až do své smrti.\n\nV letech 869–870 se zúčastnil Čtvrtého konstantinopolského koncilu, na kterém byl sesazen Fotios. Koncilu předsedali biskupové Donatus z Ostie a Štěpán z Ňepi a Marinus, tehdy s hodností jáhna.\n\nFotios se později Marinovi připomněl, když se jako jediný ozval proti jeho zvolení papežem. To ale nemělo význam, protože byl skutečně jediný, kdo protestoval. Sám císař Karel III. Tlustý se sice s novým papežem setkal, ale toto setkání proběhlo v přátelském duchu (Marinus I. patřil k progermánské straně). Během Marinova pontifikátu zapálili Saracéni klášter Monte Cassino.\n"}
{"id": "76900", "url": "https://cs.wikipedia.org/wiki?curid=76900", "title": "Hadrián III.", "text": "Hadrián III.\n\nSvatý Hadrián III. (?, Řím – 8. července 885 Spilamberto, Modena) byl papežem od 17. května 884 až do své smrti.\n\nZemřel nedaleko Modeny při cestě na setkání s Karlem III. Tlustým. Byl pochován v klášteře Nonantola. Jeho kult potvrdil v roce 1892 papež Lev XIII.. Hadrián má svátek 8. července, dříve 7. září.\n"}
{"id": "76901", "url": "https://cs.wikipedia.org/wiki?curid=76901", "title": "Štěpán V. (papež)", "text": "Štěpán V. (papež)\n\nŠtěpán V. (VI.) (?, Řím – 14. září 891 Řím) byl papežem od roku 885 až do své smrti. V roce 885 zakázal slovanskou liturgii.\n\nProblematika číslování papežů se jménem Štěpán je osvětlena v článku Štěpán II..\n"}
{"id": "76902", "url": "https://cs.wikipedia.org/wiki?curid=76902", "title": "Formosus", "text": "Formosus\n\nFormosus (asi 816 Ostie – 4. dubna 896 Řím) byl papežem od 6. října 891 až do své smrti.\n\nTento papež působil v Itálii v 9. století, v době, kdy se zde střetávaly různé politické tendence. V Římě působily dvě strany – progermánská, stranící panovníkům Východofranské říše, a profrancká, přiklánějící se spíše k Západofranské říši. Formosus, původně biskup z Porta, patřil k čelným představitelům strany progermánské. Angažoval se při pokusu o puč proti papeži Janovi VIII., za což byl exkomunikován. Rehabilitace se dočkal od papeže Marina I.\n\nV době jeho zvolení se politická situace změnila. Profranská strana ztratila politickou moc a progermánská strana se rozštěpila. Jedna část kléru nyní přála italskému králi Widovi ze Spoleta a jeho synu Lambertovi ze Spoleta, druhá část pak stála na straně východofranského krále Arnulfa a k této straně patřil i papež. Protože moc papeže byla italskými králi ohrožována, pozval Formosus do Itálie Arnulfa. Ten roku 896 dobyl Řím, pak byl ale stižen mrtvicí a musel Itálii opustit. Papež se stal terčem nacionálně ovlivněné nenávistné kampaně a byl během nepokojů pravděpodobně otráven.\n\nNenávist Lamberta ze Spoleta šla ale až za hrob a tak nechal roku 897 mrtvolu exhumovat a uspořádal s mrtvým Formosem soudní proces, známý jako synoda mrtvých.\n\n"}
{"id": "76903", "url": "https://cs.wikipedia.org/wiki?curid=76903", "title": "Bonifác VI.", "text": "Bonifác VI.\n\nBonifác VI. (* - Řím – 19. dubna 896 Řím) byl papežem od 4. dubna 896 až do své smrti. Papežem byl pouze 16 dní, což byl druhý nejkratší pontifikát v historii.\n"}
{"id": "76904", "url": "https://cs.wikipedia.org/wiki?curid=76904", "title": "Štěpán VI.", "text": "Štěpán VI.\n\nŠtěpán VI. (VII.) (* - Řím – říjen 897 Řím) byl papežem katolické církve od 22. května 896 až do své smrti. Nechvalně se proslavil svoláním tzv. synody mrtvých, na kterou nechal dovléct mrtvolu svého předchůdce Formosa, která byla souzena (a odsouzena) za údajné zločiny. (Problematika číslování papežů jména Štěpán je vysvětlena v článku Štěpán II.)\n\nPo Formosově smrti nastal v Římě chaos, během kterého byl papežem zvolen Bonifác VI. Ten však nevládl ani tři týdny, když zemřel. Lambert ze Spoleta, zapřisáhlý Formosův nepřítel, proto na papežský stolec dosadil Štěpána VI. \n\n\"Hlavní článek:\" Synoda mrtvých\n\nŠtěpán VI. nechal exhumovat Formosovu mrtvolu, která byla posazena na papežský trůn, oblečena do papežského hávu a poté souzena. Dle historika Ferdinanda Gregorovia celá synoda proběhla za přítomnosti mnoha církevních úředníků v Lateránu. Veškerá Formosova svěcení byla zneplatněna, tři prsty jeho pravé ruky (tj. ty, kterými žehnal) byly useknuty a za divokého řevu byla mrtvola vlečena římskými ulicemi a nakonec hozena do Tibery.\n\n"}
{"id": "76906", "url": "https://cs.wikipedia.org/wiki?curid=76906", "title": "Roman (papež)", "text": "Roman (papež)\n\nRoman I. ( Gallese, Itálie – listopad 897) byl papež od srpna 897 až do své smrti v listopadu téhož roku.\n\nNarodil se v Gallese, nedaleko Civita Castellana. Byl bratrem dřívějšího papeže Marina I.,\ntento údaj však není zcela jistý, někteří autoři jej označují jako bratra pravděpodobného.\nPodle pověsti byl sesazen a zavřen do kláštera.\n"}
{"id": "76907", "url": "https://cs.wikipedia.org/wiki?curid=76907", "title": "Theodor II.", "text": "Theodor II.\n\nTheodor II. (asi 840 Řím – 20. prosince 897 Řím) byl papežem katolické církve v prosinci 897. Podle některých zdrojů byl zvolen na konci listopadu 897 a v prosinci téhož roku zemřel. Jeho pontifikát pravděpodobně trval 20 dnů.\n\nZřejmě byl Formosovým stoupencem. Svolal sněm, který Formosův proces zrevidoval a jehož závěry se staly základem závažnějšího koncilu, který svolal jeho nástupce Jan IX. Prý také nechal pohřbít znovunalezené Formosovo tělo ve Svatopetrské bazilice, ve které je sám pohřben.\n\n"}
{"id": "76908", "url": "https://cs.wikipedia.org/wiki?curid=76908", "title": "Jan IX.", "text": "Jan IX.\n\nJan IX. (??, Tivoli – 26. března 900 Řím) byl papežem od ledna 898 až do své smrti.\n\nNejenže potvrdil rozhodnutí svého předchůdce Theodora II. z roku 897, které zaručovalo křesťanský pohřeb\npapeži Formosovi (891–896), ale na koncilu v Ravenně dokonce nařídil, aby záznamy ze synodu, který jej odsoudil, byly spáleny.\n"}
{"id": "76909", "url": "https://cs.wikipedia.org/wiki?curid=76909", "title": "Benedikt IV.", "text": "Benedikt IV.\n\nBenedikt IV. ( Řím – červenec 903 Řím) byl papežem od roku 900 až do své smrti.\n\nNarodil se v Římě jako syn rodilého Římana Mammaluse. Historik desátého století Frodoard, který mu dal přezdívku \"veliký\", chválil jeho urozený původ, velkorysost a zájem o veřejné dobro. Jeho předchůdcem byl Jan IX. (898–900), nástupcem Lev V. (903). Vládl v době temného úpadku papežství, kdy byla doba pontifikátu několika papežů za sebou velmi krátká a o jejich smrti je toho známo velmi málo.\n\nV roce 901 korunoval Ludvíka Provensálského císařem svaté říše římské.\n\n"}
{"id": "76910", "url": "https://cs.wikipedia.org/wiki?curid=76910", "title": "Lev V.", "text": "Lev V.\n\nLev V. (??, Ardea – září 903/první měsíce 904 Řím) byl papežem od konce července 903, kdy se stal nástupcem Benedikta IV.\n\nJeho pontifikát spadá do začátku období takzvaného temného století. V září 903 jej vzdoropapež Christoforus uvrhl do vězení, v němž byl zabit zřejmě na začátku pontifikátu Sergia III., v únoru 904. Současný vatikánský seznam nepovažuje jeho sesazení Christoforem za platné, Lvův pontifikát tak může končit až jeho smrtí v roce 904.\n"}
{"id": "76911", "url": "https://cs.wikipedia.org/wiki?curid=76911", "title": "Sergius III.", "text": "Sergius III.\n\nSergius III. (kolem roku 870 Řím – 14. duben 911 Řím) byl papežem katolické církve od 29. ledna 904 až do své smrti. Proslul zejména svou aktivní účastí na tzv. synodě mrtvých a nemorálním zločinným životem.\n\nByl spřízněný s tusculskou rodinou Conti. Papežem Marinem byl vysvěcen na podjáhna, Štěpánem V. na jáhna a papež Formosus ho jmenoval biskupem v Caere. Aktivně se zúčastnil tzv. synody mrtvých, na které byla za přítomnosti papeže Štěpána VI. souzena mrtvola papeže Formosa. Za to byl později papežem Janem IX. spolu s několika dalšími duchovními poslán do vyhnanství.\n\nSergius se stal papežem již roku 897, ale musel ustoupit Janu IX. V roce 904 provedl de facto převrat a papežského trůnu se zmocnil. K moci mu dopomohl mocný římský aristokrat Theofylakt, který sledoval vlastní zájmy. Pro toto období se někdy používá pojem \"pornokracie\", který vyjadřuje podíl prostitutek na moci. S Theofylaktovou dcerou Maroziou Sergius III. pravděpodobně udržoval poměr a měl s ní zřejmě i syna. Dodnes nebylo potvrzeno (ale ani vyvráceno), jednalo-li se o Marozionina syna, který se později stal papežem Janem XI.\n\nSergius III. nechal obnovit baziliku sv. Jana Lateránského, která byla zničena zemětřeseními. Je též prvním papežem zpodobňovaným na stříbrných denárech s tiárou.\n\n"}
{"id": "76913", "url": "https://cs.wikipedia.org/wiki?curid=76913", "title": "Anastasius III.", "text": "Anastasius III.\n\nAnastasius III. (??, Řím – 913, Řím) byl papežem od roku 911 až do své smrti. Byl rodilým Římanem a údajně nelegitimním synem svého předchůdce Sergia III. (904–911).\n\nO papeži Anastasiovi III. nejsou prakticky žádné záznamy, jeho pontifikát spadal do období, kdy Řím a papežský stolec ovládal Theofylakt a jeho žena Marozie, kteří schválili jeho kandidaturu.\n\n"}
{"id": "76915", "url": "https://cs.wikipedia.org/wiki?curid=76915", "title": "Lando", "text": "Lando\n\nLando ( Sabina – únor nebo březen 914 Řím) byl papežem od července nebo srpna 913 asi půl roku až do své smrti. Narodil se v italské Sabině, jeho otec se údajně jmenoval Taino.\n\nO Landovi se soudí, že musel mít mocné přátele, kteří mu pomohli, aby byl zvolen papežem (což v té době bylo obvyklým jevem). Je o něm známo jen nemnoho věcí. Byl jedním z posledních papežů (ale nikoliv posledním), kteří užívali své rodné jméno v průběhu svého pontifikátu jako oficiální. Býval posledním papežem, který užíval papežské jednoslovné jméno před ním neužívané, navíc bez řadové číslovky. Stejná situace nastala až v r. 2013 (o 1100 let později), kdy na papežský stolec usedl František.\n"}
{"id": "76916", "url": "https://cs.wikipedia.org/wiki?curid=76916", "title": "Jan X.", "text": "Jan X.\n\nJan X. (kolem roku 860 Borgo Tossignano – květen 928 Řím) byl papežem od března 914 až do své smrti.\n\nKdyž byl diákonem v Boloni, upoutal pozornost Theodory, ženy senátora Theofylakta, jednoho z nejmocnějších mužů Říma. Skrze její vliv byl nejprve instalován na biskupství v Boloni a pak povýšen na arcibiskupa Ravenny.\n"}
{"id": "76917", "url": "https://cs.wikipedia.org/wiki?curid=76917", "title": "Lev VI.", "text": "Lev VI.\n\nLev VI. ( Řím – prosinec 928/ leden 929) byl papežem od května 928 až do své smrti.\n"}
{"id": "76918", "url": "https://cs.wikipedia.org/wiki?curid=76918", "title": "Štěpán VII.", "text": "Štěpán VII.\n\nŠtěpán VII. (VIII.) ( Řím – asi 15. března 931 Řím) byl papežem od prosince 928 nebo ledna 929 až do své smrti. Problematika číslování papežů nesoucích jméno Štěpán je vysvětlena v článku Štěpán II.\n"}
{"id": "76919", "url": "https://cs.wikipedia.org/wiki?curid=76919", "title": "Jan XI.", "text": "Jan XI.\n\nJan XI. (asi 910 Řím – prosinec 935 nebo leden 936 Řím) byl papežem od února nebo března 931 až do své smrti.\n\nTotožnost otce Jana XI. nebyla spolehlivě doložena. Podle řady badatelů jím byl papež Sergius III., jiní se však přiklánějí k názoru, že jím byl Alberic I., vévoda ze Spoleta († 925). Pokud by jím byl papež, byl by Jan XI. jediným historicky známým nelegitimním synem papeže, který se papežem sám stal. Papežem byl sice také Silverius, syn papeže Hormisdase († 523), v tomto případě však šlo o potomka manželského.\n"}
{"id": "76920", "url": "https://cs.wikipedia.org/wiki?curid=76920", "title": "Lev VII.", "text": "Lev VII.\n\nLev VII., OSB ( Řím – 13. července 939) byl papežem od 3. ledna 936 až do své smrti.\nPapežem ho jmenoval jeho otec Vévoda Alberik II. ze Spoleta.\n"}
{"id": "76921", "url": "https://cs.wikipedia.org/wiki?curid=76921", "title": "Štěpán VIII.", "text": "Štěpán VIII.\n\nŠtěpán VIII. (IX.) ( Řím – říjen 942 Řím) byl papežem od 14. července 939 až do své smrti. Problematika číslování papežů nesoucích jméno Štěpán je vysvětlena v článku Štěpán II.\n"}
{"id": "76922", "url": "https://cs.wikipedia.org/wiki?curid=76922", "title": "Marinus II.", "text": "Marinus II.\n\nMarinus II. (též Martin III.), ( Řím – 10. května 946 Řím) byl papežem od 30. října 942 až do své smrti.\n"}
{"id": "76926", "url": "https://cs.wikipedia.org/wiki?curid=76926", "title": "Jiří Slíva", "text": "Jiří Slíva\n\nJiří Slíva (* 4. července 1947 Plzeň) je český výtvarník a básník, věnující se kreslenému humoru, litografii a knižní ilustraci. Kromě toho píše i verše pro děti.\n\nV roce 1966 odešel z rodné Plzně do Prahy studovat VŠE. Po dokončení studia v roce 1971 už v Praze zůstal a nastoupil jako odborný pracovník Ústavu pro filozofii a sociologii ČSAV. V roce 1979 se začal živit pouze kreslením, později také technice litografie. První písňové texty začal psát už během středoškolských studií, první kresby mu publikovala Mladá fronta v roce 1972. Od té doby mu byla věnována řada samostatných výstav v Česku i ve světě, vyšla mu řada samostatných knih a přes dvě desítky dalších ilustroval. Psal také verše pro dětský časopis Mateřídouška a jedna kniha veršů mu vyšla v roce 1987.\n\nSlívův kreslený humor je obvykle postaven na paradoxu – postavení jinak seriózních a běžných námětů do nečekaných kontrastů.\n\nJe členem Sdružení českých umělců grafiků Hollar, v jeho kapele Grafičanka hraje na kytaru. \n\n"}
{"id": "76928", "url": "https://cs.wikipedia.org/wiki?curid=76928", "title": "Alpaka", "text": "Alpaka\n\nAlpaka se používá ve více významech:\n\n"}
{"id": "76929", "url": "https://cs.wikipedia.org/wiki?curid=76929", "title": "Peloponéská válka", "text": "Peloponéská válka\n\nPeloponéská válka probíhala v letech 431 př. n. l. až 404 př. n. l. mezi athénským námořním spolkem, vedeným Athénami, a peloponéským spolkem, jehož vedoucím státem byla Sparta. Válka byla přerušena několika příměřími a skončila vítězstvím Sparty. Peloponéská válka znamenala ukončení vrcholného období Athén a athénské demokracie a trvale otřásla celým Řeckem. Války se zúčastnily všechny řecké městské státy (\"poleis\") a válečné události zasáhly bezmála celý řecký svět. Moderní badatelé označují proto tento konflikt jako „antickou světovou válku“.\n\nStejně významná jako pro další vývoj antického Řecka byla tato válka také pro rozvoj samotného dějepisectví, neboť to byla první událost v dějinách lidstva, která byla odborně a historicky zdokumentována, a to prostřednictvím \"Dějin peloponéské války\" řeckého historika Thúkydida. Průběh válečného konfliktu je v tomto díle popsán až do zimy roku 411 př. n. l. Thúkydidés analyzoval příčiny a pozadí konfliktu způsobem, který se stal vzorem pozdější evropské historiografii. Zbylou část války (po roce 411 př. n. l.) zachytil později Xenofón ve svém díle \"Řecké dějiny\" (\"Ελληνικά\"). Pojem „peloponéská válka“ je až pozdějšího původu; Thúkydidés ve svém díle nazýval tento konflikt „válkou mezi Peloponésany a Athéňany“.\n\nAthénský námořní spolek, původně dobrovolné obranné seskupení svobodných řeckých států vzniklé po skončení řecko-perských válek, se postupem doby stal mocenským a donucovacím nástrojem Athén a sloužil pouze k vybudování a uchování athénské hegemonie v oblasti Egejského moře. V Athénách byly postaveny tzv. „dlouhé zdi“, jež spojovaly město s jeho přístavem Pireem, a činily tak obec imunní proti útokům z pevniny.\n\nPeloponéský spolek pod vedením Sparty však představoval efektivní protiváhu k athénské rozpínavosti. Konflikt mezi Athénami a Spartou v letech 457 až 446/445 př. n. l. vyvolaný přechodem Megary na stranu Athén je často považován za předehru „velké války“.\n\nBezprostřední příčinou této tzv. „první peloponéské války“ bylo spojenectví Théb, severního souseda Athén, se Spartou, namířené proti Fókidě, spojenci Athén. Když Sparťané krátce na to vyslali své vojsko do Bojótie, postavily se jim Athény na odpor. V bitvě u Tanagry však byly Spartou poraženy. Jen dva měsíce poté ale Athéňané zvítězili nad Thébany v bitvě u Oinofyty a na příštích deset let se staly dominující mocí ve středním Řecku. Když se však někteří členové námořního spolku pokusili od Athén odpadnout, byli Athéňané nuceni uznat autonomii Bojótie a válka v roce 445 př. n. l. skončila patem. Samotná Megara opět změnila strany a vrátila se zpět do spartského tábora. Zdálo se, že bylo dosaženo vzájemné rovnováhy sil, neboť v mírové smlouvě uzavřené na třicet let bylo dohodnuto, že stávající spojenecký systém má být zachován a v případě sporu má být povolán rozhodčí soud. Úmyslně však nebyl brán ohled na vztahy k neutrálním poleis, což se mělo později ukázat jako osudová chyba.\n\nPodobně jako bylo odlišné geografické zaměření soupeřících stran, lišily se i jejich předpoklady k vedení války. Námořní spolek sestával především z egejských ostrovů a významných přístavních měst, jejichž síla logicky spočívala v námořnictvu. Athény měly postavení největší námořní moci, což vyplývalo jak z počtu athénských triér, tak z athénského velení námořnímu spolku. Předností triér byla jejich jednoduchá výroba. Nevýhoda spočívala v tom, že se naprosto nehodily pro plavbu na otevřeném moři. Při prvním příznaku špatného počasí museli námořníci ihned vyhledat kotviště. K zakotvení triérám postačoval mořský břeh, nicméně pobřeží Egejského moře bylo značně skalnaté. Vhodná kotviště se proto vyskytovala velmi zřídka a často byla osídlená. Přístavy byly proto pro Athény důležité jak z ekonomického tak vojenského hlediska.\n\nSpartská aliance se naproti tomu skládala z řeckých obcí Peloponésu a středního Řecka (s výjimkou strategicky důležitého města Korint). Hlavní sílu Sparty a jejích spojenců proto představovalo vojsko složené z hoplítů. Nepřímou výhodou v případném konfliktu disponovaly Athény, poněvadž měly značné finanční rezervy tvořené příspěvky členů námořního spolku.\n\nAthény, které byly v této době na vrcholu svého kulturního rozkvětu („periklovské zlaté období“, stavba Parthenónu a Propylají), měly demokratické zřízení, třebaže se nejednalo o demokracii v dnešním smyslu. Vládní forma Sparty byla naproti tomu určitou kombinací monarchie a oligarchie. Stejné státní zřízení jako vedoucí města měly i ostatní obce v příslušných spolcích. Význam tohoto ideologického rozporu jasně podtrhovala skutečnost, že Sparta po skončení války nastolila v poražených Athénách oligarchii.\n\nZároveň ale existovala z dnešního pohledu paradoxně působící situace, kdy demokratické Athény podporovaly útlak o nezávislost usilujících poleis, zatímco Sparta, která demokracii odmítala, hrála roli obránce svobody Řecka a současně brutálně utlačovala část vlastního obyvatelstva – heilóty.\n\nBezprostředních podnětů k válce bylo několik. Klíčovou roli zřejmě sehrál Korint, který si nezávisle na obou velkých spolcích snažil udržet vlastní hegemonii v Ambrakijském zálivu. Když si během občanské války v Epidamnu demokratická strana zavolala na pomoc Korint a aristokracie dřívější korintskou kolonii Kerkýru, vznikla mezi Korintem a Kerkýrou válka o dominanci v oblasti Jónského moře. Po počátečních porážkách vystrojili Korinťané velkou flotilu, čímž však ohrožovali status Athén největší námořní mocnosti. Athény proto v létě roku 433 př. n. l. vytvořily obranné spojenectví (\"epimachia\") s Kerkýrou. Korint to ale považoval za porušení míru z roku 446 př. n. l. a obrátil se na Spartu.\n\nSoučasně athénské lidové shromáždění schválilo kvůli určitému sporu s Megarou, s níž byly Athény znepřáteleny již od konce první peloponéské války, usnesení o námořní blokádě jejích přístavů. Megara jako člen peloponéského spolku požádala Spartu o pomoc. Toto athénské rozhodnutí je považováno za klíčový podnět k válce, neboť Sparta nemohla nechat svého spojence padnout, čímž jí byla válka v podstatě vnucena. Tento čin rozděloval již současníky. Například Aristofanés se domníval, že Periklés tím chtěl odpoutat pozornost od vnitřních problémů Athén.\n\nTřetí závažný spor se rozvinul v Poteidaii na poloostrově Chalkidiki. Poteidaia sice byla členem námořního spolku, přesto ale udržovala dobré vztahy se svým mateřským městem Korintem. Když Athény vyzvaly Poteidaiu, aby vypověděla korintské úředníky a zbourala svá přístavní opevnění, vystoupila Poteidaia z námořního spolku. Navzdory korintské podpoře však Athéňané Poteidaiu brzy oblehli.\n\nV létě roku 432 př. n. l. vyzývali nespokojení členové peloponéského spolku Spartu, aby zasáhla. Král Archidámos II. nabádal k nalezení rozumného řešení, jeho snaha však neuspěla, poté co jednání s Athénami nepřinesla žádný výsledek. Athény byly nejprve prohlášeny za narušitele míru uzavřeného v roce 446 př. n. l., načež následovalo formální vyhlášení války. Současně také Periklés přesvědčoval v Athénách lidové shromáždění o nutnosti zahájení války. Nakonec Periklova ochota podstoupit riziko válečného konfliktu a spartská obava z toho, že jeden nebo více spojenců vystoupí z peloponéského spolku, byly těmi hlavními příčinami války.\n\nThúkydidés za skutečný důvod války pokládal strach Sparťanů ze vzrůstající moci Athén a podle jeho mínění byl konflikt víceméně nevyhnutelný. Zda vina za rozpoutání války ležela na straně Athén, nebo na straně Sparty, není dodnes jasné. Jisté je, že kvůli stupňující se atmosféře politické nejistoty a agresivní mocenské politiky existovala na obou stranách veliká touha po válce. Srdce většiny Helénů byla na straně Sparty, která vystupovala jako osvoboditel Helénů. Naopak vůči Athénám pociťovali Helénové veskrze nenávist. Jedni kvůli své touze zbavit se athénského jha a druzí ze strachu před ujařmením.\n\nVlastní válečné akce zahájili spartští spojenci, Thébané, útokem na Plataje počátkem roku 431 př. n. l.\n\nVe srovnání se Spartou disponovaly Athény slabším pozemním vojskem, ale silnější flotilou. Periklovou strategií bylo jednak nevystavovat se bitvě v otevřeném poli a obyvatelstvo Attiky ochránit za „dlouhými zdmi“, jednak s využitím flotily napadat pobřežní města Peloponésu a blokováním námořních tras Spartu pomalu vyčerpat (již v první peloponéské válce uplatňoval podobnou metodu athénský stratég Tolmidés). Kromě toho bylo podniknuto tažení proti Megaridě, které však bylo jen málo úspěšné. V roce 424 př. n. l. byl sice dobyt jeden ze dvou přístavů Megary, na konci války byl ovšem opět ztracen.\nSparta naproti tomu vpadla se silným vojskem do Attiky a vypálila celé okolí Athén s úmyslem vyprovokovat Athéňany k otevřené bitvě. Athéňané nicméně kvůli převaze spartské falangy odmítali svést bitvu a nadále zůstávali chráněni uvnitř dlouhých zdí. Vzhledem k tehdejšímu stavu obléhací techniky nebylo možné silně opevněné Athény dobýt, pročež se také Sparta uchýlila k opotřebovávací taktice. Sparťané podnikali každoroční letní vpády do Attiky, kterou vypálili a po několika týdnech odtáhli zpět. Údržba flotily a obléhání Poteidaie se ukázaly velmi nákladné, což bylo vytýkáno Periklovi, jenž se proto musel dočasně vzdát úřadu stratéga.\n\nV roce 430 př. n. l. vypukla v Athénách epidemie, které padla za oběť čtvrtina obyvatel města, včetně Perikla v roce 429 př. n. l. Často se uvádí, že se jednalo o mor. Podle nejnovějších poznatků to však zřejmě byl tyfus.\n\nPeriklova smrt uvolnila prostor pro nástup nových politiků: Kleóna, což byl vůdce radikálních demokratů a stoupenec agresivní politiky, který se prohlašoval se za vůdce lidu, tzv. \"demagogos\", a Níkia, jenž hájil zájmy aristokracie a vyzýval ke smíru se Spartou. Kleón ani Níkiás nepocházeli ze starých šlechtických rodů a ještě silněji se proto opírali o lidové shromáždění. Radikální demokraté prosadili další rozšíření podpory chudým lidovým vrstvám, neboť velká část obyvatelstva Attiky byla delší čas shromážděna uvnitř athénských opevnění a jejich majetky byly ponechány napospas Sparťanům. Zároveň tím ale byly do budoucna silně zatíženy finanční zdroje Athén.\n\nV následujících letech se nepodařilo ani jedné z válčících stran dosáhnout takového vítězství, které by přiblížilo konec války. Athéňané nicméně zablokovali Korintský záliv a ochromili tak velkou část peloponéské flotily. V roce 428 př. n. l. odpadla od námořního spolku obec Mytilény na ostrově Lesbos, brzy na to byla ovšem opět přinucena k poslušnosti. V roce 427 př. n. l. podnikly Athény tzv. první sicilskou expedici, ta však na průběh války neměla výraznější dopad.\n\nV roce 425 př. n. l. se athénské vojsko pod velením stratéga Démosthena (není totožný s řečníkem Démosthenem) vylodilo u mysu Pylos na západním pobřeží Peloponésu. Spartské obléhání ztroskotalo, přičemž v bitvě u Sfakterie padlo do zajetí 120 Spartiatů – elita Sparty. Sláva za vítězství připadla Kleónovi, který útok na Pylos prosadil v lidovém shromáždění. Sparta utrpěla těžké ztráty a nabídla proto Athénám mír. Athény však spartskou nabídku neakceptovaly, což byla zásluha Kleóna, neboť jako podmínku míru stanovil pro Spartu nepřijatelné územní ústupky. Podle Platónova dialogu Menexenos (242d) byli tito zajatí vůdci ušetřeni, vráceni a byl uzavřen mír.\n\nBěhem války došlo na straně Athéňanů k četným krutostem spáchaným vůči odpadlým spojencům i proti neutrálním obcím. Svou neslavnou roli v těchto hanebnostech sehrálo také athénské lidové shromáždění, které se velmi snadno nechalo strhnout k nerozvážným činům. Lidové shromáždění rovněž zvýšilo odvody spojenců, čímž ještě umocnilo jejich tendenci ke vzpourám. Mnoha zločinů se dopouštěla také druhá strana, včetně Sparťanů, jak dokazuje obléhání Platají. Ruku v ruce s válečnými krutostmi docházelo také k mravnímu úpadku Helénů.\n\nPáchání zvěrstev postupem doby ještě vzrůstalo. Thúkýdidés podává obzvlášť otřesný příklad bojótské vesnice \"Mykalessos\", která byla v létě roku 413 př. n. l. přepadena thráckými žoldnéři ve službách Athén. Thrákové zmasakrovali všechny koho nalezli – muže, ženy i děti, přičemž vnikli také do školy, ve které pobili všechny chlapce.\n\nSparťané z obav o osud zajatých vojáků upustili od dalších nájezdů do Attiky. Rovněž jejich flotila jim přinášela spíše nezdary než vítězství. Proto Sparťané přijali novou strategii: oslabovat Athény útoky na jejich spojence.\n\nV roce 424 př. n. l. zahájil talentovaný spartský vojevůdce, král Brásidás, tažení do Thrákie. Nedostatek schopných vojáků ho přiměl nasadit do boje také heilóty, kterým za jejich účast na tažení přislíbil svobodu. Brásidás vytáhl do boje s heslem svoboda a autonomie. Po příchodu na sever navázal kontakt s doposud neutrálním makedonským králem, Perdikkem II., a uzavřel s ním spojenectví. S makedonskou podporou ovládli Sparťané město Amfipolis, nejdůležitější athénský opěrný bod na severním pobřeží Egejského moře. V témže roce Athéňané utrpěli porážku v pozemní bitvě s Thébany. Brasidás nyní začal představovat vážnou hrozbu pro athénské pozice v Thrákii, které chránily životně důležité dodávky obilí z Krymu. V nebezpečí byl také dovoz zlata a dřeva nutného ke stavbě lodí. Ambiciózní Kleón žádal vytrvat v tvrdém proti-spartském kurzu, zatímco jeho politický protivník Níkiás nyní vyzýval k dohodě se Spartou. Příměří, které bylo nakonec uzavřeno, však dlouho nevydrželo a boje propukly záhy nanovo.\n\nKleón se nakonec rozhodl postavit se Brásidovi osobně. V bitvě u Amfipole v roce 422 př. n. l. Sparťané zvítězili, přičemž Kleón i Brásidás v bitvě padli. Smrt obou velitelů a stoupenců tvrdé linie otevřel prostor k uzavření mírové dohody. Mír sjednaný touto smlouvou je podle svého strůjce nazýván Níkiův.\n\nMírová smlouva uzavřená v roce 421 př. n. l. potvrzovala status quo. Spartě měli být vydáni zajatci, za což se zavázala vyklidit dobyté athénské opěrné body, přičemž Athény se na oplátku měly stáhnout z Peloponésu, ale směly si podržet kontrolu nad jedním z megarských přístavů. Brzy se ovšem začaly objevovat první rozepře, protože většina dohodnutých ujednání nebyla nikdy splněna. Sparťané nadále okupovali Amfipoli a neměli v nejmenším úmyslu vydat město Athéňanům. Athéňané zase odmítali opustit Pylos.\n\nRovněž spartští spojenci, především Korint a Théby, byli nespokojení, neboť jejich požadavky nebyly ve smlouvě vůbec zohledněny. To přispělo k trvalému napětí v peloponéském spolku. Sparta dokonce sjednala (za Níkiova zprostředkování) spojenectví s Athénami, které však bylo čistě formálního charakteru. Argos, který měl demokratické zřízení a byl úhlavním nepřítelem Sparty, se snažil vytvořit proti-spartskou alianci a nakonec se spojil s Athénami. V Athénách zatím mladý, ambiciózní vojevůdce šlechtického původu, Alkibiadés, usiloval obnovit konflikt se Spartou a podmiňovat tak Níkiovu politiku smíru. Současně Sparta upevnila své svazky s Thébami a Korintem, které se odmítly přidat k argejskému paktu. Tím si uvolnila ruce k zásahu proti Argu. Situace byla o to výhodnější, že Athény se nyní musely vypořádávat s problémy v Thrákii. Argos nebyl schopen nijak využít dočasného oslabení Sparty a v roce 418 př. n. l. bylo jeho vojsko poraženo Sparťany vedenými králem Ágidem II. v bitvě u Mantineie.\n\nAlkibiadés získal v době příměří velký vliv na lidové shromáždění a podařilo se mu Athéňany nadchnout pro odvážný, ale nebezpečný plán: výpravu na Sicílii. Jejím cílem bylo odříznout Spartu od dodávek obilí a rozšířit athénskou sféru vlivu. Jako záminka posloužila žádost města Segesta o pomoc proti Syrakusám, se kterými byla Segesta ve válce. Syrakusy představovaly nejmocnější řecký městský stát na Sicílii. I přes Níkiovy výzvy ke zdrženlivosti vzhledem k přílišnému riziku dokázal Alkibiadés prosadit svůj plán. Problémy stíhaly celý podnik již před jeho zahájením. Neznámý vandal poničil athénské sochy boha Herma, což bylo vykládáno jako útok na athénskou demokracii. Alkibiadés upadl v nepodložené podezření ze spáchání tohoto zločinu. Třebaže nakonec bylo rozhodnuto na Alkibiada prozatím nepodávat žalobu, tento incident nezůstal bez následku, neboť na Alkibiadovi nadále ulpíval stín podezření.\n\nV roce 415 př. n. l. mocná flotila pod velením Alkibiada, Níkia a Lamacha konečně vyplula směrem k Sicílii. Vojsko se skládalo z celkem 134 triér a 5 000 hoplítů. Celkový počet účastníků expedice činil kolem 32 000 mužů (6 400 pozemní vojsko a přes 25 000 veslařů). Samotný athénský kontingent (100 triér, 1 500 hoplítů) byl zdaleka největší expediční flotilou, jakou kdy jediná polis vystrojila. Po prvním, tvrdě vybojovaném vítězství byl však Alkibiadés povolán zpět do Athén, kde proti němu byl zahájen soudní proces kvůli Hermovým sochám a také pro obvinění, že se dopustil rouhání (měl prý znevažovat eleusínská mystéria). Alkibiadés však místo návratu do Athén přešel na stranu Sparty, což byl počátek athénské katastrofy.\n\nAthéňané, jimž nyní velel Níkiás, obléhali Syrakusy, avšak sevření města nebylo úplné. Sparta vyslala svému spojenci na pomoc jen malý oddíl pod velením zkušeného vojevůdce Gylippa, což se ale ukázalo jako naprosto dostačující. Níkiovy pokusy zmocnit se města byly neúspěšné. Kvůli obavám z hněvu lidového shromáždění se ale neodvážil nařídit návrat a na konci roku 414 př. n. l. obdržel posily přivedené Démosthénem, jenž se proslavil již za archidámické války. Situace se ale stále zhoršovala. V létě 413 př. n. l. bylo athénské loďstvo odříznuto v syrakuském zálivu a posléze zničeno. Postavení Athéňanů bylo vážné. Obléhání města po ztrátě flotily ztroskotalo a Athéňané nyní museli s konečnou platností nařídit ústup. Rozkaz však přišel příliš pozdě. Během návratu upadla velká část vojska do zajetí, ve kterém většina mužů zemřela, zatímco Níkiás a Démosthénés byli popraveni. Sicilská expedice skončila pro Athény naprostou pohromou. Jak napsal Thúkydidés, „bylo to to, čemu se říká úplná zkáza, a v ní bylo zničeno pozemní vojsko i loďstvo a z toho velikého množství se jich vrátilo domů jen málo.“\n\nZ této katastrofy se Athény již nikdy plně nevzpamatovaly, třebaže mezi oběma válčícími stranami nadále trvala rovnováha sil. Sparta prohlásila v roce 414 př. n. l. Níkiův mír za porušený. Využila athénské slabosti a na Alkibiadovu radu obsadila v roce 413 př. n. l. Dekeleiu, strategicky důležitou vesnici v Attice, která od tohoto okamžiku sloužila Sparťanům jako základna pro výpady do okolí Athén. Athény se tak ocitly v trvalém stavu obležení. Důsledkem byl jednak úprk otroků, ale hlavně znemožnění zásobování Athén z ostrova Euboia. Potraviny mohly být do Athén od nynějška dodávány jen po moři. Dlouhé zdi musely být permanentně obsazeny, což vázalo značné síly a mělo negativní dopad na psychiku athénského obyvatelstva.\n\nAthény navíc v roce 414 př. n. l. podporovaly lokální povstání v Malé Asii, čímž si ale znepřátelily perskou říši. Peršané proto navázali kontakt se Spartou a během jednání mezi Sparťany a perským satrapou v Sardech, Tissafernem, byla uzavřena dohoda, v níž se Sparťané zavázali Peršanům odstoupit Malou Asii, za což jim Peršané přislíbili vyplácet pravidelné peněžní plnění.\n\nPrekérní situace Athén využili někteří členové námořního spolku a pokusili se od Athén odpadnout. Spartská flotila vystavěná za perské zlato v této době celkem úspěšně operovala v Egejském moři, nicméně zatím se jí stále nepodařilo zničit athénskou flotilu. Tomu napomohla i obojaká Tissafernova politika, který se i po uzavření smlouvy se Spartou snažil válečný konflikt protahovat a oslabovat tak oba hlavní protivníky ku prospěchu Persie. Alkibiadés se v tomto okamžiku rozhodl už nadále nesloužit spartským zájmům.\n\nV Athénách panovala silně napjatá atmosféra. Vojenská situace byla vážná, neboť spartské vojsko ohrožovalo athénské spojence v Malé Asii a státní finance byly dlouhou válkou zcela rozvráceny.\nV tomto okamžiku začala aristokracie v roce 411 př. n. l. chystat státní převrat. Flotila operující poblíž ostrova Samos byla vedena veliteli, kteří už měli po krk politiky své vlasti, jenž vedla ke katastrofě na Sicílii. Jejich protidemokratické spiknutí bylo ještě posíleno zjištěním, že Alkibiadés je přítomen v Egejském moři společně se spartskou flotilou. Alkibiadés byl nucen z důvodu svého ohroženého postavení (údajně svedl manželku krále Ágida II.) opět uvažovat o změně stran. Spiklencům prozradil, že pokud by se moci v Athénách domohla oligarchie, tak by zřejmě Peršané byli ochotní ke smíru s Athénami a on by se pak mohl vrátit do Athén.\n\nSpiklenci postupovali systematicky a navázali spojení s podobně smýšlející skupinou politiků v Athénách. Jejich mluvčí, Peisandros, prohlásil před lidovým shromážděním, že stávající athénské státní zřízení je hlavní překážkou vítězství ve válce. Ve vzniklé atmosféře strachu a nejistoty shromáždění odsouhlasilo vytvoření výboru, který měl vypracovat novou ústavu.\n\nTak se stoupencům oligarchie podařilo na počátku roku 411 př. n. l. zbavit lidové shromáždění moci. Byla ustavena rada čtyř set, která měla připravit novou ústavu, přičemž volební právo mělo být poskytnuto pouze 5 000 hoplítů a platby obyvatelstvu měly být zastaveny. Shromáždění pěti tisíc se však vůbec nesešlo a veškerou moc vykonávala rada čtyř set (květen/červen 411 př. n. l.). Avšak ani dohoda s Persií ani mír se Spartou se neuskutečnily.\n\nTřebaže velitelé loďstva byli iniciátory tohoto ústavního převratu, veslaři na lodích zůstali nadále stoupenci demokracie a odmítli proto podporovat novou vládu. Pokus o ustavení vlády oligarchie tak neuspěl, zvlášť když někteří vůdcové šlechtické strany jako například Théraménes zastávali umírněné postoje. Již po několika měsících byla rada čtyř set rozpuštěna a v roce 410 př. n. l. byla znovu nastolena demokracie, včetně opatření na podporu obyvatelstva. Alkibiadés již předtím přešel na stranu demokratů, když se mír s Persií ukázal jako nemožný.\n\nPo návratu Alkibiada následovala celá řada athénských vítězství. Sparťané po porážce v bitvě u Kyziku (410 př. n. l.) byli opět připraveni přijmout mír, což bylo ale v Athénách odmítnuto radikálními demokraty vedenými Kleófoném. Téměř se zdálo, že se válečná štěstěna opět obrátila na stranu Athén. Alkibiadés dokázal přinutit vzbouřená spojenecká města k poslušnosti a dokonce uzavřel příměří se satrapou Frýgie (Tissafernovým sokem). V létě roku 408 př. n. l. byl Alkibiadés po svém triumfálním návratu do Athén zvolen stratégem. Přestože kdysi Athény zradil a přeběhl k nepříteli, obdržel nyní neomezené vrchní velení nad pozemními a námořními silami. Avšak Athéňané nebyli schopni svých úspěchů nijak diplomaticky využít. Navíc brzy se měl Alkibiadovi objevit rovnocenný soupeř, který ho v některých ohledech dokonce převyšoval.\n\nV roce 407 př. n. l. dorazil do Malé Asie zkušený spartský generál Lýsandros a navázal zde kontakt s perským princem, Kýrem Mladším, který se ujal vrchního velení v Malé Asii. Lýsandros učinil na Kýra obrovský dojem. Peršané definitivně ukončili svoji dosavadní opatrnou politiku a rozhodli se plně podporovat Spartu. Výsledek se dostavil okamžitě. Athény byly v roce 407 př. n. l. poraženy v bitvě u Notia, což vedlo k odvolání Alkibiada, třebaže on sám nebyl této porážce přítomen.\n\nLýsandros musel sice v dalším roce odevzdat velení, přesto po boku nového spartského velitele Kalikratida nadále řídil vojenské operace. Athénská flotila byla obklíčena Sparťany u ostrova Lesbos. V této kritické chvíli bylo v Athénách rozhodnuto vrhnout do boje veškeré dostupné rezervy, pročež byla vyslána flotila, která v roce 406 př. n. l. donutila Sparťany k bitvě u Arginuských ostrovů. Prý to byla největší námořní bitva, jakou mezi sebou Helénové dosud svedli a skončila skvělým vítězstvím Athén. Nicméně kvůli zanedbané záchraně topících se námořníků došlo k pověstnému arginuskému procesu, který skončil popravou několika vítězných athénských stratégů, čímž se Athéňané sami připravili o zkušené velitele.\n\nOsud Athén se naplnil po porážce v bitvě u Aigospotamoi v následujícím roce. Athény nedisponovaly už žádnou flotilou, zatímco Sparťané pod velením Lýsandra zcela ovládli moře. Ve městě propukla panika: Mnozí občané se děsili představy, že s nimi bude nakládáno podobným způsobem, jakým v minulosti oni sami jednali s poraženými nepřáteli. Pouze Samos zůstal věrný Athénám, všichni ostatní spojenci je už dávno opustili nebo se podrobili Spartě. Lýsandros přikázal části vojska obléhat Samos (jeho občané obdrželi athénské občanské právo – Athéňané pochopili příliš pozdě, že nemají se spojenci zacházet jako se svými podřízenými), zbytek flotily nastavil kurs na Pireus. Před Athénami se nyní spojily všechny spartské námořní a pozemní síly. Město zaplavené uprchlíky tak bylo nyní zcela obklíčeno a na počátku roku 404 př. n. l. zcela vyhladověné konečně kapitulovalo.\n\nPeloponéská válka, která byla vedena s dosud nevídanou brutalitou, znamenala zlomení moci Athén. S koncem tohoto dlouhého konfliktu bylo spojeno očekávání míru a svobody, což je patrné z Xenofóntova líčení kapitulace Athén: „Po přijetí mírových podmínek vstoupil Lýsandros do Pirea a pak bylo za veliké slávy zahájeno bourání zdí, což bylo doprovázeno hudbou hráčů na flétnu, neboť se věřilo, že tímto dnem byla započata svoboda Helénů.“\n\nDlouhé zdi byly srovnány se zemí, athénský námořní spolek rozpuštěn, flotila byla (s výjimkou dvanácti lodí) odevzdána vítězům a na rozkaz Lysandrův spálena. V samotných Athénách byla nastolena prospartská oligarchická vláda třiceti tyranů, která byla ale již v roce 403 př. n. l. svržena. Podobně v řeckých obcích při Egejském moři byly nastoleny Spartě nakloněné režimy opírající se o spartské posádky. Korint a Théby usilovaly o úplné zničení Athén, což ale Sparťané zavrhli, protože ze zániku Athén by nejvíc vytěžily právě tyto dvě obce. Sparta však měla také potíže, neboť se na oplátku za perskou pomoc zavázala obětovat maloasijské obce. To ale nepřipadalo v úvahu, což Spartu vehnalo do konfliktu s perskou říší. Spory o status maloasijských obcí byly vyřešeny teprve vyhlášením královského míru v roce 386 př. n. l.\n\nTato válka znamenala konec zlatého věku klasického Řecka a představovala zlom v dějinách řeckých městských států, jejichž předchozí politická rovnováha byla nenávratně ztracena. Athény sice dokázaly ve 4. století př. n. l. obnovit svůj námořní spolek, avšak nikdy už se neměly pozvednout ke své dřívější moci v dobách prvního námořního spolku.\n\nRovněž spartská hegemonie měla existovat pouze několik desetiletí. Místo očekávaného míru a svobody zabředl řecký svět v průběhu 4. století př. n. l. do ještě hlubších a ničivějších válečných konfliktů. Pokusy dosáhnout všeobecného míru na principu autonomie a rovnoprávnosti, tzv. \"koiné eiréne\", byly bezvýsledné. Mír, ovšem nikoli svoboda, v Řecku zavládl teprve s nástupem makedonského krále Filipa II.\n\n\n\n"}
{"id": "76936", "url": "https://cs.wikipedia.org/wiki?curid=76936", "title": "Temné období", "text": "Temné období\n\nTermínem temné období se označuje období antického Řecka od 12. až 10. století př. n. l. až do 9. století př. n. l. Označení získalo proto, že o něm není mnoho zpráv a dokladů. Časově období odpovídá době železné. \n\nTemné období pojednává o éře řecké historie trvající od předpokládaného příchodu Dórů a pádu Mykénské civilizace (12. století př. n. l.) do vzestupu prvních řeckých městských států neboli \"polis\" (9. století př. n. l.). Archeologické nálezy z této doby dokládají zhroucení civilizací ve východním Středomoří, krom Řecka došlo i ke zkáze říše Chetitů a města podél pobřeží od Tróji po Gazu byla zničena. V samotném Řecku byly opuštěny mykénské paláce i města a řečtina se úplně přestala zapisovat.\n\nPo opuštění a zničení mykénských paláců život v Řecku nezanikl, ale zcela se změnil. Obyvatelstvo se přesunulo do hornatých území nebo na ostrovy (dokonce až na vzdálený Kypr a do poloostrovní Malé Asie). Tento proces se nazývá první řecká kolonizace. Civilizační proces řecké oblasti prodělával své \"temno\", trvající až do počátku doby železné (konec 9. stol.). Bylo to období, v němž ještě neexistovala politická organizace, v kterém vše bezprostředně záviselo na fyzické a materiální moci a jehož základem byl \"oikos\", tj. autarkní (soběstačná) domácnost. Teprve koncem temného období se utváří městský stát. Někdy je uvedené období nazýváno také \"geometrickým\", především proto, že umění této doby dosáhlo vrcholu v tzv. geometrickém stylu. V jeho počátcích zřetelně vyniká proporčnost, symetrie, jasnost a přesnost, na nichž pak spočívaly největší úspěchy umění klasické epochy.\n\nŘecká keramika temného období má jednoduchý styl založený na geometrických vzorech a schází jí ozdobné dekorace z období Mykénské civilizace. Řekové žili v menších a méně početných osadách, pravděpodobně kvůli hladomorům a ztrátě obyvatelstva. Původně se předpokládalo, že kontakty se vzdálenými oblastmi byly ztraceny, ale výrobky nalezené v Lekandi na ostrově Euboia naznačují, že Řekové udržovali nadále s některými zeměmi (zejména s Malou Asií) kulturní a obchodní výměnu. Od 9. století se Řecko pomalu zotavuje. Původně fénické hláskové písmo Řekové převzali a přizpůsobili je pro své potřeby – Tímto způsobem vznikla řecká alfabeta.\n\n\n"}
{"id": "76937", "url": "https://cs.wikipedia.org/wiki?curid=76937", "title": "Slayers", "text": "Slayers\n\nSlayers ( , \"Sureijázu\") je japonská akční komediální série light novel napsaných Hadžime Kanzakou, vyprávějící o dobrodružství mladé čarodějky Liny Inverse a jejího partnera Gourryho Gabrieva. Na původní sérii light novel později navázalo několik dalších manga titulů, televizních anime sérií, OVA o kreslených filmů nebo her pro herní konzoli PlayStation. V Česku odvysílaly první řadu anime seriálu pod názvem Slayers – Lina, postrach banditů televizní stanice A+ (později Animax) a AXN Sci-Fi. V USA byla manga licencována společností CPM Manga.\n\n\n\n\n\n\n\n\nMezi fanoušky je spor, zda se Xellos a Filia nenávidí, milují nebo obojí zároveň. Rozhodně se Xellos s Filií rádi „škádlí“ (rozzuřit jí k transformaci považuje Xellos za úspěch). Ovšem Xellosova první oběť nebyla Filia, nýbrž Lina a to tím způsobem, že ji použil jako loutku - viz díl, kdy se poprvé setkají a on jim poví o rukopisu knihy Claire, který vlastní bandité z tlupy se jménem Bouchači Bojovné Dračí Krve. Podruhé Xellos Linu použije, když se snaží chytit Valgaava. Lina to ovšem pochopí a poté, co ji Xellos přivítá se zklamaným výrazem, že se mu nepodařilo Valgaava chytit, ho Lina chytí do kravaty a začne ho škrtit. Ječí mu do ucha, kolikrát ji ještě zneužije, než bude spokojený. Ovšem zcela nejlepší lahůdkou Lině od Xellose je, když ji navnadí příběhem nebo povídačkou o tom, že nějaká věc by ve skutečnosti mohla být kniha Claire. Všem vám musí být jasné, že jde o lež. Xellos ovšem vždy situaci přinejmenším pomůže vyřešit. Fakt, že Lině zbude hladový žaludek, minimum kouzelné energie a spousta zbytečných problémů a nepříjemných vzpomínek je pro Xellose samozřejmě ta nejméně důležitá věc - on se vždy skvěle baví!!\n\nAlmayce se objeví v chrámu ohnivého Dračího krále a chce po Nejvyšším starším, aby Gourry vydal Gorun Nova za to, že Almayce nepovolá Darkstara do světa lidí. Lina to ovšem kategoricky odmítne a po tužší rozmíšce s objevivším se Valgaavem, Linou, Filií a Xellosem Lina Almayce zraní pomocí Čepele Ragna (Raguna Bureedo). Almayce zemře když se dohaduje s Erulogosem, Xellosem a Siriusem, kdo zničí lidský svět - zdali Obludy (reprezentované Xellosem) nebo nadsvěťané kteří chtějí Darkstara povolat do světa lidí a zničit ho v něm. Krom jiného Lině ve valgaavově doupěti prozradí o co vlastně jde a jakým způsobem zahynul jeden z bohů - Volphied, který s Darkstarem bojoval a který jím byl poražen. (nicméně Darkstar nezvládl absorbovanou volphiedovu moc a vůli a zešílel)\n\n\n\"Podřízení\" Vládce nočních můr vládnou Čtyřem světům. Jmenují se Chaotic Blue, Dark Star, Rubínooký Shabranigdo a Death Fog.\n\nMazoku (rasa stvořená k zlu) nebo \"Obludy\" se nedají moc snadno zlikvidovat. Třeba Rubínooký Shabranigdo byl sice roztříštěn na sedm fragmentů, ale přesto nezemřel a přetrvával v jakési formě hibernace. Jeden ze sedmi fragmentů Rubínookého Shabranigda byl později oživen v Rudém knězi Rezovi, Králem Bohů Ceiphiedem. Další byl vzkříšen Démoním Králem Severu, ale vzápětí byl poražen Vodním Dračím Králem. Osud ostatních pěti fragmentů není znám.\n\nI Shabranigdo měl své \"podřízené.\" Jmenovali se Deep-Sea Dolphin, Dynast Grausherra, Greater Beast Zelas-Metallium, Chaos Dragon Gaav a Hellmaster Phibrizzo. Aby to nebylo tak jednoduché každý z těchto Mazoku měl ještě své pohůnky. Každý dva – jednoho na válečné akce a druhý byl knězem/kněžkou (V případě Zelas-Metallium je to tak, že její podřízený Xellos zastává jak roli vojáka, tak roli kněze...).\n\nO Deep-Sea Dolphin se toho moc neví, jen to, že obývá Moře Démonů. Stejně tak tajemným zůstává i Dynast Grausherra, který žije na severním pólu. Zelas-Metallium se také moc neukazuje a její cíle nejsou moc jasné. Je reprezentována spíše Xellosem a sama si raději ponechává roušku tajemství. Místo, kde pravděpodobně přebývá, se nazývá Wolf Pack Island. Gaav je už trochu aktivnější. Je po něm i pojmenováno zaklínadlo černé magie, Zážeh Gaav. Toto kouzlo čerpá sílu z jeho vlastní. Gaav je také zodpovědný za zrod Valgaava. Jako jeden z mála ve Slayerech není Gaav v originále nazýván anglicky Chaos Dragon – i když se tak překládá – ale \"ma-ryuu-ou.\" Phibrizzo si přál vládnout světu, dokonce ho chtěl zničit. Obýval Poušť Zničení a objevoval se v podobě malého, nevinně vyhlížejícího chlapce.\n\nGreater Beast Zellas-Metallium\n\nO Zellas je jen málo informací. Její lidská podoba má formu ženy, ne starší než 20 let, s dlouhými blond vlasy a velkým množstvím šperků. Překvapivě taky hodně kouří a pije. Její pravá podoba vypadá jako zvíře s vlčí hlavou, ostrými drápy, orlími křídly a brněním. Z pětky generálů je nejmladší a žije na WolfPack Islandu, který není vůbec zmapovaný a dokonce se na mapách ani neobjevuje. Místo toho, aby vládla jednomu válečníkovi a jednomu knězi, sloučila tato povolání v jedno a to zastává její pohůnek Xellos. Mezi lidmi se říká, že Zellosinou nejlepší přítelkyní je sestra Liny Inverse, Luna.\n\nDeep Sea Dolphin\n\nJe téměř neznámá. Jeden z mála faktů, který o ní víme, je ten, že jde o ženu s modrými vlasy, která nosí šaty v nebeské barvě a žije v The Demon Sea (Moři démonů). Se Zellas se navzájem nesnáší a lezou si na nervy. Nemá žádné posluhovače. Jako u každé Obludy (Mazoku) i u Dolphin jsou kouzla černé magie, které čerpají sílu přímo z ní a jsou to Dolph Zork (kouzlo, které vytvoří vlny tak ostré, že proniknou vším, co se na vodní hladině vyskytne), u kterého je potřeba velké množství vody, a Dolph Strash (šoková vlna v podobě oštěpu, která se pohybuje nadzvukovou rychlostí a má smrtící devastující účinek na cíl) u kterého voda vůbec potřeba není.\n\nDynast Grausherra\n\nDalší neznámý Mazoku. Ví se o něm to, že jeho lidská podoba představuje mladého muže s černými vlasy, ne staršího než 21 let. Žije na Severním pólu. Poroučí dvěma kněžím Grau a Grou a jednomu generálovi – tedy spíše generálce, protože to byla mladinká dívka – jménem Sherra, která ale byla zabita. Říká se, že Dynast Grausherra je nejnelítostnější z celé pětky generálů.\n\nGaav, drak Chaosu\n\nGaav se setkává přímo s Linou Inverse a její partou a když zjistí, že Hellmaster chce Linu použít pro svůj plán, pokusí se ji zabít, aby znemožnil Hellmastrovi dostat, co chce. To vše se dá vysvětlit tím, co se stalo v Boji o vzkříšení Krále Démonů (Kouma-sensou). Bojoval s Vodním Dračím Králem a byl zabit. Později byl vzkříšen jako člověk zároveň se Shabranigdem a ostatními a Gaav vystupoval spíše proti nim než s nimi. Gaav má dlouhé rudé vlasy, nosí velký meč a je oděný v dlouhém žlutém plášti. Jednou z jeho schopností je proměňovat se v draka.\n\nHellmaster Phibrizzo\n\nHellmaster je vůdce celé pětky generálů a je z nich tak logicky nejsilnější. Bere na sebe podobu osmiletého chlapce a sleduje Linu Inverse a její společníky. Dělá všechno možné pro to, aby dosáhl toho, že Lina použije Kouzlo Giga síla. Jeho nejsmrtelnější kouzlo je stvoření malé kuličky, která reprezentuje duši jeho oběti. Pokud rozdrtí kuličku, jeho oběť zahyne. Jeho podřízení – kněz a generál – byli zabiti v Boji o vzkříšení Krále Démonů. Jedním z kouzel černé magie, které povolává Hellmasterou sílu (resp. ji z něj čerpá) je Ragna Blast.\n\nSvět Slayerů je plný lidí. Mnoho z nich je také schopno užívat různých kouzel. Magii může ovládat praktický každý, ale to, že někdo zná název Dračího Bince a jeho sílu ještě neznamená, že dokáže kouzlo uskutečnit. Neškolení lidé většinou ovládají jen jednoduchá kouzla jako třeba Záblesk. Jen někteří jedinci zvládnou třeba i telepatii...\n\nPříslušníci tohoto druhu jsou zpravidla velmi inteligentní, mají speciální schopnosti a žijí velmi dlouho. Málokdy se ukazují lidem. Je to proto, že byli často používáni v experimentech, kdy se lidé snažili vyvinout nová zaklínadla. Mnoho z nich bylo takto vyhubeno a tak je jasné, proč se radši před lidmi schovávají. Dokonce i Lina se potkala jen se třemi elfy.\n\nPolo-lidé jsou inteligentní tvorové, ale liší se od běžných lidí fyzicky. Asi nejznámějšími polo-lidmi jsou trollové a skřeti. Příšery žijí, podobně jako Mazoku, v temnotě a od lidí se kompletně fyzicky liší. Existuje zde mnoho druhů oblud od čehosi v konzistenci slizu až po upíry. Příšery jsou vůči lidem velmi nepřátelské...\n\nVedle Mazoku jsou draci nejsilnějším plemenem. Existuje několik druhů draků. Na vrcholu dračí hierarchie jsou Zlatí draci, kterým se také přezdívá \"dračí šlechta\" a vládnou ohromnou inteligencí a kouzly. Pak jsou zde rovněž Dimos draci, zdánlivě nejsilnější druh žijící na v horách Kataart. Bílí draci nejsou příliš silní (na lidi by si ale troufnout mohli), ale na druhou stranu ovládají lidský jazyk. Níže pak jsou plazmoví draci, hlubinní hadi, jehloví hadi, obrnění hadi a nespočet dalších druhů... Inteligentnější druhy draků jsou schopny přeměňovat se do lidské podoby a zpět podle své vůle a jsou velmi mocnými uživateli magie, na druhou stranu jiné, podřadnější druhy jsou intelektem, schopnostmi i chováním na úrovni zvířat.\n\nDraci, kteří hovoří lidskou řečí, jsou většinou mírumilovní a s lidmi nebojují, pokud nejsou vážně vyprovokováni. Ale ostatní draci z nižších ras můžou zaútočit už jen při prvním zahlédnutí lidské postavy někde na blízku. Tito draci nedokáží používat kouzla a spíše využívají brutální sílu. Draci nejsou s ani proti lidem. Spíše zaujímají neutrální pozici.\n\nVětšina rostlin a zvířat se shoduje s těmi v našem světě. U Slayerů ovšem existuje Beastmaster, který dokáže manipulovat se zvířaty. Ale i tak si lidé dokázali s některými zvířaty vytvořit pouto a tím, že k nim byli přátelští, mohli je na oplátku požádat o nějakou tu výpomoc. Například Naga se takhle skamarádila s medúzami...\n\nVe světě Slayerů existuje jen bůh Ceiphied a jeho \"podřízení\" Zemní Dračí král, Vodní Dračí Král, Nebeský Dračí Král a Ohnivý Dračí Král. Ke každému z těchto bohů se lidé modlí v různých chrámech, které jim zasvětili. V době Liny zůstal už jen fragment Vodního Dračího Krále v podobě Knihy Claire, jako ztělesněné vědění, a duše Ohnivého Dračího Krále sídlí v sestře Liny, Luně. Navíc, stručně řečeno, bohové jsou obyčejným lidem k ničemu.\n\nStvoření chaosu, jež vznikla rukou Rubínookého Shabranigda, Krále Démona. Ten stvořil prvních pět hlavních, nejmocnějších Mazoku, kteří si zase vytvořili své vlastní podřízené, mazoku nižší kategorie. Mazoku (též zvaní Obludy) jsou rasa, která nepatří nikam a k lidem a ostatním druhům mají daleko. Ovládají velmi mocná kouzla, mimo jiné jsou schopni přemisťovat se průchodem přes astrál i na velké vzdálenosti v rozmezí několika málo sekund. Způsob jakým se rodí, myslí a dokonce i jí se prostě liší od ostatních tvorů (s výjimkou Xellose a Shayly, kteří dokázali celkem slušně napodobovat).\n\nMazoku nemají fyzické tělo a existují výhradně na astrální rovině. Aby se mohli objevit v lidském světě, musí se zhmotnit; obvykle se zformují do podoby lidského těla. Toto tělo je však jen pouhou iluzí a pokud je poškozeno, jeho majiteli to nijak neublíží.\n\n\"Bitva mezi Ceiphiedem a Shabranigdem\"\n\nPřed věky, kdy byly stvořeny sféry, začala bitva mezi Drakem Ceiphiedem a Rubínookým Shabranigdem. Nikdo neví, jak dlouho se tyto moci mezi sebou měřily, ale zřejmě se tento boj odehrál před 5000 lety. Rubínooký Shabranigdo byl roztříštěn na sedm kusů, zatímco Ceiphied se potopil do Oceánu Chaosu. Shabranigdo však nebyl zničen, byl pouze oslaben. Ceiphied po sobě však také něco zanechal – své čtyři části. Byl to Zemní Dračí Král, Vodní Dračí Král, Ohnivý Dračí Král a Nebeský Dračí Král. Ti měli za úkol chránit svět před Rubínookým Shabranigdem. V ostatních světech boj ještě zdaleka neskončil.\n\n\"Kouma-sensou (Boj o vzkříšení Krále Démonů)\"\n\nJde o boj mezi Vodním Dračím Králem a Králem Démonů Severu. Tato válka byla způsobena Hellmasterem Phibrizzem před 1000 lety. Na začátku bitvy zaútočily Obludy (Mazoku) na Draky obývající Dračí Štít. Obludy stále stupňovaly svůj útok, což je důkazem toho, že Hellmaster nijak nespěchal s útokem na Vodního Dračího Krále. Jak se zdá, právě toto probudilo Rubínookého Shabranigda, který vypustil své části mezi lidi...\n\nJedna ze sedmi částí Shabranigda byla vzkříšena jako Král Démonů Severu, který pak vyhlásil válku Vodnímu Dračímu Králi. Obludy poté stvořily \"božskou-plovoucí plošinu\" tím, že umístily Hellmastera Phibrizza, Deep Sea Dolphin, Mocnou šelmu Zellas-Metallium a Dynast Grausherra na sever, jih a východ a na západě na vrcholek Hor Kataart, kde sídlí Vodní Dračí Král. To Vodního Dračího Krále oslabilo. Užitím Draka Chaosu jako média se Králi Démonů podařilo vyrovnat rozdíly mezi 1/4 Ceiphieda a 1/7 Shabranigda.\n\nNa konci byl Vodní Dračí Král poražen, ale zároveň Král Démonů zůstal uvězněn v Horách Kataart. Tahle obrovská bitva zasáhla jak lidi, tak elfy, Draky a Obludy. Jako výsledek této bitvy byla síla Bohů, která představovala jednu z mála zbraní proti Obludám, ztracena.\n\n\"Mág Shaazard Lugandi\"\n\nOstatní mágové ho nazývají \"Velkým.\" Zhruba polovina magických pomůcek, která je ve světě k dostání, je vytvořena právě tímto čarodějem.\n\n\"Mág Luo Glaon\"\n\nJeden z Pěti Velkých Mudrců. Svůj život zasvětil výzkumu v zájmu Bílé Magie.\n\n\"Mág Rei Magnus\"\n\nLegendární mág, který stvořil kouzla jako je například Dragon Slave a Nárazová Vlna…\n\n\"Rudý kněz Rezo\"\n\nDalší z Pěti Velkých Mudrců. Zařekl se, že nebude sloužit království a bude pomáhat jen těm,\nkteří to potřebují a které potká při svých cestách zeměmi. Znovuzrození Rubínookého Shabranigda byl Rezovým kamenem úrazu…\n\n\"První odkazy\"\n\nRubínooký Shabranigdo a Drak Ceiphied spolu bojují.\n\n\"Před zhruba 5000 lety\"\n\nShabranigdo je rozdělen na sedm částí. Drak Ceiphied po sobě zanechává čtyři fragmenty svého já a potápí se do Oceánu Chaosu.\n\n\"Před zhruba 1000 lety\"\n\nHellmaster Phibrizzo vyvolává Boj o vzkříšení Krále Démonů. Během této doby se probouzí sedm částí Shabranigda. Společně s Obludami Démoní Král Severu zaútočí na Vodního Dračího Krále na Horách Kataart. Král Démonů sice zvítězí, ale nemůže hory Kataart opustit.\n\n\"Před 120 lety\"\n\nKouzelná šelma Zanaffar se zjeví v městě Sairaagu, ale je poražen hrdinou vlastnícím Světelný Meč.\n\n\"Před 20 lety\"\n\nDirus II., vládce království Dirus, zaútočí na Krále Démonů Severu. Jeho armáda je poražena a Dirus sám je zaklet hrozným Raugnut Rusyavuna.\n\n\n\n\nPodle Slayers bylo také uděláno 5 počítačových her, především na konzole. (Slayers Royal, Slayers Royal 2, Slayers Wonderful, Slayers a Slayers Hyper). Byla také vytvořena stolní podoba Slayers v systému D20.\n\n\n"}
{"id": "76943", "url": "https://cs.wikipedia.org/wiki?curid=76943", "title": "73P/Schwassmann-Wachmann", "text": "73P/Schwassmann-Wachmann\n\n73P/Schwassmann-Wachmann, známá též Schwassmann-Wachmann 3 nebo SW3, je krátkoperiodická kometa z Jupiterovy rodiny komet, která se v současné době rozpadá a její pozůstatky míjejí ve značné blízkosti Zemi.\n\nPoprvé ji objevili během pravidelné přehlídky nebe s cílem nalézt nové planetky dva němečtí astronomové Arnold Schwassmann a Arno Arthur Wachmann 2. května 1930 na Hamburské hvězdárně v Bergedorfu jako difúzní objekt zdánlivé hvězdné velikosti 9,5. Dodatečně byla pak nalezena ještě na snímcích pořízených 27. a 29. dubna téhož roku na hvězdárně v Babelsbergu. Kometa se v té době přibližovala k Zemi. Nejmenší vzdálenosti 0,0616 AU (tj. 9,2 mil. km) dosáhla 31. května 1930. Naposledy byla pozorována 30. srpna. Čtyřměsíční sledování sice umožnilo stanovit přibližné parametry dráhy, ale nebyly dostatečně přesné, aby umožnily její znovuobjevení při dalším návratu do blízkosti Země na přelomu let 1935 a 1936. Kometa tak byla na dlouhou dobu ztracena a znovu byla zpozorována až v roce 1979.\n\nSituaci zkomplikovala i okolnost, že v říjnu 1953 se přiblížila na 0,9 AU (130 mil. km) k Jupiteru, který svojí gravitací silně změnil tvar dráhy. K dalšímu přiblížení k této planetě na 0,25 AU (37 mil. km) došlo v listopadu 1965. Teprve použití počítačů v roce 1973 umožnilo vyhodnotit dostatečně přesně změny dráhy této komety a stanovit, že se k Zemi znovu přiblíží v roce 1974, ale podmínky pro její pozorování nebudou dobré. Další průlet o pět let později v roce 1979 měl však být velmi příznivý.\n\nTo se potvrdilo a dva australští astronomové J. Johnston a M. Buhagiar z observatoře v Perthu ji skutečně objevili na snímcích pořízených 13. srpna 1979. I když v tom roce prolétla perihelem své dráhy o 34 dní později, než bylo předpovězeno, charakter dráhy byl dostatečným důkazem, že se jedná o ztracenou kometu Schwassmann-Wachmann 3.\n\nPři dalším přiblížení v letech 1985 až 1986 tato kometa nebyla pozorována, ale v roce 1990, kdy se 17. dubna dostala do vzdálenosti jen 0,3661 AU (55 mil. km), byly podmínky pro její pozorování nejlepší od roku 1930 a astronomové této příležitosti plně využili. Další návrat v období 1995–1996 neměl být příliš příhodný, protože minimální vzdálenost od Země byla značně velká (1,31 AU, tj. 196 mil. km), ale kometa připravila astronomům velké překvapení.\n\nKdyž ji 19. srpna 1995 zpozoroval japonský astronom K. Kinoshita jako objekt hvězdné velikosti 12,9, vypadala ještě zcela dle očekávání. Od počátku září ji pravidelně pozorovali francouzští astronomové J. Crovisier, N. Biver, D. Bockelee-Morvan, P. Colom, E. Gerard, L. Jorda a H. Rauer z observatoře Paris-Meudon radioteleskopem v Nancay, kteří studovali záření radikálu hydroxylu na vlnové délce 18 cm (1,665 GHz), a náhle 8. září zaregistrovali prudké zvýšení intenzity tohoto rádiového záření, ukazující na silnou erupci vodní páry z jádra komety. Produkce radikálů OH vzrostla nejméně dvacetinásobně na 2,22 ± 0,22×10 molekul za sekundu. V té době byla kometa skryta ve sluneční záři. Když se 17. září dostatečně vzdálila od Slunce, aby mohla být vizuálně pozorována, zjistilo se, že její hvězdná velikost vzrostla na 8,3, tedy jasnost stoupla přibližně 70krát. Tato situace trvala až do začátku října, kdy opět prudce vzrostla jasnost komety. Třetí zjasnění nastalo 22. října, kdy dosáhla hvězdné velikosti 6,3. I když se v té době již rychle vzdalovala od Země i od Slunce (perihelem dráhy prošla 22. září 1995), její jasnost se snižovala jen velmi pomalu. Děj vyvrcholil počátkem prosince 1995 objevem úlomků, na které se kometa rozpadla. První hlášení o jejich pozorování v noci z 12. na 13. prosince přišla z hvězdárny Mnichov a Evropské jižní observatoře (ESO) v La Silla. Celkem jich bylo nakonec pozorováno pět. Byly označeny pořadovými písmeny A až E; nejjasnější z nich, úlomek C, je zřejmě pozůstatkem původního jádra komety. Výpočet relativních drah úlomků, který udělal astronom českého původu Zdeněk Sekanina, ukázal, že k jejich oddělení od hlavního jádra došlo přibližně měsíc po prvním zjasnění komety.\n\nDalší návrat do blízkosti Slunce proběhl počátkem roku 2001. I když pozorovací podmínky nebyly příliš výhodné, díky tomu, že byla jasnější než se předpokládalo, byly pozorovány tři z původně objevených úlomků, a to B, C a E.\n\nPři návratu do blízkosti Slunce a Země v letech 2005/2006 jako první objevil úlomek C dne 22. října 2005 C. W. Hergenrother 1,2metrovým dalekohledem na Mt. Hopkins jako objekt hvězdné velikosti 19,3 s výraznou komou a zřetelným ohonem. Další kus komety, úlomek B, objevil J. A. Farrell v Jemez Springs, NM, USA až 9. ledna 2006. V té době byl přibližně 19 velikosti a ve srovnání s hlavní částí byl tehdy o tři magnitudy slabší.\n\nPři objevu dalšího úlomku nezávisle 20. února 2006 R. A. Tuckerem a o dva dny později E. J. Christenenem se zjistilo, že jeho dráha nesouhlasí s drahou žádného z dříve pozorovaných. Proto dostal označení G. Tím byla spuštěna celá lavina dalších objevů (viz tabulka).\n\nV současné době (27. května 2006) pokračuje rozpad jádra komety dále. Astronomové nyní sledují nejméně 65 úlomků (B, C, E, G, H, J až N, P až R, T až Z, AA až AZ a BA až BS), velké množství dalších se objevuje a mizí (zřejmě se dále lavinovitě rozpadají a sublimují). Jeden z hlavních úlomků, označovaný B, zvětšil svoji jasnost od 2. do 9. dubna 2006 nejméně patnáctkrát; astronomové v té době pozorovali dva mohutné prachoplynové výtrysky z tohoto zbytku jádra, což naznačovalo možnost dalšího rozpadu. Průměrná hvězdná velikost tohoto úlomku se v té době pohybovala mezi 15 a 13, ale ve dnech 8., 12. a 17. dubna vždy na několik hodin zvýšil svoji jasnost až na 8,9. Dne 18. dubna pořídil Hubbleův kosmický dalekohled podrobné snímky tohoto úlomku, na nichž je vidět velké množství drobných sekundárních úlomků (viz obrázek vpravo dole). Také z hvězdáren na Zemi kolem 20. dubna začala přicházet hlášení o tom, že se v kómě této části objevilo sekundární jadérko. Dne 21. a 22. dubna úlomek B opět dvakrát krátkodobě prudce, asi dvojnásobně, zvýšil svoji jasnost na přibližně 9, což potvrdilo, že došlo k obnažení čerstvého ledu a tedy ke zvýšení množství sublimujícího plynu při odštěpení dalšího úlomku. Podobná pozorování jsou hlášena ze dnů 25., 27., 28. a 30. dubna a 2., 3., 5., 8., 12. a 14. května, kdy dosáhla zatím největší jasnosti 5,8. Další zjasnění nastalo 17. května a zatím poslední bylo pozorováno 20. května 2006 a to z hodnoty 13 na 7,2 následované o několik hodin později poklesem na 12.\n\nHlavní zbytek komety, objekt C, který se zatím zřetelněji nerozpadá, se nyní pohybuje v souhvězdí Ryb (Pisces) a jeho hvězdná velikost se 24. května pohybovala mezi 12 a 10, s krátkodobým zjasněním až na 6,8. Je proto dostupný pozorováním i menšími amatérskými dalekohledy. Nenaplnila se však očekávání, že by mohl v květnu 2006 dosáhnout hvězdné velikosti 5 až 4 a že by tedy mohl být za příznivých okolností viditelný i pouhým okem.\n\nKosmická observatoř Swift od 1. května 2006 sledovala úlomek C v oblasti viditelného, ultrafialového a rentgenového záření; vzhledem k jeho blízkosti k Zemi byla intenzita rentgenového záření nejsilnější detekovaná ze všech dosud sledovaných komet. Vědci proto doufají, že se jim z rentgenovských spekter podaří zjistit nové údaje o pevné složce kometárních jader.\n\nSpitzerův kosmický dalekohled pořídil ve dnech 4. až 6. května 2006 sérii snímků v infračervené oblasti spektra (vlnová délka 24 μm, vpravo dole), na nichž je vidět celkem 45 úlomků. Kromě toho je zřetelně zjevný i světlý pás spojující většinu jader, tvořený drobnými, až milimetrovými prachovými částicemi, viditelnými v infračerveném světle díky jejich zahřívání slunečním zářením.\n\nV období od 11. do 17. května 2006 prolétly zbytky komety v blízkosti Země (viz tabulka, v níž jsou uvedena data průletů a předpokládané vzdálenosti průletu v miliónech kilometrů pro jednotlivé úlomky). Ztracený relativně velký úlomek A pravděpodobně minul Zemi ve větší vzdálenosti, i když není vyloučeno, že by se mohl přiblížit až na 6 mil. km. Je nutno podotknout, že zejména vzdálenosti u některých úlomků se mohou od skutečnosti lišit až o miliony kilometrů a také doby průletu jsou zatíženy v řadě případů až více než jednodenní chybou (např. úlomky V, AD a AI). U úlomku označeného BD, který minul Zemi 11. května, nebylo vzhledem ke značné nejistotě stanovení jeho dráhy vyloučeno, že by se mohl k naší planetě přiblížit až na pouhých 15 tisíc kilometrů. Z toho vznikla fáma o možné katastrofické srážce se Zemí.\n\nDo pozorování této komety se samozřejmě zapojili též čeští profesionální i amatérští hvězdáři, především observatoř na Kleti, hvězdárna v Hradci Králové a amatér K. Hornoch v Lelekovicích, kteří se podíleli na přesných astrometrických měřeních. Větší úlomky také sledovaly Hvězdárna v Úpici a Hvězdárna a planetárium J. Palisy VŠB-TU Ostrava.\n\nNa období od 9. do 23. května 2006 bylo naplánováno sledování úlomků B, C a G a případně i zatím při tomto návratu nepozorovaného úlomku E radioteleskopem využívajícím 64m anténu stanice Dálkového kosmického spojení DSN (Deep Space Network) NASA v Goldstone v Kalifornii, USA. Souběžně s tím hodlali ve dnech 30. dubna až 22. května 2006 radioastronomové na observatoři Arecibo na Portoriku pozorovat části B a C. Tato pozorování mají zpřesnit naše znalosti o velikosti těchto objektů, o jejich dráze a též o jejich rotačních charakteristikách.\n\nTato kometa má dobu oběhu o něco delší, než 5 1/3 roku (v připojené tabulce jsou uvedeny současné elementy pro největší zbytek jádra, úlomek C), takže se značně přibližuje k Zemi každých 16 roků. Původně astronomové předpokládali, že průměr jejího jádra činí přibližně 1,1 km, nejnovější odhady udávají hodnoty kolem 1,5 km před jeho rozpadem v roce 1995. Předpokládané albedo jádra je 0,04, tedy je velmi tmavé.\n\nZačínající rozpad jádra naznačuje, že v krátké době zřejmě přestane tato kometa existovat, a jejím jediným pozůstatkem bude proud meteoroidů, který bude obíhat na její průvodní dráze. Vzhledem k tomu, že dráha této komety kříží dráhu Země a značně se k ní přibližuje, částečky pocházející z této komety již vytvořily meteorický roj, nazývaný \"τ Herkulidy\", který byl mimořádně silný v noci z 9. na 10. června 1930, kdy bylo pozorováno v maximu až 100 meteorů za minutu. Jeho intenzita je silně proměnná; teoreticky mohl být pozorován též v létech 1914, 1941, 1946 a 1952, ale o tom neexistují žádné záznamy.\n\nNejbližší další průchod této komety perihelem je vypočítán na počátek června 2006; pro jednotlivé části komety v rozpětí od 11:17 UTC dne 6. června (úlomek BD) do 13:26 UTC dne 9. června (AX).\n\nV roce 2022 mají zbytky komety proletět kolem Země ve větší blízkosti než v roce 2006. Proto budou úlomky komety během návratu v roce 2006 pečlivě sledovány, aby mohla být jejich dráha co nejvíce zpřesněna. I tak bude nejistota v předpovědi značně velká, neboť jádra komet podléhají nepředvídatelným změnám dráhy v důsledku negravitačních (reaktivních) sil.\n\nKometa Schwassmann-Wachmann 3 měla být v červnu 2006 zkoumána zblízka sondou CONTOUR, která však byla v průběhu navádění na meziplanetární dráhu zničena explozí urychlovacího stupně.\n\nOd Země a z blízkého kosmického prostoru ji sledovaly též Hubbleův kosmický dalekohled a Spitzerův kosmický dalekohled. Počítá se s tím, že do pozorování se zapojí též rentgenové kosmické observatoře Chandra a XMM-Newton.\n\n\n\n"}
{"id": "76945", "url": "https://cs.wikipedia.org/wiki?curid=76945", "title": "Rokycany", "text": "Rokycany\n\nRokycany jsou město v Plzeňském kraji, 16 km východně od Plzně na soutoku Klabavy a Holoubkovského potoka. Rokycany jsou uloženy v Rokycanské kotlině, severovýchodním okrajovém okrsku Švihovské vrchoviny, při úpatí jednoho z výběžků Brd s vrchy Žďár, Čilina, Kotel a Vršíček. Městem prochází hlavní železniční trať Praha – Plzeň a severně od města dálnice D5 Praha–Plzeň–Rozvadov. Žije zde obyvatel.\n\nPrvní zmínka o Rokycanech pochází z roku 1110, kdy se připomíná v místě dnešních Rokycan biskupský dvorec s osadou, která byla ve 14. století povýšena na město. Dříve byl ve městě biskupský hrad, který ale za husitských válek zanikl, stejně jako augustiniánské proboštství. Dodnes se dochovaly zbytky středověkého opevnění, které dříve město obklopovalo. V gotickém slohu byl také vystavěn např. děkanský chrám Panny Marie Sněžné na náměstí. Město ve středověku mnohokrát vyhořelo. V roce 1397 se v Rokycanech narodil utrakvistický biskup Jan Rokycana.\n\nV roce 1584 byly Rokycany povýšeny na královské město. V období baroka byl přestavěn chrám na náměstí a postaven například morový sloup, který dodnes stojí také na náměstí. Na Malém náměstí vznikl sloup sv. Jana Nepomuckého. Významnou budovou v barokním stylu je městská radnice. V roce 1702 žilo ve městě 2262 obyvatel. Během 18. století došlo k více požárům. Při nejtragičtějším z nich 12. září 1784 vyhořelo téměř celé město. Po požáru byl opraven kostel Panny Marie Sněžné, přestavěna radnice a zástavba obnovena v pozdně barokním a klasicistním slohu. Rokycany v 1. polovině 18. století postihla i morová epidemie a v roce 1771 hladomor. Začátkem 19. století žilo ve městě 2 350 osob. V roce 1813 došlo k poslednímu velkému požáru.\n\nV roce 1850 se staly Rokycany sídlem okresu, 14. července 1862 byla otevřena železnice Praha–Plzeň, což umožnilo rozvoj průmyslu v Rokycanech a okolí, později, v roce 1869, byla uvedena do provozu odbočná trať Rokycany–Mirošov. V tomto období byl vybudován cukrovar (později Marila), hutě a pila. Zakládaly se nové školy, počet obyvatel města v roce 1890 převýšil číslo 5000 a stále rostl.\n\nNa konci 19. století a ve 20. století zaznamenaly Rokycany další rozvoj průmyslu, vzdělání, kultury i zdravotnictví. V roce 1896 byl obnoven politický okres Rokycany. Zrychlenému tempu rozvoje města ustoupila už tehdy část historické zástavby, včetně úseků městského opevnění. V roce 1900 byla například zbořena gotická Saská brána a v letech 1897–1898 byla na místě historických domů mezi dnešními ulicemi Míru, Komenského a Smetanovy postavena novorenesanční budova školy. Velká část nových staveb vyrůstala i mimo areál historického jádra. Zejména podél dnešní Jiráskovy ulice se začala rozvíjet okružní třída s reprezentativními budovami (sokolovna čp. 208/II, gymnázium čp. 112/I nebo okresní dům čp. 64/III). Za městem při silnici na Volduchy byl roku 1898 zřízen rokycanský židovský hřbitov.\n\nMěsto se rychle vzpamatovalo z důsledků první světové války. Po vzniku Československa v roce 1918 došlo k přejmenování některých ulic. Do Rokycan byla brzy po válce také zavedena elektřina. V roce 1919 město navštívil prezident Tomáš Garrigue Masaryk. V roce 1921 dosáhla populace 6728 obyvatel. Za první republiky se ve městě hodně stavělo, vznikaly obytné čtvrtě i nové budovy kulturní a administrativní budovy. Plánovitě došlo k založení nových zahradních čtvrtí Rašínov a Hořicov. Vystavěn byl i nový hřbitov.\n\nV roce 1938, po Mnichovské dohodě, do města přišlo asi 300 českých rodin odsunutých z pohraničních oblastí, které připadly Německu. Dne 15. března 1939 byly Rokycany okupovány německými vojsky. Vlivem přistěhování odsunutých českých občanů ze Sudet se počet obyvatel zvýšil až na 9865 v září 1939.\n\nV roce 1940 opět došlo k přejmenování ulic, tentokrát zmizely připomínky prvorepublikového období. V roce 1942 byl zrušen okres Rokycany a připojen k okresu Plzeň. 5. května 1945 začalo povstání proti nacistické vládě, byl vytvořen národní výbor pod českou správou, 7. května 1945 město, jako poslední na našem území, osvobodila americká armáda. U Rokycan se americká armáda podle dohod zastavila a vyčkávala na příchod Rudé armády, která dorazila 10. května 1945. Na místě dotyku obou armád stojí pomník na demarkační čáře.\n\nV roce 1948 nastoupili k moci komunisté, bylo zahájeno zestátňování veškerých podniků, nová fáze industrializace města a bouřlivá bytová výstavba. Šlo o sídliště Hrudkovanka, U Václava, v Knihově ulici, později i Na Pátku. Vesměs jim musela ustoupit historická městská a předměstská zástavba. V roce 1950 byla zbourána historická Plzeňská brána a byly odstraněny veškeré památky na to, že město osvobodili jako první Američané, nikoliv Sověti. 1. března 1950 žilo v Rokycanech a Borku 9209 obyvatel. V roce 1957 byla na Voldušském kopci dostavěna nová budova Okresního ústavu národního zdraví (nemocnice). V roce 1958 byla odvedena tranzitní silniční doprava z náměstí do Jiráskovy ulice. 24. května 1960 byl k Rokycanům připojen Borek. Po reformě státní správy z roku 1960 zůstaly Rokycany okresním městem. Okres Rokycany se stal součástí Západočeského kraje. Byl rozlohou nejmenším okresem v kraji (575 km²) a počtem obyvatel nejmenším v celé České socialistické republice. V roce 1961 dosáhla populace 11 934 lidí. 60. léta znamenala další rozvoj průmyslu a sídlišť. Po vpádu a okupaci území ČSSR vojsky Varšavské smlouvy 21. srpna 1968 rozhořčení občané města strhli sochu krasnoarmějce na náměstí. V roce 1970 žilo v Rokycanech již 12 585 obyvatel, dochází k nárůstu počtu dětí. V tom roce byla do územního plánu zanesena výstavba budoucí dálnice D5.\n\nV 70. letech bylo vlivem stále se zvyšujícího počtu obyvatel potřeba stavět další byty. Proto byla stavěna další panelová sídliště, např. v letech 1972–1978 sídliště Jižní předměstí nebo v letech 1979–1984 sídliště Na Železné. V roce 1975 navštívil město prezident Gustáv Husák. Město roku 1980 dosáhlo obyvatel 15 041 obyvatel. V roce 1982 zadal Okresní národní výbor Rokycany u Krajské projektové organizace Stavoprojekt v Plzni studii asanace části historického jádra města. Projekt se ale uskutečnil jen zčásti, na dnešním Masarykově náměstí vznikl komplex obchodního centra Žďár (v letech 1986–1990) a na nynějším Malém náměstí hotel Bílý Lev (v letech 1986–1989). V téže době vyrostlo na místě malebné historické předměstské čtvrti sídliště Pod Kostelem. V roce 1989 pak došlo k posledním velkým demolicím historické zástavby v Soukenické ulici, na náměstí U Saské brány a v prostoru městských lázní. Kromě toho bylo v roce 1983 otevřeno nové autobusové nádraží, v letech 1984–1986 došlo k rekonstrukci železniční stanice a železniční tratě. Trať byla kompletně elektrifikována, první elektrický vlak tu projel v roce 1986. Počet obyvatel Rokycan dosáhl historického maxima 31. prosince 1988, kdy populace čítala 16 270 lidí (ovšem včetně tehdy připojených obcí Borek, Litohlavy, Kamenný Újezd a Svojkovice). Od té doby počet obyvatel klesá. Dne 29. května 1989 byla obnovena městská hromadná doprava v Rokycanech, zajišťovaná autobusy.\n\nPo sametové revoluci v roce 1989 docházelo i v Rokycanech k protestům proti komunistickému režimu (např. 27. listopadu). Mezi největší změny během 90. let patřilo zvýšení automobilové dopravy v centru města, přejmenování ulic a hlavně opětovný rozvoj soukromého podnikání. 14. srpna 1990 se od Rokycan oddělily obce Kamenný Újezd a Svojkovice. Postupně byla redukována a později zrušena místní vojenská posádka. V letech 1990–1992 vyrostlo poslední panelové sídliště v Polní ulici. V roce 1991 byla otevřena pěší zóna ve středu města, v Palackého ulici. V 90. letech zaniklo v Rokycanech mnoho podniků, mezi největšími například Marila, Hamiro, ale také do města přišli noví zahraniční investoři, kteří vybudovali nové závody zejména v nové průmyslové zóně na Jižním předměstí. Nezaměstnanost ve městě je pod celostátním průměrem. 27. října 1993 byl otevřen úsek dálnice D5 Mýto–Klabava, který odvedl tranzitní dopravu z centra Rokycan. 1. ledna 1994 se od Rokycan oddělily Litohlavy. Zbylá historická zástavba prošla opravami, na okraji historického jádra vyrostlo několik velkoplošných prodejen. Reforma veřejné správy přiřadila v roce 2000 okres Rokycany do Plzeňského kraje. V roce 2002 byl zrušen Okresní úřad Rokycany a město přestalo být sídlem okresu, stalo se ale obcí s rozšířenou působností (tzv. „malý okres“). V letech 2002 a 2006 zasáhly město povodně. Roku 2006 se do areálu rokycanského letiště přestěhoval ze své původní lokace v Plzni veganský hardcore punkový festival Fluff Fest, který každý červenec přitahuje několik tisíc příznivců extrémní hudby z celé Evropy.\n\nMěsto Rokycany je oficiálně rozděleno do čtyř místních částí, a to na \"Střed\" (vlastní město), \"Nové Město\" (dříve Pražské Předměstí), \"Plzeňské Předměstí\" a vesnici \"Borek\". Dříve byly součástí Rokycan i obce Kamenný Újezd, Litohlavy a Svojkovice.\n\n\n\n\n\nMěsto Rokycany má relativně kvalitní síť služeb. Školství reprezentují tři základní školy, gymnázium a střední odborná škola, dvě střední odborná učiliště, jedna základní umělecká škola a jedna speciální škola. Zdravotnické služby zajišťuje Rokycanská nemocnice. Ve městě a jeho okolí je docela dostačující nabídka zaměstnání, mezi nejdůležitější podniky patří podnik Kovohutě nebo např. nová výrobní hala společnosti ProWell. Mnoho obyvatel dojíždí za prací do Plzně nebo do Hrádku. V Rokycanech je Muzeum Dr. Bohuslava Horáka, soukromé Vojenské muzeum na demarkační linii a městská knihovna.\n\nŠiroké jsou možnosti sportovního vyžití – ve městě je zimní, letní stadion, hřiště na streetball, basketbalová, házenkářská hala, několik bowlingových drah, hřiště na squash, venkovní koupaliště a krytý bazén, tenisový areál a hřiště pro kalisthenické cvičení.\n\nMožnosti nákupu poskytují samoobsluhy – např. COOP (Žďár) na náměstí, Billa v Jiráskově ulici, Albert na sídlišti Jižní předměstí, Penny Market a Lidl – oba na Plzeňské ulici, Kaufland v ulici Josefa Růžičky. Ubytování je možné v šesti penzionech, třech hotelech a jedné ubytovně.\n\n\nPřímo středem města prochází dnes již silnice II/605 (dříve \"silnice I/5\"), která byla až do dokončení dálnice D5 tranzitním tahem na Plzeň a Rozvadov. Samotná dálnice, která byla severně od města otevřena 27. října 1993, má v blízkosti města sjezd (Exit 62 Rokycany) a odpočívku. Sjezdem z dálnice u Rokycan začíná také silnice II/183, která dále pokračuje přes Šťáhlavy, Přeštice, Merklín a Koloveč až do Domažlic.\n\nŽelezniční dopravu zajišťuje hlavní železniční trať Praha – Plzeň. V Rokycanech z ní odbočuje lokálka Rokycany–Nezvěstice.\n\nAutobusové nádraží najdeme nedaleko nádraží vlakového, poblíž centra města. Vyjíždí z něj většina příměstských spojů obsluhující celou plochu okresu Rokycany a částečně také okres Plzeň-jih. Mnoho spojů pokračuje z vesnic v okrese přes Rokycany až do Plzně. Dálkové autobusové spoje reprezentují linky Plzeň–Praha a Plzeň–Pelhřimov. Tato linka o víkendech jezdí až do Jihlavy, resp. do Brna. Městská hromadná doprava je zajišťována autobusovou okružní linkou MHD s řídkými intervaly. Linka zajišťuje hlavně spojení nemocnice a sídliště Jižní předměstí s centrem města.\n\nBěhem 19. století se populace Rokycan rychle rozšířila až na 5 000 v roce 1880. V důsledku dlouhé deprese po krachu na vídeňské burze roku 1873 se poté růst zastavil. Koncem roku 1890 však populace začala expandovat znovu, až do časů první světové války. Po vyhlášení ČSR roku 1918 nastal rychlý růst obyvatelstva města. Koncem 30. let byl tento nárůst ještě umocněn přílivem etnických českých uprchlíků ze Sudet. V roce 1939 rokycanská populace nakrátko dosáhla počtu 10 000. Po druhé světové válce mnoho občanů z Rokycan opustilo město kvůli osídlení pohraničních oblastí, odkud byli vyhnáni etničtí Němci. Od roku 1950 začala nová vlna masivního růstu, počet obyvatel města dosáhl opět 10 000 v polovině roku 1950 a kolem 15 000 v roce 1980. Demografického maxima bylo dosaženo v roce 1989 s více než 16 000 obyvateli. Od té doby počet obyvatel klesl na cca 14 000 v důsledku hospodářské a sociální transformace a také osamostatněním 3 obcí.\n\nCo se týče etnického složení obyvatel, Rokycany měly převážně české osídlení již od středověku. Německá menšina tvořila ne více než několik desítek jedinců. V roce 1938 byla populace města posílena přílivem etnických Čechů prchajících z pohraničních oblastí Československa, které byly postoupeny nacistickému Německu. Po roce 1945 byli odsud vyhnáni většinou etničtí Němci. Národnostní složení Rokycan bylo v poválečném období rozšířeno o Romy a Slováky.\n\nV čele města je starosta. Zastupitelstvo má 21 členů. Městská rada má podle dohody po volbách v roce 2014 sedm členů.\n\nPo komunálních volbách roku 2014 byl 3. listopadu zvolen starostou města Václav Kočí z hnutí Pro naše Rokycany, který zůstal starostou i po komunálních volbách roku 2018, tentokrát za Nezávislé, kteří ve městě vyhráli. Radu města po těchto volbách tvoří zástupci hnutí Nezávislí, ODS, Rokycanští patrioti a ANO.\n\n\n\n\n"}
{"id": "76953", "url": "https://cs.wikipedia.org/wiki?curid=76953", "title": "Document", "text": "Document\n\nDocument je páté studiové a celkově šesté album americké kapely R.E.M. Vyšlo v roce 1987, několik měsíců po vydání výběrového alba \"Dead Letter Office\". Je to také poslední album obsahující nový materiál, které R.E.M. vydali u I.R.S. Records.\n\nAlbum \"Document\" zaznamenalo několik velkých úspěchů, singl \"The One I Love\" se stal prvním singlem R.E.M., který se umístil na americkém žebříčku v první desítce, vyšplhal se na 9. místo. Zároveň se \"Document\" stal prvním albem R.E.M., které získalo platinovou desku. Na americkém žebříčku se album umístilo na 10. místě, na britském žebříčku na 29. místě. Dalším singlem byla píseň \"It's the End of the World as We Know It (and I Feel Fine)\", která se na americkém žebříčku umístila na 69. a na britském na 39. místě.\n\nVzhledem ke stále rostoucí popularitě kapely se R.E.M. po vydání alba rozhodli, k hrůze mnoha fanoušků, podepsat smlouvu s Warner Brothers Records, neboť v tom viděli příležitost k dalším komerčním úspěchům.\n\nV roce 2003 bylo album \"Document\" vyhlášeno časopisem Rolling Stones jako 470. nejlepší album všech dob.\n\nAutory všech skladeb jsou Bill Berry, Peter Buck, Mike Mills a Michael Stipe, pokud není uvedeno jinak.\n"}
{"id": "76954", "url": "https://cs.wikipedia.org/wiki?curid=76954", "title": "Vrubozobí", "text": "Vrubozobí\n\nVrubozobí (Anseriformes) jsou řádem středně velkých až velkých ptáků, přizpůsobených dobře životu na vodní hladině, i když některé druhy jsou druhotně suchozemské. Jsou rozšířeni po celém světě kromě Antarktidy, celý řád má 152 druhů.\n\nVrubozobí jsou velcí, zavalití ptáci s dlouhým krkem a krátkým zobákem.\n\nSpolečným znakem všech vrubozobých jsou vroubkované okraje zobáku, lamely, které původně umožňovaly vrubozobým filtrovat drobné částečky z vody nebo bahna. Ne všechny druhy se živí filtrací, husy a bernešky se pasou na vegetaci, mořčáci, kteří jsou rybožraví, mají zobák hákovitý, podobný zobáku kormorána. Okraj zobáku morčáků je ale také vroubkovaný, v tomto případě jim dobře slouží k uchopení kluzké kořisti.\n\nDalším znakem vrubozobých jsou krátké, poměrně vzadu postavené končetiny a všechny prsty kromě zadního spojené plovací blánou. Většina vrubozobých jsou dobří plavci, někteří se za potravou potápí, silné nohy jim pak slouží jako výkonná vesla. Na zemi jsou naopak vrubozobí poněkud neobratní.\n\nK životu ve vodě je přizpůsobeno i jejich opeření – mají husté prachové peří a velkou kostrční žlázu, jejímž mastným sekretem si peří potírají. To je pak nepropustné pro vodu. Samci ve svatebním šatu bývají pestře a nápadně zbarveni, samice jsou zpravidla hnědé. Samci na začátku hnízdění přepeřují do prostého šatu, při tom ztrácejí letky a nějakou dobu nemohou létat.\n\nVrubozobí jsou dobří letci, létají rychle (až 100 km/h), velké druhy v klínech, často je slyšet svist letek. Při vzlétnutí se často rozbíhají po hladině.\n\nSeverské druhy jsou tažné.\n\nVrubozobí jsou většinou monogamní, vyskytuje se u nich pohlavní dvojtvárnost, samci jsou pestří, samice nenápadně zbarvené.\n\nVrubozobí hnízdí většinou na zemi, jsou druhy, které hnízdí na stromech (morčák, hohol) nebo na plovoucích hnízdech (labutě) nebo dokonce v norách v zemi (husice). Samice snáší 4-13 vajec, někdy i do hnízd jiných samic. Mláďata jsou nekrmivá, od narození následují své rodiče.\n\nNěkteří vrubozobí jsou domestikovaní člověkem (kachna domácí, husa domácí). Divoce žijící druhy jsou lovnou zvěří.\n\nVrubozobí a hrabaví (tzv. drůbež, vědecky Galloanserae) jsou monofyletická skupina na bázi letců (Neognathae). Nejstarší známí vrubozobí jsou \"Vegavis\" ze svrchní křídy Antarktidy, \"Presbyornis\" ze spodního eocénu ve Wyomingu a \"Telmabates\" ze spodního eocénu Patagonie.\nNa Novém Zélandu žila ještě před příchodem člověka velká nelétavá husa rodu \"Cnemiornis\".\n\n\nČeleď \"Dendrocygnidae\" se v některých systémech řadí do čeledi kachnovitých jako podčeleď \"Dendrocygninae\".\n\n\n\n\n"}
{"id": "76957", "url": "https://cs.wikipedia.org/wiki?curid=76957", "title": "Nová Louka (Bedřichov)", "text": "Nová Louka (Bedřichov)\n\nNová Louka ( nebo ) je samota blízko Bedřichova v okrese Jablonec nad Nisou ležící na Blatném potoce v Jizerských horách. Jedinou stavbou zde dnes je Šámalova chata, ve které se nachází restaurace. Lokalita je významnou křižovatkou jizerskohorských letních i zimních turistických cest. Tato samota je nedaleko přírodní rezervace Nová louka, chránící zdejší rašeliniště. Dalším dnes užívaným názvem je Šámalova louka na památku období, kdy zdejší chatu užíval prvorepublikový kancléř Přemysl Šámal.\n\nV roce 1630 vznikla na tomto místě nad rašeliništěm paseka, odkud bylo vytěženo dřevo na výstavbu Jičína a Liberce. Vzniklá louka se nejprve používala pro pastvu dobytka, roku 1756 na ní byla postavena sklářská huť, kterou provozoval sklář Riedel. Tato huť byla uzavřena roku 1817 a o dvacet let později byla její budova stržena.\n\nPanský dům majitele bývalé sklárny odkoupili roku 1844 Clam-Gallasové a přestavěli jej na lovecký zámeček. V období mezi světovými válkami jej užíval tehdejší kancléř Přemysl Šámal, v této době byl „Zámeček“ rekonstruován, většina jeho místností byla obložena modřínem a před očekávanou návštěvou prezidenta Beneše do něj byl zaveden elektrický proud od vodní turbíny instalované na asi 800 m vzdáleném Blatném rybníce. Zařízení apartmánu a koupelny bylo shodné se zařízením koupelny ministra Jana Masaryka v Černínském paláci.\n\nZámeček se dostal roku 1929 do majetku státních lesů a byl po dlouhou dobu sídlem správy bedřichovského polesí. Sloužil také jako vládní rekreační objekt. V roce 1958 byl prohlášen kulturní památkou. Dnes je zde restaurace s možností ubytování.\n\nNa památku dr. Přemysla Šámala, který byl vláčen řadou nacistických věznic a nakonec utýrán zemřel v berlínské věznici Moabit, byl na okraji louky vztyčen pamětní kámen s medailonem.\n\nDne 29. července 1897 bylo na meteorologické stanici naměřeno 345,1 mm srážek za 24 hodin, což je dodnes nepřekonaný evropský rekord.\n\n"}
{"id": "76959", "url": "https://cs.wikipedia.org/wiki?curid=76959", "title": "Andrea Absolonová", "text": "Andrea Absolonová\n\nAndrea Absolonová (26. prosince 1976, Praha – 9. prosince 2004, Praha) byla až do svého zranění v roce 1996 nadějná česká skokanka do vody. Poté začala působit jako pornoherečka s pseudonymem Lea De Mae.\n\nOd dětství se s mladší sestrou Lucií věnovaly závodně skokům do vody. Trénovala nejdříve v Praze, poté v Pardubicích. Pětkrát se stala mistryní České republiky, držitelkou bronzové medaile z mistrovství Evropy juniorek a členkou českého olympijského národního mužstva; její disciplínou byl skok z desetimetrové věže. Zlom v její kariéře nastal, když jí praskl meziobratlový článek páteře při nehodě na tréninku na olympijských hrách v Atlantě 1996, která předznamenala konec její sportovní kariéry (v roce 2000 už se nekvalifikovala na olympiádu v Sydney).\n\nOd roku 1998 si přivydělávala focením. Později začala působit jako pornoherečka pod uměleckým jménem Lea De Mae. Společně s dalšími tuzemskými kolegyněmi Sylvií Saint, Monicou Sweetheart a Daniellou Rush vytvořila v tomto odvětví čtveřici známou jako \"Dream Team\".\n\nV červenci 2004 jí byla diagnostikována vzácná forma rakoviny mozku (glioblastom). V srpnu téhož roku ji v pražské nemocnici Na Bulovce nádor při operaci odstranili. Při následném vyšetření se ale zjistilo, že nádor metastazoval do dalších oblastí mozku. Po necelém půlroce ve věku nedožitých 28 let podlehla.\n\nJako Lea da Mae vystupovala ve 161 pornografických filmech, přičemž některé z nich byly vydány až po její smrti.\n\n\n"}
{"id": "76963", "url": "https://cs.wikipedia.org/wiki?curid=76963", "title": "Agapetus II.", "text": "Agapetus II.\n\nAgapetus II. ( Řím – 8. listopadu 955 Řím) byl papežem od 10. května 946 až do své smrti.\n\nPodporoval šíření křesťanství do severní Evropy. Proti italskému králi Berengaru II. povolal Otu I., kterého ale odmítl roku 951 korunovat císařem. Fakticky ovšem Itálii vládl Alberich II. ze Spoleta, který krátce před svou smrtí více méně donutil římskou šlechtu i klérus přísahat, že po Agapetově smrtí zvolí papežem jeho syna, což se také roku 955 stalo. Byl pohřben v Lateránské bazilice.\n\n"}
{"id": "76970", "url": "https://cs.wikipedia.org/wiki?curid=76970", "title": "Lev VIII.", "text": "Lev VIII.\n\nLev VIII. (??, Řím – únor 965, Řím) byl papežem od prosince 963 až do své smrti.\n\nPlatnost jeho pontifikátu i doba trvání jeho pontifikátu je však sporná, zpochybňována je platnost jeho pontifikátu před smrtí Jana XII. (14. květen 964) i po jeho smrti, kdy Římané zvolili za Janova nástupce Benedikta V. (22. květen 964). Jasně se k legitimitě těchto papežů (či přesněji k legitimní délce jejich pontifikátů) nevyjadřuje ani oficiální vatikánská publikace \"Anuario pontificio\".\n"}
{"id": "76973", "url": "https://cs.wikipedia.org/wiki?curid=76973", "title": "Benedikt V.", "text": "Benedikt V.\n\nBenedikt V. (* Řím - zemřel 4. července 965 nebo 966 v Hamburku)) byl 132. papež římsko-katolické církve.\n\nPocházel ze vznešené římské rodiny z Regio Marini. Byl jáhnem a kardinálem. Pro své vzdělání byl přezdíván \"grammaticus\". Papežem byl zvolen Římany na ochranu jejich svobody a proti římskému císaři, a to jeden den po smrti synodem sesazeného Jana XII. (stalo se tak 22. května 964).\n\nCísař Ota I. Veliký volbu neuznal, oblehl a vyhladověl město Řím a Benedikta čtyři týdny po jeho nástupu do úřadu zajal. Odsoudil jej v přítomnosti svého papežského kandidáta Lva VIII. Benedikt na kolenou žádal o slitování a o milost. Po té jej císař odvezl s sebou do Hamburku, kde ho ponechal ve vyhnanství pod dozorem biskupa Adalga. Papež tam zemřel a v mariánském chrámu (dómu) byl se všemi poctami pohřben.\n\nMezi léty 998 - 1000 byly jeho ostatky na příkaz císaře Otty III. wormským biskupem vyzvednuty a převezeny do Říma. V chóru starého hamburského dómu zůstal jen kenotaf, který byl kolem roku 1300 obložen deskami z pestrobarevně malované terakoty. Kenotaf byl roku 1805 zrušen a rozbit, po postavení nového mariánského dómu již nebyl obnoven. Dochovaly se tři fragmenty: jeden je vystaven v ambitu dómu a dva v Muzeu hamburských dějin.\n\n"}
{"id": "76974", "url": "https://cs.wikipedia.org/wiki?curid=76974", "title": "Reykjavík", "text": "Reykjavík\n\nReykjavík (výslovnost \"Rejkjavík\") je hlavní a největší město ostrovního státu Island. Leží při pobřeží zálivu Faxaflói v Atlantském oceánu na jihozápadě země poblíž Evropy. Město je se svou polohou 64° 08' severní šířky nejseverněji položeným hlavním městem světa a v rámci Evropy nejzápadnějším. Žije zde obyvatel.\n\nMěsto (respektive osada) bylo založeno vikinským osadníkem Ingólfem Arnarssonem již v roce 874. Pojmenoval ho \"Reykjavík\", což znamená v islandštině \"kouřová zátoka\" od termálních pramenů a gejzírů v jeho okolí. Později se začala osada vyvíjet díky augustiniánskému klášteru postavenému na nedalekém ostrově Viðey v roce 1226.\n\nV polovině 18. století chtěl místní podnikatel rozvinout hospodářství a lehký průmysl. v 18. století byla ve městě vybudována křesťanská katedrála a město se stalo významným obchodním a námořním uzlem. 18. srpna 1786, tehdy 167 žijících obyvatel v osadě přiznalo městské právo. Od roku 1904 bylo město poctěno titulem sídelního města vlády ostrova. Univerzita Háskóli Íslands byla ve městě založena o 7 let později roku 1911.\n\nReykjavík se nachází při jihozápadním pobřeží Islandu na začátku poloostrova Reykjanes a obklopený mnoha dalšími poloostrovy, ostrovy, zálivy a průlivy. Islandem z jihozápadu k severovýchodu vede tektonická deska, která způsobuje ve městě občasné zemětřesení a sopečné činnosti. Příkladem je 4500 let stará událost, kdy se z pohoří Bláfjöll valila láva a mířila k městu. Avšak když dorazila do údolí řeky Elliðaá, která teče východní částí města, stočila se do jejího koryta. k moři se dostala u zálivu Elliðavogur a Reykjavíku se tak vyhnula.\n\nBěhem doby ledové před 10 000 lety byla část města pokryta velkým ledovcem. Některá místa, která nebyla pokryta ledovcem byla zaplavena mořskou hladinou. Na konci doby ledové, kdy vzniklo teplejší období se některé kopce jako je Öskjuhlíð staly ostrovy. Dřívější hladina moře dosahovala až ke kopci Öskjuhlíð, který měří 43 m n. m. Kopce Öskjuhlíð a Skólavörðuholt připomínají zbytky dřívějších štítových sopek, které byly aktivní během teplého období v době ledové Po době ledové ledovce ustoupily do původního stavu.\n\nNejvětší řekou protékající Reykjavíkem je Elliðaá, která sice není splavná pro lodě, ale zato je zde mnoho lososů. k siluetě města patří hora Esja, měřící 914 m. Esja je nejvyšší horou v okolí. Téměř celé město leží na poloostrově Seltjarnarnes, ale jeho předměstí dosahují i mnohem dál na jih a východ. Reykjavík se nyní stále rozšiřuje. Většina jeho území je řídce osídleno, protože domy jsou většinou velmi rozložené. Mezi ně většinou vedou hlavní dopravní tepny. Také jsou zde prázdná místa.\n\nPodnebí v Reykjavíku je i přes velmi vysokou polohu města v severní části Atlantského oceánu subarktické až mírné a je mnohem teplejší než v jiných částech, rozkládajících se ve stejných zeměpisných šířkách. Reykjavík také leží v nejteplejší, jihozápadní části ostrova. Průměrné zimní teploty vzduchu se přibližně rovnají teplotám v Česku. Je to proto, že větší část Islandu se nachází pod vlivem oceánského klimatu s teplým Golfským proudem. S tím je ale také spojen občasný silný vítr, který většinou vane z východu, o průměrné síle 6 m/s (21 km/h). Naopak léta bývají velmi chladná, teploty dosahují přibližně stejných hodnot jako na hřebenech českých hor.\n\nReykjavík sice nepatří mezi mimořádně deštivá města, ale přesto je zde průměrně 210 dnů v roce deštivých. Na jaře je největší pravděpodobnost výskytu slunce. Průměrně je zde ročně 1250 slunečných hodin. Podobné podnebí jako zde panuje také na Faerských ostrovech, při Norském pobřeží a na Falklandách.\n\nPrůměrná roční teplota se pohybuje okolo +6°C. v nejchladnějším měsíci lednu je průměrná denní teplota +1 °C, noční -2 °C. v nejteplejším měsíci červenci je průměrná denní teplota +13 °C, noční +8 °C. Nejvyšší vůbec naměřená teplota byla 25.7 °C a nejnižší -19.7 °C. Teploty jsou podobné na celém Islandu. Průměrný roční úhrn srážek je 779 mm, z toho nejméně srážek spadne v květnu a naopak nejvíce v říjnu. Srážek je nejméně na severovýchodě (300 mm) a nejvíce na jihu (1500 mm). Teplota moře je v zimě +3 °C, v létě +11 °C. Relativní vlhkost vzduchu se celoročně pohybuje mezi 70 až 85 %.\n\nDenní světlo trvá v nejkratším měsíci prosinci 4 hodiny, tedy od 11:30 do 15:30. v nejdelším měsíci červnu trvá 21 hodin, tedy od 3:00 do 0:00. v zimě se často noční obloha při jasném počasí mění v polární záře.\n\nVe městě má hlavní zastoupení průmysl spojený s rybolovem, což se projevuje v množství konzerváren ryb. Další významné podniky se specializují na textilní a strojírenský průmysl, doplněný množstvím loděnic, či tiskáren. Okolí města se specializuje na výrobu umělých hnojiv a cementu. Reykjavík je důležitým obchodním uzlem Islandu, přes který prochází okolo 70 % obchodu ostrova. Letiště hlavního města je situováno do blízkého města Keflavík.\n\nZa zmínku stojí ještě skutečnost, že město Reykjavík má většinu bytových jednotek vytápěných vodou z blízkých horkých vřídel (využití geotermální energie). Aktivní vulkanické podloží pomáhá udržovat vytápěný městský bazén po celý rok otevřený s příjemnou teplotou. Ve městě je možno se setkat i s vytápěnými chodníky. Množství páry dalo městu i jeho název.\n\nIsland patří v počtu aut na obyvatele mezi nejvyšší na světě, i přesto jsou dopravní zácpy výjimkami. Přes celé město vede široká víceproudová dálnice, která spojuje centrum města s jeho předměstími. Parkovišť je ve většině čtvrtí dostatek. Do městské hromadné dopravy patří pouze autobusy Strætó bs, které však nejsou velmi oblíbené, lidé dávají přednost automobilům. Městem vede hlavní islandská okružní silnice Hringvegur a spojuje tím město s ostatními částmi na Islandu.\n\nLetiště Reykjavík, které je druhé největší letiště na Islandu hned po Letišti Keflavík se nachází jižně od centra města. Je hlavně používaný pro islandské lety, ale někdy se také odsud létá do Grónska a na Faerské ostrovy. Byl postaven Brity během druhé světové války. Tehdy se postavilo na okraji města, nyní je však 1 km od centra.\n\nReykjavík má dva přístavy, starší přístav nedaleko centra slouží hlavně k rybaření a druhý přístav Sundahöfn, který se nachází ve východní části je největším nákladním přístavem v zemi.\n\n\nNyní žije v Reykjavíku 37,5 % obyvatel Islandu, tedy okolo 118 000 obyvatel. v jeho aglomeraci žijí až dvě třetiny obyvatel Islandu, tedy skoro 200 000. Do jeho aglomerace patří města Álftanes (2361), Garðabær (9913), Hafnarfjörður (24 839), Kópavogur (28 561), Mosfellsbær (8147) a Seltjarnarnes (4428).\n\nPočet obyvatel v Reykjavíku od roku 1786.\n\nReykjavík je řízen městskou radou. Do té může být zvolena jakákoliv osoba, která je starší 18 let a má registrované bydliště ve městě. Městská rada má 15 členů, kteří jsou voleni každé čtyři roky. Úřadujícím starostou je Dagur Bergþóruson Eggertsson, který nastoupil v roce 2014.\n\nReykjavík se dělí na 10 čtvrtí (islandsky: \"hverfi\").\n\n\n\n\n\n\n\n\n"}
{"id": "76975", "url": "https://cs.wikipedia.org/wiki?curid=76975", "title": "Visací zámek (hudební skupina)", "text": "Visací zámek (hudební skupina)\n\nVisací zámek (familiérně Visáči) je punková skupina, působící na české hudební scéně již od roku 1982. Kapela hraje stále v původní sestavě. Zejména v počátcích svojí tvorby silně ovlivnila zvuk celé jedné generace kapel a názory celé jedné generace posluchačů. Hity jako \"Uniformy\" nebo \"Dopravní značky\" položily ideový základ moderního českého anarchopacifismu, ostatní raná díla skupiny Visací Zámek jsou zase pevně rozkročena mezi vypjatým nihilismem a raným postmodernismem. Během 90. let se kapela ideově vzdálila původním anarchistickým ideálům a punkovému zvuku a myšlenkově se přiblížila spíše nihilismu a hudebně pak možná dřevnímu heavy metalu. V současné době se kapela vrací k punkovým kořenům a snaží se získat přízeň další generace fanoušků a fanynek například hitem a videoklipem \"Známka punku\".\n\nPři koncertech kapely bývají provolávána hesla „Punk's not dead, vy volové“ či úprava hesla „Punk's not dead“ na „Punk's not sweet“, která se stala pro kapelu tradičními.\n\nVisací zámek se formoval kolem pětice studentů pražské stavební fakulty. Někteří členové fungovali do té doby již v jiných hudebních formacích, např. Jan Haubert v Punkplanktonu. Udělat renomé nekonvenční punkové skupině v období normalizace nepatřilo mezi snadné záležitosti, inženýři se však s problémem vypořádali svým osobitým způsobem - po škole tak dlouho hlásali existenci \"skvělé punkové kapely\", až byli nakonec nuceni ji opravdu předvést. Již na konci roku 1982 vystoupili a předvedli dodnes osvědčený repertoár písní jako Traktor, Cigára, Dopravní značky aj. Popularita kapely začala rychle růst, což mohlo rychle narazit na konzervativní komunistický režim. Zámci si našli tzv. zaručitele, tj. organizaci, která se zaručovala za kapelu se vším všudy. Zámkové, zaštítěni pražskými zahrádkáři, byli jedni z mála s takovou výhodou z tehdejší hudební scény. Některé koncerty VZ začaly být velice slušně navštěvované, což nutně přitahovala pozornost tehdy stále ještě mocné Státní bezpečnosti, která si pozvala na kobereček i zpěváka Honyho.\n\nDne 21. února 1984 přichází jeden z nejvýznamnějších dnů kapely: bylo jí povoleno vystoupit na Žofíně, ovšem bez nároku na honorář a s kordonem policistů před budovou. Posluchačům Zámci zahráli 32 vlastních písní a jako přídavek, \"kerej je úplně nejlepší\", jejich verzi písní Půlnoční závodní dráha a Katapult od skupiny Katapult. Na koncertě byla zahrána většina starých hitů, jako je Traktor, Mahulena, Kanárek, Cigára, Domovnice, Na náměstí Karlově, Veliké lalulá... Objevila se už zhudebněná tvorba experimentálního básníka Christiana Morgensterna, a to v podobě Hymny šibeničních bratří, a Půlnoční myši a Mahulena s textem Jiřího Žáčka.\n\nRokem 1985 počínaje Zámkové absolvovali povinnou vojenskou službu. Jan Haubert jako nespolehlivý živel vojnu odkroutil na posádce v Kramolíně u Dukovan. Tou dobou byla činnost kapely značně zeslabena, Jan Haubert např. hrál na kytaru místo službu konajícího kytaristy. V roce 1988 byla však kapela stabilizována a mohla tak nahrát první punkový singl v Československu. Jeho náplní je zmíněná Hymna šibeničních bratří a Podvedení kameloti. LP je vydáno Supraphonem a první píseň zároveň podpořena videoklipem, který je režimem hodnocen jako nevýchovný. Druhá píseň obsahuje skryté poselství doby: dohadující se a nejednotné vládnoucí vedení KSČ kolem Miloše Jakeše.\n\nKoncem roku 1989 měla kapela připraven materiál na vůbec první desku, když přišly listopadové události. VZ nahrál názorově velice bohatou a nesmiřitelnou píseň Noviny, kterou o rok později společně s písněmi ze svého prvního singlu přidal k eponymnímu albu Visací zámek. První album obsahuje nejen pecky z nedávno ukončeného období nesvobody, ale i relativně novější počiny, z nichž vysoce vyčnívají Strach, Uniformy a Strategický ústup. Komunismus padl, čímž pankáčům odpadnul jeden z největších nepřátel, zdroj jejich nespokojenosti, revolty a volání po spravedlnosti, nápravě, svobodě.\n\nMezi těmito kulatými daty se skrývá deset nejdůležitějších let produkce Visacího zámku, klasická éra, kdy ještě punk a underground nevymřely, éra se šesti skvělými alby a jednou shrnující kompilací. Po první desce, stojící již na pevných kamenech tvrdého zvuku, anarchopacifismu, undergroundu a valícího se na hard´n´heavy podkladu, přichází o rok později deska Start 02, vlastně ,jen\" znovunahrané pecky 80.let, k nimž byla přidána Kapela, punková předělávka díla Jiřího Bažanta z r. 1959. Deska obsahuje kromě legrácek i vážnější témata zobrazená např. v Hudebně zábavných lidech nebo Nahé svatbě. Zdařilé jsou Veliké lalulá a Půlnoční myš Ch. Morgensterna.\n\nAč zájem o punkovou hudbu a underground vůbec díky volnosti obchodu poklesl, kapela se stále těšila přízni. V roce 1992 vydala svou vůbec nejtvrdší desku Three locks, nabitou 18 skvělými písněmi. Úvodní Čekání otevírá ponuré, melancholické, agresivní prostředí alba, jež je kořeněno hořkou satirou, Morgensternovými básněmi (Píseň pro Žofii, Krkavec Rall) a počinem dekadentního básníka Františka Gellnera, Všichni mi lhali, který je možno považovat za vrcholový bod alba. Po tomto albu přišel na svět ,živák\" Traktor: totiž živě nahraný výstup kapely bez obecenstva. Světlo světla spatřuje po více než deseti letech necenzurovaná verze Traktoru, další žofínské šlágry a také nové písně, vesměs čistě punkového ladění. Nejpůsobivější atmosféry dosahuje Absolutní peklo. Album Jako vždycky z r. 1994 podalo jako vždycky kvalitní hudební i textový materiál. Opominut opět není Morgenstern (Hymna šibeničníka, Nálada ve IV. kruhu) a Gellner (Perspektiva). Do zhudebněných básní patří ještě Myšlenka Ernsta Jandla. Nejhutnější materiál poskytly poslouchači písně Dezinformační exploze a Problémy s tvrdými texty a skvělými sóly. Tímto albem končí série čtyř desek s podobnou tvorbou, zachycující undergroundovou tvorbu 80. a první poloviny 90.let a také jednoroční odstup mezi vydáváním alb. To však neznamenalo žádnou velkou změnu v kapele.\n\nTa toužila po experimentaci se zvukem, která se výrazně odráží v šestém albu Sex. Ač je sexualita příležitostným zdrojem pro tvorbu textů, ani na jednom albu včetně tohoto nebyla zásadním tématem. Honyho osvědčené texty, tu veselejší, tu melancholičtější, byly vloženy do alternativního podkladu, jež dal celému albu nádech progressive-rocku. S ohledem na to, že po hudební stránce Zámkové nejsou klasickou punkovkou, můžeme zde mluvit o progresivních prvcích v hard´n´heavy basementu. Jsou zde však zastoupeny jak punkově krátké, úderné písně (Starám se, starám, Naposled), tak i poněkud náladověji laděné kusy jako Gellnerova Buď matka boží pomocná nebo skvělá Poslední královna. Dvanáctou skladbou je takřka sedmiminutový Kruh, jedna z nejoriginálnějších písní Visacího zámku vůbec.\n\nV roce 1997 kapela oslavila 15 let existence. Při této příležitosti byla přizvána do Snídaně s Novou, kde akusticky odehrála Tee-pee a o rok později vydala první kompilaci Zámkománii, která obsahuje 22 písní z předchozích alb a dva bonusy.\n\nNa počátku nového tisíciletí byla nahrána deska Visací zámek znovu zasahuje, což je možná poněkud zavádějící název. Zámkové přišli s kvalitním, hravým, svižným materiálem s undergroundovým kořením (Francovka z dílny Plastic people, Skupina na lovu motýlů). Poněkud tvrdý zvuk byl vyvážen lehkostí textů. Skupina na lovu motýlů je skvělým exkurzem do undergroundu z dílny punkáčů. Tímto albem se však kapela de facto na dlouhých 5 let odmlčela. Nahrála materiál k výročí 20 let, ale v tempu z předchozích let nepokračovala. Hony zažil osobní krizi a nějakou dobu bojoval s alkoholem. Vyšla i Honyho kniha Hluboká orba aneb 20 let Visacího zámku, vzpomínky na prožitá léta s kapelou, které Hony jako mistrný vypravěč poutavě popisoval a trousil své vtípky jeden za druhým.\n\nV r. 2005 konečně přišla dlouho očekávaná deska Punk!. Obsahuje několik na VZ poměrně netradičních písní, uveďme Pitomou, Ptáka či notoricky známou Známku punku. Zdálo se, že Zámkové z kapsy tahají své poslední nápady, mezi texty se objevily poměrně staré záležitosti (Pták), Balada o zubu času je přepracovaný předrevoluční Třídní původ, ovšem velice působivě. Tyto méně typické kusy jsou prokládány klasickými punkovkami jako Fuk, Setkání, Alibi a skvělým Story. ,Za jednoho malého rumíka\" koupil Hony text Temelína od moravského pornoknížete Záviše.\n\nTímto rokem, dalo by se říci, chytla kapela druhý dech, který byl rok od roku mocnější. Částečně se změnila tvorba. Texty zůstávly stále nosným pilířem, komentovaly současnost a utahovaly si z kdekoho. Po hudební stránce se více objevuje ,old-school\" rockový základ a klasické punkové melodie. Na kvalitě kapely to však nic nemění. Pravidlem se stává eponymní nosný šlágr alba podpořený klipem. Následují alba Klasika (2010) a Punkový království (2015). Obě nesly víceméně hutný materiál, jenž nezklamal ani staršího posluchače. Na prvním zmíněném albu zaujaly songy jako Hodně je aut, Shopping revolution reggae či Pekelná brána žárlivosti, jež byly prokládany víceméně punkovými tvrďárnami i legráckami. Album Punkový království se zdálo být více propracované, celistvější. Dobře do něj zapadla zhudebněná báseň Karla Hlaváčka Hrál kdosi teskně na hoboj, skvělý náladový kousek, i prastarý Žulový vůl z dílny Ch. Morgensterna. Z klasických punkovek vysoko vyčnívaly Rezavý fáro, Hardkór a Klíště.\n\nKapela i ve svých 33 letech existence a muzikanti ve svém věku dožívají překvapivě mnoha energie, elánu i nápadů.\n\n\n\n\n\n"}
{"id": "76979", "url": "https://cs.wikipedia.org/wiki?curid=76979", "title": "Tramvajová doprava v Moskvě", "text": "Tramvajová doprava v Moskvě\n\nHlavní město Ruské federace, Moskva, provozuje dvě na sobě nezávislé a oddělené tramvajové sítě. Tramvaje jsou napájené proudem o napětí 550 V. Rozsah celého provozu činí 181,2 km, dopravu zajišťuje 30 – 40 linek, které obsluhují přibližně 420 zastávek.\n\nV Moskvě se nacházejí dvě tramvajové sítě, jedna menší na západě města a druhá zhruba třikrát větší na východě a jihu. Rozchod kolejí je standardní ruský, 1524 mm. Přestože Moskva je největším městem v zemi, nemá zároveň i největší tramvajový provoz (tím je Petrohrad), většinu dopravy tak obstarává podzemní dráha. \n\nPrvní úsek koňky byl v Moskvě otevřen v 22. června 1872. Provozovatelem sítě byla tehdy belgická společnost s názvem \"Compagnie générale des tramways de Moscou et de Russie\". První úsek vedl od Náměstí revoluce k současnému Běloruskému nádraží; byl dlouhý 4,5 km, celý jednokolejný s celkem devíti výhybnami. Rozchod kolejí byl široký, tj. i dnes používaných 1524 mm. Nasazeno bylo celkem 10 vozů, které měly kromě normálního též i horní patro. Vozy jej však neměly zastřešené, což cestující vystavovalo nevhodným podmínkám, zvláště pak v chladnějších měsících. Vozy koňky byly původem z Velké Británie. Celá akce byla v tehdejším tisku prezentována jako velká událost.\n\nKromě toho také od 22. července 1886 jezdily parní tramvaje. Elektrická trakce se objevila roku 1903; od roku následujícího ji provozovalo město a v roce 1911 již byly všechny tratě elektrifikovány.\n\nDo 50. let 20. století dosáhla síť ohromného rozsahu, přesto v centru začaly první úseky mizet vzhledem k tomu, že se staly souběžnými s metrem. Tramvajová doprava též získala také velký význam při velkých akcích, náročných na městskou dopravu, jakými byly například spartakiády. Též prošly modernizací některé starší tramvaje typu KM; v letech 1951 a 1952 to bylo celkem 37 vozů.\n\nV 50. letech se objevily nové tramvaje sovětské výroby RVZ-51 a MTV-82; druhý typ byl dodáván během let 1951 až 1955 ve velkém množství přes 400 tramvají. Toto velké množství nových vozů bylo rozmístěno rovnoměrně do všech vozoven, vyjma Vozovny Krasnopresněnskoje. \n\nOd začátku 60. let byly dováženy vozy koncepce PCC z Československa; nejprve T2 (vyřazovány v 70. letech, poslední vůz v roce 1981), později následovaly velké série (až 100 vozů ročně) tramvají typu T3 (a z něho odvozených, lišily se například počtem dveří). Kloubové tramvaje typu K2 se v provozu neosvědčily. Přesto ještě na začátku 80. let bylo možné se v provozu setkat s vozy typu MTV-82 vyrobenými v roce 1952, ostatně celý vozový park byl velmi různorodý. Sovětští výrobci byli z dodávek nových tramvají téměř vyřazeni.\n\nRostoucí efektivita silniční dopravy však vedla k tomu, že tramvajové tratě začaly být rušeny stále více; nejprve existovala snaha nahradit je trolejbusy, později metrem. Druhý z plánů měl i svůj časový horizont; k likvidaci tramvajové sítě mělo dojít do roku 1980 (tak byla v roce 1973 kolejová síť rozpůlena na dvě nesouvisející části). Stejně jako v jiných městech světa se však ukázalo, že tramvajová doprava je v MHD nezastupitelná, navíc ropné krize a klesající ekonomická síla SSSR plán definitivně odstavily.\n\nV roce 1993 byla zrekonstruována \"ulice 1. máje\", a to novou technologií, založenou na maďarských panelech BKV. Tyto panely se v Moskvě používají již dávno u mnohých tratí, například roku 1986 s nimi byla zrekonstruována trať na třídě Sudostrojitělej směrem do Nagatina. Kromě betonových panelů zde však byly použity i gumové výztuže, které snižují hlučnost (v současné době se používají ve střední a západní Evropě běžně, například roku 2007 s nimi byla v Praze rekonstruována trať přes Náměstí Republiky). \n\nV 90. letech byly rekonstruovány i další mnohé tratě, jednalo se nejprve o jednotky a později i o desítky kilometrů. Při těchto pracích samozřejmě muselo být přesměrováno mnoho linek, některé zase naopak i zrušeny. Mezi lety 1992 až 1995 bylo zrekonstruováno celkem 188 km tramvajových tratí.\n\nTramvaje Tatra byly dodávány až do roku března 1988 (tehdy byly dodávky zastaveny vzhledem k nedostatku financí; roku 1990 přibyly ještě dvě zkušební tramvaje typu T7B5). První série československých tramvají však začaly koncem 80. let stárnout a bylo proto nutné zajistit nového dodavatele; sovětští výrobci ale nebyli schopni splnit vysoké nároky moskevského dopravního podniku. Nakonec dodávky nových vozů zajistila firma UKVZ z Čeljabinska; od této doby tak byl vozový park obnovován pomocí tramvají KTM-8. První vozy tohoto typu byly dopraveny do Vozovny Rusakova roku 1990.\n\n\n"}
{"id": "76980", "url": "https://cs.wikipedia.org/wiki?curid=76980", "title": "Jan XIII.", "text": "Jan XIII.\n\nJan XIII. (, Řím – 6. září 972, Řím) byl papežem od 1. října 965 až do své smrti.\n\nPůvodně byl biskupem v Narni. Za povstání v Římě roku 966 byl Jan zajat a ztýrán. Ota I. přitáhl do Říma a tvrdě potrestal provinilce. Městského prefekta Petra přivázal za vlasy k jezdecké soše Marka Aurelia, pak ho dal posadit na osla a vozit pro výstrahu a posměch lůzy městskými ulicemi.\n"}
{"id": "76981", "url": "https://cs.wikipedia.org/wiki?curid=76981", "title": "Caracas", "text": "Caracas\n\nCaracas, oficiálně \"Santiago de Léon de Caracas\", je hlavní město jihoamerického státu Venezuela. Jedná se o největší město v zemi. Je situováno mezi několika údolími, která se nalézají ve výšce okolo 900 metrů nad mořem. Mezi nepřehlédnutelné dominanty města patří futuristické mrakodrapy společně s mnohaproudými dálnicemi, které stojí v přímém kontrastu k množství chudinských slumů (ve Venezuele zvaných \"barrios\"), které lemují okolí města mj. podél jedné z dálnic. Městská aglomerace se skládá z Distrito capital (dříve na úrovni spolkového státu) a dalších čtyř obcí v sousedním spolkovém státě Miranda.\n\nHlavní město Venezuely je typické jihoamerické velkoměsto, je stejně zajímavé jako depresivní. Caracas má všechny vymoženosti velkoměsta – výškové obytné domy pro střední vrstvy, luxusní vilové čtvrti, restaurace a hotely, divadla, muzea, noční bary a nákupní centra. Město se ale již dlouho potýká s mnoha problémy jako jsou chudoba, kriminalita a znečištění. Kvůli velké kriminalitě je mnoho obytných komplexů pro zámožnější vrstvy obehnáno vysokými ploty.\n\nCaracas je město s dopravními zácpami a progresivní kulturou. Je centrem politického, vědeckého, kulturního, intelektuálního a vzdělávacího života ve Venezuele. Je také ukázkovým příkladem moderní architektury, která je na mnoha místech doplněna sochami, mozaikami a freskami. Díky své výhodné poloze na karibském pobřeží byl a je Caracas - prostřednictvím mezinárodního letiště a přístavu u města La Guaira - vstupní branou do And a Amazonie.\n\nCaracas se táhne 20 km dlouhým a poměrně úzkým údolím na náhorní planině. Toto údolí je na severu lemováno zeleným a neobydleným národním parkem El Ávila. Jih je naopak zastavěn moderními předměstími a také pochybnými městečky z chatrčí ležícími na úpatí kopců (tzv. \"barrios\"). Centrum Caracasu je dlouhé 8 km, začíná v El Silenciu a končí v Chacau. Původní historické čtvrti (popř. to, co z nich zbylo) zabírají západní část centrálního území.\n\nCaracas lze navštívit v kterékoliv roční době. Podnebí v této oblasti je suché, období dešťů, které od června do října panuje v ostatních částech Venezuely, se města příliš nedotýká. Teploty jsou příjemné a stálé, celoroční průměr se pohybuje kolem 25 °C. Srážky ani v období dešťů zpravidla nepřesáhnou 100 mm za jeden měsíc.\n\nPočátky města se datují do roku 1560, kdy španělský cestovatel Francisco Fajardo zamířil směrem na jih ze španělské kolonie na ostrově Margarita 40 km od pevniny, a objevil zelené údolí, které je dnes zastavěno budovami a silnicemi. Fajardo zde založil osadu San Francisco, která však byla záhy zničena Indiány. Indiáni ve svých útocích pokračovali šest let, dokud španělský guvernér nedal pokyn k dobytí údolí. 25. července 1567 guvernérovo vojsko vyhnalo poslední Indiány. San Francisco bylo obnoveno a přejmenováno na „Santiago de León de Caracas“: „Santiago“ po patronovi Španělska, „León“ po guvernérovi provincie a „Caracas“ za odměnu nejméně problémovým Indiánům v této pobřežní oblasti.\n\nSídlem administrativy se Caracas stal v roce 1577, kdy se zároveň stal třetím a posledním hlavním městem Venezuely (první bylo Coro v letech 1527–46 a pak El Tocuyo 1547–77). Dvacet let po svém založení bylo město Caracas domovem šedesáti španělských rodin a zaujímalo 25 bloků kolem Plaza Mayor.\n\nPřes další útoky, tentokrát ze strany pirátů, kteří město vyhladili, a přestože město bylo zničeno zemětřesením, Caracas odolal a další dvě staletí byla relativně klidná. To se změnilo, když se ve městě narodili dva nejslavnější synové Venezuely: Francisco Miranda, který bojoval za nezávislost Venezuely na Španělsku, se narodil roku 1750; Simón Bolívar (Osvoboditel), který nakonec nezávislost vybojoval, se narodil roku 1783. Miranda zřídil v Caracasu nezávislou administrativu, která fungovala v letech 1810–1812 a zanikla, když Mirandu zajala španělská vojska, která obsadila město. Jeho spolubojovníci včetně Bolívara byli tak rozzlobení touto kapitulací, že Mirandu předali Španělům. Ti převezli Mirandu do Cádizu, kde o čtyři roky později ve vězení zemřel. Po Mirandově zajetí se do čela revoluce postavil Bolívar. Pokusil se porazit Španěly ve Venezuele, ale byl donucen se stáhnout do Kolumbie a pak na Jamajku. V roce 1817 přišla jeho chvíle k návratu. Právě skončily napoleonské války a Bolívarův zmocněnec v Londýně mohl vyzvednout peníze a zbraně a neverbovat 5 000 britských veteránů Poloostrovní války. S touto vojenskou sílou a s armádou jezdců z Los Llanos přešel Bolívar Andy, porazil španělskou armádu a přinesl nezávislost do Kolumbie a Venezuely. Koncem roku 1824 osvobodil Bolívar Ekvádor, Peru a Bolívii, a tak dobyl více než pět milionů čtverečních kilometrů území, což byl ohromující vojenský počin. Avšak Bolívarův sen o spojené Velké Kolumbii (Kolumbie, Venezuela a Ekvádor) se ukázal jako příliš ambiciózní. Nový stát existoval pouze deset let, než se rozdělil na tři samostatné země a Osvoboditel (\"El Libertador\") byl poslán do vyhnanství. Zemřel v chudobě roku 1830. O dvanáct let později jeho krajané připustili, že jsou mu dlužníky. Jeho ostatky byly převezeny zpět ze Santa Marty v Kolumbii a nyní jsou uloženy v caracaském Národním Pantheonu. Po jeho boku je prázdný hrob čekající na ostatky Francisca Mirandy, který byl pohřben ve Španělsku do masového hrobu.\n\nObdobí po vyhlášení nezávislosti se vyznačovalo vážnými vládními problémy, které trvaly více než sto let. Byla do doba krutovlád a anarchie, zemi vládlo několik vojenských diktátorů, tzv. gaudillos. I přes svoji významnou úlohu se Caracas rozvíjel jen velmi pomalu až do 70. let 19. století, kdy generál Guzmán 'Modernizátor' Blanco schválil rozsáhlý program modernizace. Program zahrnoval budování mohutných staveb, které však byly zničeny zemětřesením v roce 1900.\n\nV době rozmachu těžby ropy ve dvacátých letech minulého století se z koloniálního městečka stalo moderní město, kterým je Caracas dnes. V padesátých letech se začaly stavět dálnice podle amerického vzoru. Městský rozvoj pokračoval do osmdesátých let, kdy byl zahájen provoz metra.\nOd padesátých let populace Caracasu prudce stoupla, také imigrací mj. z Kolumbie a Haiti. V osmdesátých a devadesátých letech zažilo město ekonomický úpadek a tisíce venkovanů, které dříve proudily do metropole, najednou vedly nejistou existenci ve zchátralých domech na kopcích obklopujících centrum města. 15. prosince 1999 velké sesuvy bahna zdevastovaly 100 km pobřeží na sever od Caracasu. Neobvykle vydatné srážky, které katastrofu způsobily, se v tomto regionu vyskytují pouze jednou za tisíc let. Sesuvy bahna považované za nejhorší katastrofu v Jižní Americe si vyžádaly kolem 50 000 obětí, bez domova zůstalo 150 000 lidí. Celá městečka z chatrčí zmizela, koloniální město La Guaira – kdysi nejvýznamnější kulturní památka v regionu – bylo téměř úplně zničeno.\n\nV dubnu 2002 se ulice centrálního Caracasu staly bitevním polem a divadelní scénou zároveň. Město bylo několik dní paralyzováno demonstracemi proti vládě prezidenta Hugo Cháveze, to vyprovokovalo vládu, aby shromáždila své příznivce a uspořádala protidemonstrace. Konfrontace se zvrhly v pouliční bitky. Chávez sám byl krátce zajat a držen ve vazbě, ale o tři dny později se se slávou vrátil do úřadu.\n\nVe městě se nalézá množství muzeí, mezi kterými vyniká například muzeum Casa Natal del Libertador, jedná se o rekonstruovaný rodný dům právě Simóna Bolívara. Mezi další zajímavosti se řadí památník Panteón Nacional, u kterého je pro změnu revolucionář pohřben. Stavba městské katedrály byla zahájena Španěly roku 1614. Město postihlo v roce 1812 ničivé zemětřesení, které zničilo většinu historických koloniálních staveb. Od roku 2000 je na seznamu světového dědictví UNESCO zapsáno univerzitní město v Caracasu jako výjimečný příklad moderní architektury a urbanismu.\n\nMístní průmysl se zaměřuje převážně na výrobu automobilů, cementu, umělých hmot, potravin, papíru, chemického a textilního zboží.\n\n\n"}
{"id": "76982", "url": "https://cs.wikipedia.org/wiki?curid=76982", "title": "Georges Boulanger", "text": "Georges Boulanger\n\nGeorges Ernest Jean Marie Boulanger (29. dubna 1837 Rennes - 30. září 1891 Ixelles, Brusel) byl francouzský generál a politik 90. let 19. století.\n\nBoulanger byl blízkým přítelem Clemeceaua, ve veřejnosti byl znám jako \"le Général Revanche\". V roce 1886 došlo k jeho jmenování ministrem války a nastartování politiky zvýšení akceschopnosti armády. Veřejná prezentace této strategie přispěla v zimě 1886-1887 k růstu napětí mezi Německem a Francií. Po aféře Schnaebele byl Boulanger z vlády díky tlaku realistů odvolán. Došlo k jeho propuštění z armády a přimknutí k pravici (včetně royalistů), která chtěla prosazení autoritativnějšího politického systému. Boulanger se veřejně angažoval za revizi ústavy, což mu zajistilo oblíbenost a úspěch v doplňovacích volbách v lednu 1889. Boulanger se ovšem neodhodlal k možnému puči s podporou širokých mas po vzoru Ludvíka Bonaparta. V dalších řádných volbách však již nevyhrál. Hlavním důvodem bylo jeho obvinění vládou z přípravy státního převratu. Aby se vyhnul vězení, uprchl do Bruselu, kde později spáchal sebevraždu. Jím vedené politické hnutí, které se nazývá boulangerismus se krátce na to rozpadlo. Usilovalo především o odvetnou válku proti Německu. \n\n"}
{"id": "76984", "url": "https://cs.wikipedia.org/wiki?curid=76984", "title": "Nová Louka", "text": "Nová Louka\n\nPojem Nová Louka je nejednoznačný a může mít následující významy:\n\n"}
{"id": "76985", "url": "https://cs.wikipedia.org/wiki?curid=76985", "title": "Bačka", "text": "Bačka\n\nBačka (srbsky \"Бачка\" / \"Bačka\", maďarsky \"Bácska\", slovensky \"Báčka\", rusínsky \"Бачка\", německy \"Batschka\", rumunsky \"Bacica\") je historické území v Karpatské kotlině nad soutokem Dunaje a Tisy, rozdělené dnes mezi severosrbskou autonomní oblast Vojvodinu (naprostá většina) a maďarskou župu Bács-Kiskun (severozápadní okraj). Nazývá se podle městečka Bač, svého někdejšího střediska. \n\nZe západu a jihu je Bačka přirozeně vymezena Dunajem a z východu Tisou. Území má rozlohu asi 11 000 km² a pokrývá jej plochá nebo jen mírně zvlněná, k jihu ukloněná nížina o nadmořské výšce mezi 75 a 175 metry. \n\nÚzemí nikdy nebylo součástí Římské říše, po jistou dobu tvořilo hraniční klín mezi Panonií a Dácií, obývaný kmeny Jazygů. V 6. století leželo na západním okraji říše Gepidů, v 7. století bylo součástí říše Avarů, koncem 9. století mohlo být okrajově pod vlivem Velkomoravské říše. Během 10. století území ovládli Maďaři a začlenili jej do své říše. Snad již v 11. století zde vzniklo správní rozdělení dnešní Bačky na jižní část se střediskem v Bači (tj. vlastní Bačka) a severní část Bodrog. Na severovýchod pak proměnlivě zasahoval tehdejší Čongrád nebo kmenová území Kumánů. Toto rozčlenění v zásadě přetrvalo až do turecké invaze v 16. století, kdy bylo Uhersko prakticky zničeno a celá Bačka stala součástí Budínského pašalíku. Pod mocí Turků zůstalo území až do roku 1699, kdy v rámci Karlovického míru připadlo habsburskému Rakousku. Během předcházející války přišlo na území Bačky mnoho Srbů, v rámci tzv. „Stěhování Srbů“. Tím se výrazně proměnila etnická struktura území, kde před tureckou okupací pravděpodobně žili převážně Maďaři.\n\nPo připojení k Rakousku bylo nejprve obnoveno někdejší rozdělení na Bodrog a Bačku (Bács), s tím rozdílem že východní pás území se stal součástí Vojenské hranice. Koncem 18. století pak došlo ke sloučení Bodroga a Bačky v jedinou župu Bačsko-bodrožskou (Bács-Bodrog). Tento stav byl ponechán i po rakousko-uherském vyrovnání roku 1867 a zrušení Vojenské hranice, kdy se celé území stalo součástí Zalitavska, tj. uherské části Rakouska-Uherska. Župa patřila k největším, nejlidnatějším a nejbohatším v Uhersku, hlavním městem byl Sombor a dalšími velkými městy Nový Sad, Szabadka (Subotica), Baja a Bečej. Území mělo velice pestrou a složitou národnostní strukturu, žili zde promíšeně Maďaři, Němci, Srbové a menšiny Slováků, Rusínů, Chorvatů a dalších.\n\nPo první světové válce bylo toto území spolu s částmi Banátu a Baranje odštěpeno od Uherského království, obsazeno jednotkami srbské armády a připojeno ke Království SHS (Jugoslávii). Dle Trianonské smlouvy z 4. června 1920 bylo pak toto území rozděleno mezi Maďarsko a Království SHS (Jugoslávii) – podle dodnes platných hranic, které byly stanoveny především podle principu většinového počtu srbo-chorvatsko-slovinského obyvatelstva, ale také principu strategického, přičemž podstatně více Maďarů z Bačky (zejména na severovýchodě) zůstalo mimo Maďarsko, než Jihoslovanů mimo Jugoslávii. V důsledků probíhajících nepokojů v tehdejším Maďarsku i tak vyvolalo takové rozhodnutí nespokojenost a dokonce vyhlášení nezávislosti severní části oblasti v rámci Srbsko-maďarské republiky Baranya-Baja. Po opuštění oblastí jugoslávskou armádou však maďarské jednotky rychle tuto republiku zlikvidovaly a severozápad Bačky (a Baranji) byl i fakticky připojen k Maďarsku. \n\nSrbská část Bačky byla do roku 1922 součástí prozatímního kraje \"Banat, Bačka a Baranja\" a poté byla rozdělena na Bačskou oblast (která zahrnovala ještě celou srbskou část Baranji) a Bělehradskou oblast. Po roce 1929 se stala součásti Dunajské bánoviny. Během druhé světové války, v rámci tzv. Dubnové války roku 1941, bylo celé území Bačky obsazeno Maďarskem a župa Bács-Bodrog byla obnovena v plném rozsahu. Maďarská správa si vůči Srbům počínala velmi tvrdě, nicméně už během roku 1944 se Jugoslávii pod Titovým vedením podařilo dobýt území zpět. \n\nSrbská část Bačky v původních hranicích pak opět patřila Jugoslávii, a to jako součást Socialistické autonomní oblasti Vojvodiny v rámci Socialistické republiky Srbsko. Toto přetrvalo i po rozpadu Jugoslávie, takže je nyní srbská část Bačky součástí Autonomní oblasti Vojvodina v Srbsku. V Bačce se nacházejí dvě její největší města, Nový Sad (hlavní město oblasti) a Subotica, kulturní středisko maďarského etnika v Srbsku. \n\nV maďarské části Bačky je jediným větším městem Baja.\n"}
{"id": "76986", "url": "https://cs.wikipedia.org/wiki?curid=76986", "title": "Parthenón", "text": "Parthenón\n\nParthenón (Παρθενών, řec. \"chrám panen\") byl hlavním chrámem antických Athén zasvěceným bohyni Athéně Parthenos (Panenské). Byl vystavěn v letech 447 – 438 př. n. l. na athénské Akropoli, kde můžeme jeho trosky spatřit dodnes.\n\nChrám byl postaven vedle komplexu dalších staveb na Akropoli v době největšího rozmachu Athén za Perikla jako okázalá demonstrace bohatství (pokladnice) a moci Athén a v neposlední řadě jako oslava demokracie. Uměleckou záštitou byl největší antický sochař Feidiás a jeho architekty byli Iktinos a Kallikratés. Svému původnímu účelu, jako chrám Athény, sloužil do 4. stol n. l., tedy téměř 1000 let. V době křesťanství byl přeměněn na chrám Panny Marie a jeho výzdoba byla poškozena. R. 1687 utrpěla stavba největší poškození ve své historii po zásahu turecké prachárny bombou z benátské lodi. Od té doby docházelo k občasnému odvážení zlomků sochařské výzdoby do měst západní Evropy, kde je můžeme v muzeích najít dodnes. Parthenón je zapsán na seznamu UNESCO a od r. 1975 prochází soustavnou rekonstrukcí, nyní i za přispění fondů Evropské unie.\n\nParthenón byl postaven jako řecký chrám dórského řádu, ale některé jeho prvky jsou řádu iónského. Ke stavbě bylo použito mramoru z nedalekých lomů. Ve starověku byl vnímán jako nejkrásnější dórský chrám. Uvnitř stávala 12 m vysoká socha bohyně Athény ze zlata a slonoviny – dílo sochaře Feidia. Ve vlysu jsou zobrazeny mytologické výjevy – boj bohů s giganty, boj Řeků s Amazonkami, boj Lapithů s kentaury a Pád Tróje. V iónském vlysu okolo vnitřní celly je zobrazen průvod athénských občanů k chrámu Athény během panathénajských slavností. Sochařská výzdoba ve štítech znázorňuje zrození Athény a její vítězství nad Poseidónem o vládu nad Attikou. Návrh sochařské výzdoby a částečně i provedení pochází taktéž od Feidia.\n\nUctívání bohyně Athény v Attice je prastarého původu. Město Athény odvozuje své jméno od jakýchsi posvátných subjektů „athénas“, které nakonec přešly v antropomorfní (člověku podobnou) abstrakci Athény. Tato představa bohyně – matky byla pozdějšími společenskými změnami upravena na panenskou bohyni s vyloženě mužskými atributy tak, jak ji známe z historické doby.\n\nJako strážnému božstvu jí byl zasvěcen severní cíp Akropole. První chrám, o kterém víme z historické doby, nechal vystavět (570 – 566 př. n. l.) v souvislosti se založením velkých Panathénají tyran Peisistratos. Jmenoval se Hekatompedon (Chrám sta stop), byl zhotoven z tufu a stával na místě Parthenónu. O dřívějších chrámech mnoho nevíme a jejich zbytky nalezeny nebyly nepochybně proto, že existovaly-li, tak byly postaveny ze dřeva. Asi roku 525 př. n. l. byla započata stavba prvního chrámu z mramoru, který měl Peisistratův chrám nahradit. Stavba dospěla ke vztyčení sloupů, když byla pobořena perským vojskem v řecko-perských válkách v letech 480 a 479 př. n. l.\n\nPo porážce perského vojska u Platají (roku 479 př. n. l.) byl Athénami v roce 477 př. n. l. založen Délský spolek s cílem sjednotit obce k odporu proti Perské říši. Každá členská obec měla za povinnost poskytnout určitý počet triér, nebo se mohla z této povinnosti vykoupit. To bylo zdrojem značných příjmů pro Athény, které měly triér velké množství, ale ostatní obce se stávaly závislými na Athénách.\n\nPotom, co perská vojska za řecko-perských válek dvakrát vyplenila Athény, bylo třeba toto město včetně chrámů opravit. Nejprve však přišly na řadu stavby praktického významu. Kimón dal opravit opevnění Akropole. Potom, co se do čela obce postavil Periklés, bylo rozhodnuto o rozsáhlé stavební obnově Athén. 451-448 př. n. l. byly vybudovány loděnice, suché doky a arzenál v Peiraieu a současně byl zvýšen počet triér na 300. V Peiraieu byla také vystavěna obilní tržnice pro zabezpečení výživy města a ještě před skončením řecko-perských válek také opevnění Athén s tzv. dlouhými zdmi, které chránily cestu z Peiraiea do Athén. Posléze se započalo s přestavbou chrámů a kulturních staveb a roku 455 př. n. l. byla započata i přestavba jižního cípu Akropole, kde měl stát chrámek Athény Níky. Tyto záměry však byly přerušeny ve prospěch ucelenější přestavby Akropole a vybudování hlavního Athénina chrámu – Parthenónu.\n\nPlán chrámu navrhl architekt Iktínos a roku 447 př. n. l. byla započata stavba chrámu při jižním okraji akropolské plošiny. Stavbu vedl architekt Kallikratés, ale hlavní dozor nad stavbami na Akropoli byl svěřen Periklovu příteli, sochaři Feidiovi. Sám Periklés byl členem stavební komise. Roku 442 př. n. l. byly vztyčeny sloupy a roku 438 př. n. l. byly Feidiovou sochařskou dílnou umístěny metopy. Současně byla o velkých Panathénajích umístěna i kultovní socha Athény Parthenos ze zlata a slonoviny – taktéž Feidiovo dílo (viz heslo Feidiás). Tehdy byl chrám také zasvěcen. Ten den byl Periklés epistatem – nejvyšším úředníkem obce, kterým se občan mohl stát na jeden den, jedinkrát v životě. Sochařská výzdoba však stále ještě nebyla zcela dokončena, neboť k osazení soch do štítů došlo až v roce 432 př. n. l. Mezitím se začal budovat monumentální přístup na Akropol – Propylaje – pod vedením architekta Mnésikla.\n\nSmyslem staveb byla oslava obce, její moci a také oslava demokracie. Athény se staly nejvýstavnějším městem starověkého Řecka. Tak rozsáhlá stavební činnost si však vyžádala značné finanční prostředky. Tak např. stavby v Peiraieu stály 1000 talentů stříbra, Parthenón asi 700 talentů, Propylaje 400 talentů. Socha Athény Parthenos přišla na 900 talentů, z čehož ale 616 talentů byla hodnota zlatého hávu, který byl snímatelný a tvořil finanční rezervu obce. Jeden talent odpovídá 26,2 kg stříbra a jehož kupní hodnota byla vyšší než dnes. Za dva talenty bylo možno pořídit válečnou triéru. Tyto náklady byly hrazeny z pokladny bohyně Athény i z pokladen jiných bohů a dalších zdrojů obce. To však již nedostačovalo a Periklés rozhodl o použití prostředků pokladny Délského spolku, která byla přemístěna z ostrova Délu do Athén.\n\nTo se stalo příležitostí pro aristokratické odpůrce Perikla, aby napadli jeho stavební program, jenž jim ideově nevyhovoval, a i samotného Perikla. Vůdce aristokratů Thúkididés prohlásil použití prostředků spolku jako zneužití moci a poskvrnění obce, avšak Perikles odpověděl, že se město nemusí odpovídat z nakládáni s těmito prostředky, dokud plní to, zač byly zaplaceny, totiž dokud spojenecké obce ochraňuje. Podle pozdějšího spisovatele se na konci rozpravy Periklés otázal, zda jsou výdaje příliš vysoké. Když dostal kladnou odpověď, tak slíbil, že bude financovat stavbu ze svých vlastních prostředků, ale na každou stavbu nechá vytesat své jméno. Okamžitě mu byl odhlasován přísun dalších prostředků. Později, na jaře roku 443 př. n. l. byl Thúkididés ostrakizován a se stavbou se pokračovalo.\n\nNa stavbách pracovalo mnoho lidí. Byl omezen počet otroků, aby se dopomohlo výdělku i chudým občanům:\n\nJak již bylo řečeno, chrám sloužil kultu Athény téměř tisíc let. Ve 4. století n. l., když se v Řecku upevnilo křesťanství, byl Parthenón přeměněn v křesťanský chrám zasvěcený Panně Marii.\nTehdy byla také poškozena jeho sochařská výzdoba vnějšího vlysu. Fanatičtí křesťané ji otloukli, protože znázorňovala pohanské náboženství. Ponechali pouze jižní metopy, neboť na nich zobrazení kentauři jim připomínali ďábly, a krajní východní metopa severní strany, kde rozmluva Athény a Afrodíty připomínala výjev Zvěstování. Iónský vlys kolem celly a výzdoba štítů byla mimo jejich dosah. (Více o výzdobě viz níže.) Feidiova kultovní socha byla již předtím odvezena do Konstantinopole. Dále došlo k několika stavebním změnám. Hlavní vchod byl přeložen na západ. Z bývalé zadní předsíně se dvěma malými a jedněmi velkými dveřmi vcházelo do hlavní síně. Severně v hlavní síní byla umístěna kazatelna, jižně biskupské křeslo a v apsidě, která byla vybudována do původní předsíně na východní straně, stál oltář. Sloupy byly jinak uspořádány a byla zřízena galerie pro ženy. Zastropení bylo tehdy klenuté. Na stěny byly doplněny křesťanské malby. (Více o původní architektonické podobě viz níže.) Roku 1204 byl chrám odevzdán římské církvi.\n\nRoku 1460, potom co se Řecka zmocnila Osmanská říše, byl chrám přeměněn na mešitu. Turci sochařské výzdobě neublížili a jejich stavební úpravy se omezily pouze na přístavbu minaretu u jihozápadního rohu. V roce 1687 došlo k největšímu poškození chrámu v historii. Do Athén tehdy vnikl s benátským vojskem hrabě Königsmark, jako podvelitel vojevůdce Francesca Morosiniho. Turecká posádka se i se zásobami prachu opevnila na Akropoli a za prachárnu zvolila právě Parthenón. Proto jej benátská vojska začala ostřelovat, ačkoliv jejich velitelé význam stavby znali. 26. září 1687 zasáhla jedna benátská střela Parthenón, pronikla jeho střechou a způsobila výbuch uloženého prachu. 300 lidí přišlo o život a stavba se rozbortila na dvě části. Za tři dny s turecký velitel vzdal. Na památku vítězství chtěl velitel Morosini odvézt sochařskou výzdobu západního štítu, ale díky neobratné manipulaci se střední část štítu zřítila a mramorové plastiky se roztříštily. Některé části posbírali benátští vojáci a odvezli je do různých částí Evropy. To byl počátek rozptýlení parthenónských mramorů po evropských sbírkách. Ještě ve válce o osvobození Řecka utrpěl Parthenón v letech 1826 a 1827 jisté poškození. Potom, co Řecko získalo nezávislost na Osmanské říši (1829), nastala nová epocha v dějinách této stavby.\n\nVěhlas Řecka a jeho kultury nabyl obrovských rozměrů již v antice a přetrval i její konec. Byly to především spisy římských autorů, které zprostředkovávaly ve středověku informace o antickém Řecku. Na vykopávky a studium architektonických památek tenkrát nikdo nepomyslel. Situace se začala měnit s nástupem renesance v Evropě. Ta vzbudila zájem o antické památky. Sběratelé starožitností a umělci, jako např. Michelangelo Buonarroti, se soustředili na dostupnější památky na území Itálie. Řecko bylo součástí Osmanské říše, což omezovalo možnosti badatelů z křesťanské Evropy. Proto se do země vypravovali zejména dobrodružní kupci a cestovatelé bez odborného vzdělání, jako např Cyriacus z Ancony v 15. století V samotném Řecku existovaly řídké pokusy nalézt ztracená města podle Strabónových a Pausániových textů. První vzdělaní cestovatelé se do Řecka vydali koncem 17. století a o sto let později konečně vzbudily v Evropě nádherné kresby architektonických památek zájem o Řecko. Z těch, kteří do doby osvobození Řecka navštívili Parthenón, vystupují do popředí dvě osobnosti: Jacques Carrey a Thomas Bruce, 7. hrabě z Elginu.\n\nJacques Carrey byl vlámský malíř, který doprovázel francouzského velvyslance u tureckého dvora. V roce 1674 se vydal do Athén a pořídil jednoduché kresby prakticky celé tehdy uchované sochařské výzdoby Parthenónu. Tyto skici jsou pro nás velkým přínosem, neboť krátce potom byl chrám za benátského útoku velmi poškozen výbuchem prachárny (viz výše).\n\nLord Elgin byl anglický velvyslanec v Cařihradě. Roku 1800 získal od sultána povolení odvézt „nějaké kameny“ z trosek Parthenónu. Tehdy byla do Londýna odvezena velká část zbývající sochařské výzdoby. Anglický básník lord Byron, který si Řecko oblíbil, to tehdy označil za barbarský čin, a důsledky tohoto činu nebyly dosud napraveny.\n\nPotom, co Řekové získali v roce 1832 ve válce o nezávislost kontrolu nad Athénami, počali se o Akropolis a Parthenón starat jako o svůj národní symbol, památník veliké minulosti. Záštitu nad ním převzala Řecká vláda. Ihned byly odstraněny středověké a turecké stavby z Akropole, včetně minaretu a mešity vestavěné do trosek Parthenónu. Od počátku novodobé státní suverenity Řecka byly snahy o odbornou rekonstrukci nebo konzervaci chrámu, které však ztroskotávaly na nedostatku prostředků. Parthenón byl přesto několikrát opravován, avšak ne vždy na dostatečně odborné výši. Již na konci 19. století vyzvala vláda Řecka všechny národy Evropy ke společnému úsilí na opravě této význačné stavby, v té době ale nemohly mít takové snahy naději na úspěch.\n\nV roce 1975 začala Řecká vláda vyvíjet soustředěnou snahu o obnovu Parthenónu a Akropole. Tento projekt získal v pozdější době podporu z fondů Evropské unie. Byla zřízena architektonická komise, jejímž úkolem bylo dokumentovat rozmístění všech artefaktů, které zůstaly na místě a jejich pravděpodobný původ. K tomuto účelu začaly být později využívány počítačové simulace. Komise zjistila, že v některých otázkách nebyly předchozí rekonstrukce správné.\n\nCílem rekonstrukce není navrácení Parthenónu do stavu před explozí roku 1687, ale s pomocí mramoru z původních lomů oprava částí důležitých z hlediska stability. Nesprávné rekonstrukční zásahy byly odstraněny a velké originální části mramoru jsou postupně vraceny na původní místo i pomocí moderních stavebních materiálů. Křehké části výzdoby byly staženy a uloženy v akropolském muzeu.\n\nNejvětším nebezpečím pro současný Parthenón je již 150 let trvající zvýšená eroze způsobená exhalacemi z otopu černým uhlím a později z výfuků aut.\n\nParthenón stojí u jižního okraje Akropole asi 35 metrů od v době jeho stavby stojícího starého chrámu Athény – Hekatompedonu. Od jižního okraje výšiny je vzdálen rovněž 35 – 40 metrů.\n\nDelší stranou svého obdélníkového půdorysu je orientován, podobně jako Hekatompedon, severo-východo-východním směrem. V průčelí v tomto směru byt také původně umístěn vchod, tedy na opačné straně od hlavního vstupu na Akropol – Propylají. Starověký návštěvník Akropole tedy po opuštění Propylají spatřil jeho zadní průčelí, které bylo částečně zakryto dalšími stavbami.\n\nBudova chrámu je 69,51 m dlouhá 30,86 m široká. Má 46 dórských sloupů umístěných po svém obvodu, z čehož v průčelí je po osmi sloupech a na stranách po sedmnácti – peripteros oktastylos. Sloupy mají průměr 1,9 m a jsou 10,4 m vysoké. Podstava budovy – krepidóma má tři stupně.\n\nVnitřní část chrámu – náos má v obou průčelích po šesti dórských sloupech (amfiprostylos hexastylos) a měří 59,02 : 21,72 m. Skládá se z obvyklých tří částí: z předsíně (pronáos), ze svatyně (náos) a ze zadní síně (opisthodomos).\n\nMateriálem použitým ke stavbě je mramor z nedalekých lomů v Penteliku.\n\nSvatyně byla ještě rozdělena na dvě místnosti ve větší východní svatyni a menší západní pokladnici – parthenón v užším smyslu.\n\nVýchodní část byla 19,22 m široká a 29,22 m dlouhá. Této části se ve starověku říkalo Nový chrám sta stop (Hekatompedos) díky rozměrům, které ještě se stěnou odpovídají stu attických stop. Hekatompedos byl rozdělen na tři lodi dvěma řadami dórských sloupů po stranách a třemi sloupy proti vnitřní stěně místnosti. V prostřední lodi byla umístěna kultovní socha Athény Parthenos. Strop této místnosti byl bohatě malovaný.\n\nDo pokladnice Parthenónu se vstupovalo dveřmi ze zadní předsíně. Místnost byla 13,35 m hluboká. Její kamenný kazetový strop byl nesen čtyřmi iónskými sloupy, což dělilo místnost ve tři lodi.\nPři stavbě chrámu bylo dbáno na co nejvyšší estetický účinek. Proto je zde uplatněna řada optických korekcí, které zvyšují estetický účinek stavby. Poslední stupeň podstavy chrámu – stylobat se od středu svažuje k nárožím o 60 mm a o 110 mm k bočním stranám. Kladí jsou zaoblena směrem ke středu. Sloupy jsou mírně nakloněny od středu a ty na rozích jsou o něco většího průměru než ostatní.\n\nVnější vlys byl typickým vlysem dórského řádu a skládal se z 92 metop (desek opatřených výzdobou) oddělených triglyfy (užší deska se dvěma výžlabky uprostřed a polovinou po stranách). Na každé mezisloupí připadaly dvě metopy a dva triglyfy.\n\nV obou štítech byla umístěna bohatá sochařská výzdoba a další sochy byly umístěny na koncích střešního hřebenu a v rozích štítů.\n\nVnitřní vlys kolem svatyně byl iónský, tzn. nepřerušovaný triglyfy. Pro zmírnění jeho iónského charakteru byly v pravidelných intervalech umístěny krátké lišty s kapkami, jako u dórského vlysu.\n\nSochařská výzdoba Parthenónu je velmi obsáhlá. Sestává sousoší v obou štítech, devadesáti dvou reliéfů na metopách vnějšího dórského vlysu a téměř 160 m dlouhého iónského vlysu vnitřní svatyně.\n\nIdeový obsah této výzdoby je dán účelem stavby a dobou, ve které byla vystavěna. Je to především zdůraznění věčného světového řádu, který zaštiťují bohové (gigantomachie – východní průčelí, oslava demokracie, obce a její patronky Pallas Athény (štíty a iónský vlys), vítězství Athén v Řecko-perských válkách (amazonomachie – západní průčelí a Pád Tróje – severní metopy) a nakonec nevyhnutelnost boje s barbary a jeho nejistý výsledek (kentauromachie – jižní metopy).\n\nMytické náměty i znázornění panathénajského průvodu se soustřeďují k oslavě Athén a do legendární minulosti soustřeďují rozmach města a demokracie. V tomto má prvořadou roli ochránkyně města Athéna. V některých námětech je ústřední postavou, ale i v ostatních je zdůrazněn její podíl. Ve vztahu k Athénám jsou zde líčeni i ostatní bozi. Politickým hlediskem je motivován i výběr znázorněných mýtických hrdinů. Upřednostňováni jsou tudíž hrdinové attičtí a zdůrazňuje se u nich, že jejich ochránkyní je Athéna. Několikrát je tu zejména Théseus, zakladatel města. Zato nejslavnější hrdina řeckých bájí – Héraklés je znázorněn pouze v gigantomachii, kde jeho účast nešla pominout. Héraklés totiž Athéňanům příliš připomínal Spartu, kde byl považován za předka obou panovnických rodů. Velmi důležitý moment je na západním štítu, kde se Athéna a Poseidón ve sporu podřizují soudcovskému rozhodnutí vládce Athén. Výkon práva v Athénách je tak stvrzen a posvěcen.\n\nVýtvarná podoba celé výzdoby je velmi sevřená a jednotná, zachovává dějovou i obrazovou celistvost a liší se zejména v kvalitě provedení, ale i slohovém pojetí. Je velmi příbuzná reliéfu štítu soch Athény Parthenos, což upomíná na vliv Feidiův, vliv hlavního umělce majícího dohled nad stavbou Parthenónu. Předpokládá se, že Feidiás výzdobu navrhl, vypracoval její model, a možná některé části výzdoby i sám realizoval.\n\nZ rozdílů jednotlivých desek lze rozpoznat, že výzdobu tvořil kolektiv sochařů, kteří se lišili svými schopnostmi. Někteří sochaři nezvládli původní návrh v otočení těl a tváří postav směrem k divákovi, někde došlo k nakupení končetin zápasících. Rozdíl je i v kompozicích – vyskytuje se zde jednoduchá úhlopříčná kompozice, ale i pokročilá kompozice kruhová s bohatším vyjádřením akce. Rozmanitost se projevuje i v pojetí akce, detailech drapérie a jiných aspektech. Tyto rozdíly se nejvíce projevují na metopách dórského vlysu, konkrétně na výjevech kentauromachie, a sledují tak pořadí, v jakém byla výzdoba vyhotovována. Je to obrazem toho, jak se sochařský kolektiv postupně dopracovával jednotnému podání.\n\nNámětem reliéfu na metopách východního průčelí je gigantomachie – souboj bohů s giganty. Ti byli potomky předchůdců současných bohů. Porážkou těchto prvních bohů v čele s Kronem (otec Diův) začal současný řád světa. Giganti později proti bohům povstali a tento boj je námětem reliéfu.\n\nZ východního průčelí se zachovaly pouze základní desky s obrysy přiléhajících figur. Na každé ze 14. metop byl zobrazen vždy jeden souboj – jeden zástupce bohů bojující s gigantem. Vedle dvanácti bohů se boje účastnil i Héraklés, který podle pověstí boj rozhodl.\n\nSouboj uvozuje na čtrnácté metopě při severním rohu bůh slunce Hélios, kterak se vynořuje s vozem z moře. Vrcholem je naproti tomu, v souladu s určením budovy, třetí metopa od jihu, kde bohyně vítězství Niké klade zvítězivší Athéně věnec na hlavu. To upozorňuje na roli Athény při boji a svým umístěním výjev koresponduje s tradicí předávání peplu Athéně při panathénaských slavnostech, která je zobrazena na iónském vlysu. Námětem vyšívání na peplu byla právě gigantomachie.\n\nMetopa s Athénou oživuje kompozici tím, že obsahuje tři postavy, společně se symetricky umístěnou dvanáctou metopou, kde za Héraklem a gigantem střílí Eros z luku. Eros ovšem střílí na sousední metopu – na protivníka své matky Afrodity. Podobně jsou významově spojeny i jiné dvojice metop, když vedle bojujících bohů opatrují jejich spřežení příslušné bohyně – Apollónovi sestra Artemis, Poseidónovi manželka Amfitrité a Héra Diovi na dvou prostředních metopách. Tyto prvky sjednocovaly celý výjev přes rozdělení na jednotlivé metopy.\n\nGigantové jsou již vesměs poraženi a bohové triumfují. Výjev zdůrazňuje věčnost a posvátnost vesmírného řádu, který bohové ochraňují před bezbožnými pokusy o změnu.\n\nZobrazení Amazonmachie oslavuje vítězství Athén v Řecko-perských válkách, neboť i Amazonky, jako Peršané, vtrhly na Akropol, odkud byly zahnány Théseem. Tyto metopy byly značně poškozeny. Na jedné krajní desce se zachovala část reliéfu s osamoceným jezdcem. Na ostatních metopách, které byly zcela otlučeny byl zobrazen střídavě souboj pěšáka s jezdcem a souboj dvou pěších bojovníků. Jednou vítězil Řek, jednou Amazonka. Vítězství tedy není tak samozřejmé jako vítězství bohů v protilehlém průčelí.\n\nNa severních metopách byl zobrazen pád Tróje. Z výjevů je patrné. Že návrh vycházel ze starého pojetí zobrazování tohoto mýtu. Je možné, že se Feidiás nechal ovlivnit malířem Polygnotem z Thasu, který podobným výjevem vyzdobil budovu v Delfech a pracoval také v Athénách.\n\nVýjevy zkázy města je uvozeno zobrazením Hélia na první metopě ze západu. V paralele s ním je na čtvrté desce z východu znázorněna bohyně Měsíce Seléné. To odkazuje na filozofii Anaxagora z Klazomen, který žil v Athénách a jehož Feidiás obdivoval.\n\nZbývající tři metopy u východního rohu byly věnovány ohlasům události mezi bohy. Na každé metopě zobrazeno setkání Olympana přejícího Řekům se stoupencem Trójanů. V dobrém stavu se zachovala metopa se dvěma aktérkami osudné Paridovy volby – Athénou a Afroditou. Výrazně ženská Afrodita se shlíží v zrcadle, lhostejná již k osudu města. S ní kontrastuje její odpůrkyně – strohá, dívčí Athéna – ztělesnění bojové energie, energie která dala Řekům zvítězit nad Trójou.\n\nNa některých metopách se připomínal podíl Athén. Byl tu Meneláův kormidelník, jenž zahynul při návratu v Atice a měl tam svatyni, uctívanou námořníky. Také zde byly Théseovi synové, kterak osvobozují Théseovu matku ze zajetí Trójanů. Výjev měl zřejmě připomínat podíl Athén při osvobození řeckých obcí v Malé Asii od Peršanů.\n\nK dalším výjevům patří setkání Meneláa s Helenou. Král, okouzlen její krásou, upouští meč a zapomíná na její vinu. Připomínal se zde i útěk Aenea, mytologického prapředka Římanů, z hořícího města.\n\nTato řada metop je věnována dalšímu mýtickému námětu Kentauromachii, neboli boji Lapithů s Kentaury. Kentauři byli pozvaní na svatební hostinu vládce mýtického kmene Lapithů, který byl Théseův přítel. Kentauři se však v podnapilosti pokusili zmocnit lapithských žen a mladíků a došlo k boji.\n\nZe 32 desek této řady se většina zachovala, vyjma desek uprostřed, které známe z Carreyho kreseb.\n\nNa třech metopách je znázorněn kentaur, jak unáší lapithskou ženu, na ostatních je vždy zápasící dvojice kentaura a lapithského muže. Místo zbraní, které nebyly v dosahu, se bojuje vybavením hodovní síně, zejména velikými džbány. Boj není rozhodnut a vítězství Lapithů se střídají s jejich porážkami. To je narážkou na nejistý výsledek bojů s barbary, které kentauři představují.\n\nNa metopách se střídají různá pojetí boje, různé situace atd. Zkroucená a propletená těla v divokém zápasu jsou střídána křečemi umírajících a triumfy vítězících, zoufalství poražených, ale i soucitem s poraženým protivníkem. Na metopě u západního rohu je zobrazen kentaur, jak svírá krk soupeře levicí a pravicí se jej chystá dorazit, zatímco jinde se jeden z Lapithů pokouší zneškodnit soupeře mečem, když jej srazil na kolena a rozpřahuje se k smrtící ráně. Na třetí metopě Lapithův útok na kentaura ještě nepřináší vítězství. Na další metopě se skrčený Lapithos brání štítem, zatímco kentaur se jej snaží rozdrtit džbánem, přidržuje jej kopytem. Tuhý boj je na sedmé metopě, kde se jeden z kentaurů vzepjal na zadní v očekávání prudkého útoku. Jinde vmáčkl Lapithos v poslední obraně své prsty do oka svého téměř triumfujícího protivníka, jehož výraz tváře se změnil v divokou bolest. Nad tělem Lapitha umírajícího v mrtvolné křeči se vzpíná vítězící kentaur. Jinde Lapithos hrdě svírá bezmocného kentaura.\n\nObličeje Lapithů jsou víceméně stejné a odpovídají typu, který je později použit na iónském vlysu kolem náu. Krásní, zdatní mladíci jsou bez výrazu a osobní charakteristiky – představitelé občanského ideálu. To je v protikladu k tvářím kentaurů jejichž tváře nabývají značně rozmanitých podob. Od archaického pojetí divokých tváří po obličeje zasažené bolestí, či stářím. V tvářích kentaurů se projevuje umění sochařů vyjádřit vnitřní charakteristiku postav – psychologický výraz, citovou a myšlenkovou zaujatost, což postavy idealizovaných Lapithů nedovolují. V této souvislosti je třeba zmínit, že znázornění hlavy jednoho z kentaurů vykazuje shody s hlavou Daidala na štítě Athény Parthenos (viz Feidiás), což byl Feidiův pokus o jakýsi autoportrét. Další pozoruhodnou vlastností hlav kentaurů je to, že i ze strany odvrácené od diváka splňují vysoké estetické normy a zároveň jsou si z této strany vzájemně podobné natolik, že prozrazují jednotný (Feidiův) návrh.\n\nVýznačným sochařským a architektonickým prvkem na Parthenónu je iónský vlys věnčící celou svatyni pod vnější kolonádou. Tento prvek se u dórských chrámů užíval je velmi zřídka. Ačkoli je známo asi pět dalších případů, vlys na Parthenónu je předčí svým rozsahem.\n\nNení to však pouze délka, která činí Parthenónský vlys tak výjimečným, je to i námět jeho sochařské výzdoby. Je jím totiž, na rozdíl výzdoby ostatních chrámů a vnějšího vlysu Parthenónu, výjev ze skutečného života athénské obce a nikoli výjev mytologický. V dlouhé linii ovinující celou svatyni přibližuje přípravy a průběh panathénajského průvodu , který byl vyvrcholením panathénajských slavností – nejvýznačnějšího svátku starověkých Athén. Ačkoliv výjev není mytologický, přístup k němu se neliší. Nenajdeme tu znázornění konkrétních osob, ale spíše ideálu občana bez individualizujících charakteristik. Výjev je nadčasový a promítá se do něj, podobně jako výjevů mytologických, víra ve věčnost obce.\nVyprávění začíná na západním průčelí. Zde se nám otevírá pohled na přípravy průvodu v athénské čtvrti Kerameikos. Athénští mladíci se řadí pod dohledem zkušených velitelů. Někteří jsou již na koních, jiní rozmlouvají, nebo dokončují poslední přípravy. Na zvířatech je patrna netrpělivost. S bezstarostností mladíků a neklidem jejich koní kontrastuje přísná postava velitele jízdy. Nechybí tu ani hlasatelé a pořadatelé slavností, stejně jako v celém následujícím průvodu.\n\nNa severní a jižní části vlysu je průvod zobrazen, jak pokračuje athénskými ulicemi na Akropol. Nejdříve jsou tu jezdci ve spořádaných útvarech, které na začátku jižní strany připomínají vojenský jezdecký oddíl. Začátek severní strany je však věnován ještě přípravám: jezdec, v doprovodu podkoního si upravuje svůj šat. Na několika místech vyčnívá z řady jezdců jednotlivá postava téměř tak, jako jezdecká socha.\n\nPřed jízdou jedou válečné vozy tažené dvěma, nebo čtyřmi koňmi. Na vozech stojí vozataj a těžkooděnec. Někteří z těžkooděnců na severní straně předvádějí seskok z vozu za jízdy a naskočení zpět.\n\nPřed vojeskými oddíly kráčí průvod občanů. Vybraní starci nesou v průvodu olivové ratolesti, jinoši olej z posvátné Athéniny olivy. Přítomní jsou též hráči na kithary a flétny a sbory zpěváků. V průvodu kráčejí též cizinci, kteří nebyli občany Athén, a přinášejí bohyni tradiční dar – nádoby loďkovitého tvaru. V čele průvodu na severní i jižní straně je hnán obětní dobytek – hovězí dobytek pro obětování Athéně a i několik ovcí pro Athéninu oblíbenkyni Pandrosos, dceru mýtického vládce Athén. Některé kusy dobytka se honákům vzpírají.\n\nNa východní straně můžeme sledovat vyvrcholení celého průvodu. Čelo průvodu již prošlo Propylajemi – vstupní branou na Akropol a stanulo před východním průčelím Parthenónu. Pořadatelé z obou stran usměrňují zástup dívek, které nesou kadidelnice, vonné látky a nádoby. V čele kráčejí ty dívky, které byly vybrány, aby ušily Athéně nový šat – peplos s vyšívanou gigantomachií – nevýznamnější z darů. Dvě skupiny starých mužů očekávají průvod. Znázorňují mýtické hrdiny, podle kterých byly pojmenovány attické fyly. Zároveň však představují athénské archonty. Stáří nenarušuje ideální zobrazení lidských těl, jen někteří se opírají o hůl.\n\nVrcholný okamžik je zachycen přesně uprostřed východní strany vlysu. Dvanáct bohů přišlo na slavnost Athény a jejího lidu. Rozděleni jsou do několika debatujících skupinek. Ze severu očekávají průvod Hermes s Dionýsem, Démétér a Árem, uprostřed sedí na trůně Zeus s Hérou, o kterou se opírá Iris, z jižní Eros držící slunečník nad Afrodítou ukazující na průvod a za nimi Artemis a Apollón a dokonce i Poseidón, který odhodil rozmrzelost nad prohrou s Athénou. Dvojici Dia a Héry odpovídá Athéna s Héfaistem. Zabrána do rozhovoru nesleduje, jak nejvyšší náboženský úředník obce- \"archón basieus\", přebírá od dívek peplos a připravuje jej. Jeho manželka s dívkami mezitím umisťuje sedátka, na které posléze oba usednou mezi bohy jako rovní s rovnými. Připomíná se zde to, že bozi i smrtelníci jsou jedné krve a jsou vázání poutem občanské sounáležitosti. Jsou to demokratičtí bohové a jejich znázornění není odlišné od znázornění lidí. Jen velikostí lidi předčí – sedící jsou stejně vysocí, jako stojící lidé.\n\nCelý výjev je pozoruhodně včleněn do celkového pojetí chrámu. Je rozdělen na všechny čtyři stěny svatyně. Začíná na západním průčelí přípravami jezdců k průvodu. Po obou stranách pak průvod pokračuje směrem k východnímu průčelí. Nejprve jsou zobrazeny vyrovnané oddíly jezdců, válečné vozy a svojí vážností kontrastující procesí starců a zpěváků následované skupinou neklidných obětních zvířat. Na východním štítě nad původním vstupem do chrámu je výjev uzavřen výjevem vyvrcholení slavnosti, jemuž soustředěně přihlížejí z obou stran archonti. Rozhovor přihlížejících bohů připomíná zábavu jezdců před započetím průvodu na protilehlém průčelí.\n\nVelmi působivé je znázornění koní. Jsou zobrazeni velmi lidsky, jako kdyby inteligence a vůle jezdců prostupovala i do nich. Tvůrcům nešlo o zoologické zobrazení, ale o vyjádření vztahu člověka a zvířete a jejich prospěšnost obci. Koně jsou také vůči lidským postavám menší, než by tomu bylo ve skutečnosti, kdy by se postavy lidí proti zvířatům ztrácely. Umělecké vyjádření je však natolik kvalitní, že tento detail uchází na první pohled pozornosti.\n\nAčkoli lze při bližším zkoumání provedení vlysu z drobných rozdílů zjistit, že se na něm podílelo více sochařů, je celková úroveň provedení daleko vyrovnanější, než u zachovalých jižních metop vlysu dórského. Kolektiv sochařů již byl v době realizace iónského vlysu daleko zkušenější a sehranější.\n\nVlys je složen z kamenných desek. Jednotlivé výjevy jsou proto rozvrženy tak, aby nebyly narušeny spárami mezi těmito deskami. V hlavním průčelí, kde jsou nejdůležitější scény závěru průvodu, jsou desky proto mnohem delší. Díky tomu se toto průčelí skládá ze sedmi desek a dvou malých postranních, zatímco protilehlé, které je stejně dlouhé, se skládá ze šestnácti desek.\n\nRozdíly můžeme spatřit v hloubce reliéfu. Na západní a východní straně je vyšší, než na ostatních dvou stranách. Je to částečně dáno návrhem. Tam, kde jsou figury až v sedmi plánech za sebou, nelze uplatnit plastičnost a uplatňují se hlavně obrysy. Reliéf je také plošší při svém spodním okraji a v horní části o něco vyšší. Tím získává lepší sklon pro pozorovatele v hloubce. Ve starověku se však reliéf skrýval v pološeru sloupového ochozu.\n\nU některých desek na severní a jižní straně nejsou hlavy figur, které dosahují až k okraji vlysu, zcela začištěny. Je to patrně proto, že tyto desky byly osazeny až po zastřešení stavby v roce 438 př. n. l. a začištění jejich horního okraje proto překážel strop. Vlys tedy nebyl vytesán najednou.\n\nVrcholem sochařské výzdoby chrámu byla sousoší umístěná do obou štítů (frontonů), které byly 3,45 m vysoké a 28.35 m široké. Byla tvořena plnohodnotnými plastikami nebo polofigurami v nadživotní velikosti. Původně bylo soch asi čtyřicet, ale do dnešního dne se jich zachovalo něco málo přes deset, a to pouze ve zlomcích. Sochy byly vsazeny patrně až po Feidiově odchodu z Athén, ale přesto je možné, že některé realizoval již dříve sám. Napovídají tomu svojí kvalitou zlomky hlavních figur západního štítu. Téměř jistá je však Feidiova účast na vypracování návrhu, kterou potvrzuje souvislost s ostatními částmi chrámové výzdoby.\n\nVýjevy v obou štítech oslavují obec Athény a jejich patronku bohyni Athénu. Ve východním štítu bylo zobrazeno zrození Athény a v protilehlém vítězství Athény nad Poseidónem v jejich sporu o Attiku. Athéna zrozená z hlavy nejvyššího z bohů Dia za přítomnosti všech ostatních bohů ztělesňuje přesvědčení o vzniku a nadřazenosti athénské demokracie nad celým řeckým světem. A území Athén – Attika je natolik znamenitá, že o ni sami bozi soupeří. To jsou hlavní myšlenky výzdoby ve štítech.\n\nJelikož se do dnešního dne z obou štítů zachovaly jen zlomky, musíme se při jejich rekonstrukci spoléhat na novověké kresby a starověké ohlasy. K určité představě přispívají i zachované úseky základny štítového pole, kam byly sochy zapuštěny. Výchozím materiálem je kresba z roku 1674, tedy z doby před výbuchem benátské bomby. Zachycuje spíše západní štít. Můžeme na ní však vidět, že střední část východního štítu chyběla již před jmenovaným výbuchem. Dalším materiálem jsou ohlasy v pozdějších starověkých památkách.\n\nCelý výjev východního štítu – Zrození Athény, byl uvozen dvěma postavami – Héliem, který se v jižním rohu štítu vynořoval se svým vozem z vln oceánu a Seléné, která se v opačném rohu do něj nořila společně se svými koňmi, jimž nad hladinu vyčnívaly jen hlavy. Takovéto rámování celé události sluncem a měsícem upomíná na Feidiův vliv na návrh. Podobný prvek byl užit jak na výzdobě štítu chryselefantinové sochy Athény Parthenos, ale i na trůně sochy Dia v Olympii a vychází z filozofie Anaxagora z Klazomen. Spojoval významnou mýtickou událost zrození Athény se systémem vesmíru a připomíná význam Athén, kterým je patronkou.\n\nVedle Seléné pohodlně seděl Dionýsos, dále zde seděly bohyně Koré a Démétér, k nimž přistupovala, jakoby běžíc, poselkyně bohů Iris. Další část štítu je ztracena. Směrem do středu byla určitě Héra, Poseidón a Hermes.\nÚstřední skupinu tvořily postavy Dia, Athény a Niké v pořadí zleva doprava. Zeus, z jehož hlavy se bohyně zrodila, seděl mírně pootočen. Před ním ve středu stála ve vší slávě Athéna a Niké ji kladla věnec na hlavu.\nVýjev pokračoval sochou Héfaista, který pomohl rozštěpením Diovy hlavy Athéně na svět. Dále byli sorozenci Artemis a Apollón. Sedící postavy jejich matky Létó se zachovala. Vedle ní byla Dioné, jíž se o klín opírala dcera Afrodita.\n\nNejlépe uchovaná socha Dionýsa ukazuje důmyslné využití nepříhodného úzkého úseku v rohu štítu. Jeho postava nevyplňuje pasivně tento zužující se prostor, ale působí velmi přirozeně. Lehce uvolněn jakoby se chystal v příštím okamžiku vykročit ke středu štítu. Atletické idealizované tělo Dionýsa plně odpovídá typu mladíků v ionském vlysu i v jižních metopách.\n\nI výjev západního štítu byl, podobně jako východního, uvozen rohovými figurami. V tomto případě se jednalo o rámec místní, neboť těmito figurami byly nymfy a nižší božstva představující Attické řeky a prameny. I další postavy připomínali lokalizaci výjevu. V jižní části to byli představitelé mýtických Attických rodů a v severní členové vladařského rodu Athén.\n\nUdálost se podle mytologie odehrála takto. Mezi Poseidónem a Athénou vznikl spor, komu připadne bohaté území Attiky. Dohodli se, že jejich spor rozsoudí vládce této země Kekrops podle toho, který z bohů přinese zemi více užitku. Na Akropoli se shromáždil lid (ve výjevu zástupci rodů), který stál spíše na straně Poseidóna i panovnický rod mýtického vladaře Kekropa, který byl spíše na straně Athény. Poseidón udeřil trojzubcem do skály, odkud vytryskl slaný pramen, kdežto Athéna dala vyrůst olivovému stromu. Kekrops usoudil, že olivovník je prospěšnější dar, a přiřkl vítězství Athéně. V tomto mýtu se odráží pradávný spor mezi městem Athénami a Eleusínou o prvenství v Attice.\n\nSoupeřící bozi – ústřední postavy, stály proti sobě vějířovitě k ose štítu. Ačkoli se zachovaly jen v několika zlomcích, je podle části Poseidónova těla patrné, že šlo o mimořádně kvalitní sochařskou práci. Mohutné tělo boha stálo mírně zakloněno v zápalu soutěže a jeho prsa se dmula jakoby v předtuše prohry. Postava trochu připomíná Siléna ze staršího sousoší Athéna a Marsyas od sochaře Myróna a potvrzuje kontinuitu s athénskou sochařskou tradicí a zároveň jakým způsobem byla zhodnocena. Proti Poseidónovi, který je přes všechnu svoji sílu v tomto souboji bezmocný, stála Athéna ztělesňující důvtip a rozvahu. Tento protiklad určoval dynamičnost celé kompozice.\n\nU obou bohů stála dále jejich spřežení. Vozatajem Poseidónovým byla jeho manželka Amfitrité a Athéniným bohyně vítězství Niké, která jakoby předurčovala výsledek soutěže. Postavy těchto bohyň pomáhaly určovat drapérie. Zatímco šat Niké zdůrazňoval dívčí postavu, Amfitritin připomínal vlhkou látku, a tedy moře, které bohyně reprezentuje.\n\nZa Athénou, v severní polovině štítu stála skupina vladaře Kekropa – rozhodčího sporu. Některé z těchto postav se zachovaly přímo na Parthenónu. Sochař naznačil Kekropovo hadí tělo jen jedním obloukem. Ke němu se vinula jeho dcera Pandrosos. Mýtus o vladaři Kekropovi byl silnou součástí povědomí Athéňanů o dávné historii města a i historičtí Athéňané se někdy nazývali „Potomci Kekropovi“.\n\nKompozice štítů vykazuje použití několika prvků uplatňujících se spíše v malířství. Na východním štítě je to pomocí figur Hélia a Seléné naznačené vymezení prostoru mořem. Povrch bloku, z něhož se Hélios vynořuje, nese dokonce jednoduchý reliéf vln. Dále je to propojení jednotlivých skupin jak významově (např. Dionýsos, Koré a Démétér, vých. štít), tak i dějově (přibíhající Iris, vých. štít). Pootočení postav mimo přísnou průčelnost, přesah některých figur mimo rámec štítu (figura Selenina koně, vých. štít) a též lehké povysunutí rohových figur vpřed, které dodává výjevu dojem vzdušnosti, jsou také „malířské“. V celém výjevu se také velmi umně střídá klid a pohyb. Je možné, že Feidiás využil při tvorbě návrhů obou štítů vzoru současného malíře Polygnota z Thasu. Napovídají tomu zprávy o něm a ohlasy jeho děl na keramice. Vzájemná dějová propojenost je pokrokem proti dřívějším zobrazením mytologických výjevů, kde byly jednotlivé postavy propojeny jen zevně.\n\n\n\n"}
{"id": "76989", "url": "https://cs.wikipedia.org/wiki?curid=76989", "title": "Abú Zabí", "text": "Abú Zabí\n\nAbú Zabí (též Abu Dhabi, arabsky \"Abū Ẓabī\") je hlavním a druhým nejlidnatějším městem Spojených arabských emirátů (SAE) po Dubaji.\n\nSídlí zde prezident SAE Chalífa bin Saíd Ál Nahján (v úplném anglickém přepisu Khalifa bin Zayed bin Sultan Al Nahyan), který je zároveň vládcem emirátu Abú Zabí. Také jeho bratr, korunní princ emirátu a generál ozbrojených sil SAE Mohamed bin Saíd Ál Nahján, má své sídlo v tomto městě. Zde je také sídlo vlády i federálních úřadů Spojených arabských emirátů. Abú Zabí je zároveň hlavním městem stejnojmenného emirátu, největšího ze sedmi členských emirátů SAE. Je jeho hlavním obchodním a kulturním střediskem.\n\nMěsto leží na ostrově tvarovaném do písmene T, který se nachází v Perském zálivu. V roce 2014 mělo 1,5 milionu obyvatel. Rychlý rozvoj hospodářství a infrastruktury a vysoké peněžní příjmy jeho obyvatel proměnily město ve velkou a vyspělou metropoli.\nCo se týče nákladů na živobytí, bylo město Abú Zabí v roce 2014 až na 68. místě na světě. Časopis Fortune a televizní stanice CNN je však v roce 2007 označily jako nejbohatší město světa.\n\nAbú Zabí je plné archeologických památek, které dokazují existenci starých civilizací na území dnešního města. Našly se zde pozůstatky kultury Umm an-Nar, které byly datovány cca do roku 3000 př. n. l. Další zbytky velmi starých osad byly nalezeny i v okolí města, třeba až u města Al Ain. Jsou také důkazy o civilizaci kolem hory Džebel Hafít. Tato lokalita je důležitá, protože ve Spojených arabských emirátech se jedná o druhou nejvyšší horu a kolem ní je mnoho zdrojů vody, jezera a téměř celoroční vlhké počasí.\n\nCo se týče jména města, je původ názvu Abú Zabí nejistý. Při doslovném překladu z arabštiny by to znamenalo „otec gazel“. Asistent zástupce ministra pro kulturní záležitosti Bilal al-Budoor prohlásil: „Oblast měla hodně \"dhibaa\" (jelenů) a byla podle toho přezdívána.“ Původní název Abú Zabí zněl \"Milh\", což by znamenalo sůl. To možná mělo odkazovat na slané vody Perského zálivu. Beduíni nazývali město Umm Zabí (matka jelenů). Podle některých historických záznamů bylo jméno Abú Zabí poprvé použito před více než 300 lety.\n\nJedním z nejmocnějších beduínských kmenů v této oblasti byl kmen Bani Yas; měl přes 20 samostatně se pohybujících skupin. Původně kočoval v oblasti oázy Liwa, avšak v roce 1793 začala jedna z jeho skupin, Al Bu Falah, obývat území dnešního Abú Zabí. Příčinou bylo objevení zásob pitné vody. Z této skupiny vzešel současný vládnoucí rod emirátu Abú Zabí, Ál Nahján (v anglickém přepisu Al Nahyan).\n\nMěsto Abú Zabí se nachází v severovýchodní části Perského zálivu na Arabském poloostrově. Část města se nachází na ostrově ve tvaru písmene T, který je s pevninou spojen mosty Maqta a Mussafah. V roce 2010 byl otevřen další most, který ostrov a pevninu spojuje. Most byl nazván \"Sheikh Zayed Bridge\"; navržen byl londýnskou architektkou iráckého původu Zahou Hadid. Přestože se větší část města nachází na zmíněném ostrově, vznikla některá předměstí i na pevnině, například Khalifa City, Al Raha Beach a Al Shahama.\n\nAbú Zabí má horké pouštní klima. Měsíce červen až září jsou obecně velmi horké a vlhké, s maximálními teplotami v průměru nad 38 °C. Během této doby se přerušovaně objevují i písečné bouře, které snižují viditelnost. Studenější sezóna je od listopadu do března, kdy se teploty pohybují okolo 20 °C. Na druhou stranu bývají v Abú Zabí v tomto období husté mlhy, které někdy trvají i několik dní.\n\nSpojené arabské emiráty (SAE) mají velké zásoby ropy a zemního plynu. Jejich hrubý domácí produkt (HDP) v přepočtu na jednoho obyvatele je jeden z nejvyšších na světě. 95 % zásob ropy na území SAE se nachází na katastru města Abú Zabí. Také 92 % zemního plynu se těží na území tohoto města. Abú Zabí tak má 9 % ze světových zásob ropy a 5 % světových zásob zemního plynu. V posledních letech se ale intenzifikace těžby soustřeďuje hlavně na zemní plyn.\n\nMnoho finančních prostředků plyne do Abú Zabí i díky turistickém ruchu, který se zde široce rozvinul nejen kvůli městu samotnému, ale i kvůli jeho okolí. Vznikají i projekty na ještě lepší dopravní infrastrukturu, mezi něž patří i vybudování železnice mezi Abú Zabí a Dubajem a rozšiřování letiště.\n\nAbu Zabí je nejbohatší emirát SAE z hlediska hrubého domácího produktu (HDP) a nashromážděného kapitálu. V roce 2010 HDP na obyvatele dosáhl 49 600 dolarů. Vyšší HDP tedy mají jen Katar, Lichtenštejnsko a Lucembursko.\n\nAbú Zabí je také centrem filmového průmyslu v arabském světě. Město je lokací pro natáčení mnoha filmů. Jedním takovým filmem byl snímek Rychle a zběsile 7 (2015), který se částečně natáčel v Abú Zabí.\n\nVýznamná část města byla postavena v roce 1967 a v následujícím období. Tehdy zde působil japonský architekt Takahashi, který vytvořil obytné soubory pro více než 40 000 lidí. Hustota obyvatelstva je různorodá, v centru je vysoká a naopak na předměstí poměrně nízká. Právě v centru, kde je soustředěno nejvíce obyvatel, je zástavba z velké části tvořena kancelářskými výškovými budovami. \n\nMezi největší mrakodrapy v centru patří:\n\nRozvoj výškových budov pokračuje především v centru města a v turisticko-rekreační oblasti a je plánován do roku 2030. \n\nJejí architektura je odvozena z marocké mešity v Casablance, je největší na Arabském poloostrově a patří k největším v islámském světě. Zaujímá plochu 22 412 metrů čtverečních a pojme 41 tisíc věřících. Ženám včetně turistek je vstup povolen pouze v dlouhém oděvu, zakrývajícím hlavu (vlasy), paže i nohy, všichni příchozí se musí venku zout. Mešita byla otevřena v prosinci roku 2007. Je zbudována především z bílého mramoru, vykládána dalšími barevnými kameny, některé detaily výzdoby jsou zlacené, skleněné lustry dodala firma Swarovski. V sousedství mešity je hrobka šejka Saída, který stavbu financoval.\n\nV Abú Zabí byly pořádány mezinárodní soutěže v letecké akrobacii zvané Red Bull Air Race.\n\nOkruh Yas Marina Circuit měl premiéru ve formuli 1 na konci sezóny v roce 2009. Navrhl ho architekt Hermann Tilke a nachází se na ostrově Yas nedaleko města Abú Zabí. Byl dokončen v průběhu roku 2009 a je součástí zábavního komplexu, ve kterém se mimo jiné nachází i Ferrari World. Má celkem 21 zatáček.\n\nAbú Zabí má více než 2000 udržovaných parků a zahrad. Jen na území parků se vyskytuje přes 1000 druhů rostlin a živočichů. Pobřeží má délku více než 400 kilometrů, z čehož 10 kilometrů jsou veřejné pláže.\n\nMezinárodní letiště Abú Zabí (AUH) je druhé největší letiště ve Spojených arabských emirátech po dubajském letišti, jehož je velkým konkurentem. V roce 2008 zde bylo odbaveno 9,2 milionu cestujících, což byl nárůst o 30,2 % oproti předchozímu roku. Dříve stálo letiště na jiném ostrově ve městě, na své současné místo se přestěhovalo až roku 1982. Nejvíce zde působí letecká společnost Etihad Airways, což je národní dopravce emirátu Abú Zabí a zároveň druhá největší letecká společnost v Emirátech po Emirates. I v současnosti vznikají projekty na rozšíření tohoto letiště a v rámci jednoho z nich byl v roce 2009 otevřen nový terminál.\n\nVe městě Abú Zabí působí veřejná hromadná doprava jako jsou autobusy a trajekty. Nezvyklostí je, že místní taxi jsou většinou stříbrné, nikoliv žluté, jak tomu bývá v jiných metropolích. Označení taxi je klasicky žluté. Starší taxi auta mají barvu bílou a zelené označení na střeše. Ty už ale byly vyřazeny.\n\nPrvní autobus ve městě vyjel roku 1969. Některé autobusy zajíždějí do frekventovaných míst, jako je letiště nebo hlavní nádraží. Dne 30. června 2008 ministerstvo dopravy spustilo veřejnou autobusovou dopravu v Abú Zabí se čtyřmi linkami. Ve snaze nalákat lidi k využívání autobusového systému byly všechny trasy za nulové jízdné až do konce roku. Autobusy zaznamenaly ohlas a přestože většina z nich má jen 45 míst, někteří řidiči hlásí až 100 pasažérů najednou. V roce 2010 bylo v provozu přes 1 360 autobusů a 21 linek.\n\nVývoj počtu obyvatel zachycuje tabulka:\n\n"}
{"id": "76994", "url": "https://cs.wikipedia.org/wiki?curid=76994", "title": "Skopje", "text": "Skopje\n\nSkopje ( / , / , , ) je hlavní a největší město Severní Makedonie.\n\nMěsto je situováno v severozápadní části Severní Makedonie na řece Vardaru na křižovatce středověkých obchodních cest z Bělehradu k Egejskému moři a z Dubrovníku do Konstantinopole. Jižně nad městem se vypínají hory masivu Jakupica (Torbešija). Tato příznivá poloha z něj v historii učinila důležitý obchodní uzel a zajistila mu prosperitu, která v osmanských dobách přinesla rovněž prolínání mnoha kultur. Návštěvník tak může vedle sebe obdivovat jak četné mešity, tak i kostely a další významné stavby.\nPodle sčítání obyvatelstva v roce 2002 žije ve městě Skopje více než 500 000 lidí (tehdejší počet byl 506 926 obyvatel). Co se týče etnického složení obyvatelstva, tvoří Makedonci zhruba dvě třetiny, tj. 66,75 %. Následují Albánci s 20,49 % a Romové s 4,63 %. Jako Srbové se v roce 2002 zapsalo 2,82 % obyvatel. Turci s 1,70 % a Bosňáci s 1,50 %. Ostatní méně početné menšiny doplňují obraz pestrého složení obyvatelstva hlavního města Severní Makedonie.\n\nPůvodní název města \"Skupi\" je zřejmě thráckého původu. Klade se do souvislosti s albánským názvem města \"Shkupi\". Slované město zpočátku nazývali \"Skope\", \"Skopie\", později \"Skoplja\". Za turecké nadvlády se město nazývalo \"Üsküp\".\n\nMěsto je charakteristické svojí starobylou zástavbou v podobě \"Tureckého starého města\", jehož nejstarší části pocházejí až ze 14. století.\n\nNejdůležitější událostí pro město se stalo zemětřesení v roce 1963, které město postihlo a téměř celé ho zničilo. Po zemětřesení zůstalo 7 z 10 lidí bez střechy nad hlavou. Jen díky mezinárodní pomoci se podařilo město zachránit a znovu vybudovat. Nová zástavba byla již projektována tak, aby vydržela i silnější otřesy. Turecké staré město přečkalo zemětřesení bez vážnějšího poškození a muselo se opravovat jen zčásti.\n\nPrvní osídlení na území Skopje pochází již z doby před naším letopočtem. V antickém období se zde nacházel hrad Scupi (později zničen při zemětřesení). Ve středověku spadala Skopje pod Byzantskou říši; nedaleko Skopje se narodil také jeden z neslavnějších byzantských císařů, Justinián I.. Později se území zmocnilo Bulharsko. V roce 1346 ji prohlásil srbský panovník Dušan hlavním městem své říše, V roce 1391 obsadili Skopje Turci a vládli zde 520 let. \n\nNa podzim 1689 obsadil na krátkou dobu město rakouský generál Giovanni Norberto Piccolomini. Stalo se tak během závěru tzv. velké turecké války, která skončila pro Velkou portu katastrofou. \nPo balkánských válkách (1912–1913) se Skopje stalo součástí Srbska. Poté, co srbské vojsko porazilo většinu tureckých jednotek u Kumanova, obsadilo Skopje. Během první světové války jej obsadilo Bulharsko, které si území vardarské Makedonie dlouhodobě nárokovalo. Bulharská armáda zde zřídila centrum pro Vojensko-inspekční oblast Makedonie.\n\nSpolu se Srbskem se roku 1918 stala součástí Království Srbů, Chorvatů a Slovinců, od roku 1929 přejmenovaného na Jugoslávii. Meziválečné město bylo modernizováno a rozšiřovalo se podle potřeb jugoslávského státu. Některé mešity byly srovnány se zemí, např. v samotném centru města u kamenného mostu přes řeku Vardar a nahradil ji modernistický dům důstojníků.\n\nV roce 1939 bylo nedaleko Skopje otevřeno mezinárodní letiště Alexandra Velikého.\nBěhem druhé světové války bylo Skopje obsazeno vojsky Osy. Nejprve do města vstoupila po krátké a prohrané dubnové válce bulharská armáda. Bulharská okupace města trvala až do 9. září 1944. Dne 13. listopadu 1944 poté město osvobodila partyzánská armáda.\n\nV dobách existence socialistické Jugoslávie Skopje zaznamenalo značný populační růst. Ustanovení města jako regionálního centra (metropole SR Makedonie) umožnilo vznik celé řady úřadů a zajistilo soustředění mnohých podniků a výrobních kapacit. V roce 1946 získalo město vlastní univerzitu. \n\nTěžkou zkouškou bylo zemětřesení v roce 1963, které si vyžádalo řadu obětí a během kterého bylo město velmi vážně poničeno. Tehdy zhruba čtvrtmilionovému městu pomohla s rekonstrukcemi nejen celá tehdejší Jugoslávie, ale i zahraničí, včetně Spojených států, či Československa. Na rekonstrukci města byl vypracován urbanistický plán, jehož autory byly japonský architekt Kenzó Tange a tým domácích (jugoslávských) urbanistů.\n\nRoku 1981 mělo Skopje 408 tisíc obyvatel. O sedm let později to bylo již okolo pěti set tisíc; dle odhadů makedonského ministerstva vnitra přibližně polovina z toho měla být albánské národnosti.\n\nV roce 1990 byl ve Skopji vysvěcen chrám Klimenta ochridského, katedrála Мakedonské pravoslavné církve.\n\nPo rozpadu společného státu v roce 1991 se Skopje stalo hlavním městem Makedonie. Ve snaze zatraktivnit město se makedonská vláda rozhodla na konci první dekády 21. století přijmout plán komplexního rozvoje města, v rámci kterého bylo centrum Skopje obohaceno o četné sochy a umělecké objekty a také muzea. Plán má být realizován do roku 2014.\n\nVe městě se nalézají vzácné mešity, jako například mešita \"Mustafa Paši\", Starý bazar, původní bazary, uličky s obchody řemeslníků a také malý pravoslavný \"kostel sv. Spasitele\", který byl vystaven v 17. století. Známou dominantou města je Kamenný most přes řeku Vardar z 15. stol, který figuruje i na netypickém znaku města.\n\nZajímavostí je také bývalé vlakové nádraží, které bylo poškozeno zemětřesením v roce 1963 a jehož hodiny stále ukazují čas 5:17 jako ve chvíli zemětřesení. Od roku 1970 zde sídlí Muzeum města Skopje.\n\nNa severozápadním okraji města se dochoval akvadukt, o němž dosud není jasné, pochází-li z pozdně římské doby, byzantského či osmanského období. Za zmínku stojí též socha Matky Terezy.\n\nKamenný most přes řeku Vardar (makedonsky: )se nachází na Náměstí Makedonie na Starém městě. Byl postaven pod patronací sultána Mehmeda II. Dobyvatele mezi 1451 a 1469. Tento most představuje spojení mezi městskou minulostí i současností a dnes je uváděn jako symbol města (své umístění má i v městském znaku). Most byl částečně zrekonstruován v roce 1990.\n\nStaré město ve Skopje nese název Stara Čaršija (Starý Bazar). Nachází se mezi Kamenným mostem a částí Bit Bazzar a mezi pevností Kale a Vardarem. V minulosti zde probíhaly všechny hospodářské činnosti ve městě. Mezi 16. a 17. stoletím dosáhlo Staré město největšího rozmachu, stalo se jedním z největším a nejrozvinutějších orientálních bazarů na Balkáně. Je zde mnoho rušných obchodů; Staré město poskytuje pohled na úžasnou kontrast mezi směsicí východní a západní kultury.\n\nNáměstí Makedonie (makedonsky: Плоштад Македонија, \"Ploštad Makedonijaje\") nejvýznamnější a největší náměstí ve městě. Výrazně se rozšířilo po zřícení obrovské neoklasické budovy Národní banky a Domu armády v průběhu zemětřesení 1963. Nejpozoruhodnější stavbou je Ristiḱův palác. Nejnavštěvovanější stavbou je ale Kamenný most. Náměstí celkově je velice příjemným místem k zastavení. Během teplejších měsíců se zde konají koncerty a celoročně je zde mnoho stánků se suvenýry a pod.\n\nPevnost Kale (makedonsky: Скопско Кале, \"Skopsko Kale\") je tvrz, nacházející se na kopci nad městem. Původně zde stála mohutná pevnost, kde sídlili osadníci, chránící město před Turky. Do současnosti se dochovaly četné mohutné zdi a opevnění. Současná pevnost byla původně postavena za dob Byzantské říše v 6. století. Předpokládá se, že kameny, použité v této stavbě, byly převzaty ze zničeného města Skupi. Po zemětřesení roku 1963 se zachovaly kruhové, obdélníkové a čtvercové věže, které byly zrestaurovány. Dnes pevnost nabízí jednu z nejlepších vyhlídek na město.\n\nKříž tisíciletí (makedonsky: Милениумски крст, Mileniumski krst), nacházející se na vrcholu Vodno, je přední turistická atrakce Skopje. Na výšku měří 66 m a je to nejvyšší monumentální kříž na světě, který lze vidět ze vzdálenosti až 30 km. Byl vystavěn u příležitosti 2000 výročí křesťanství a Makedonie jako biblické země.\n\nTento bývalý turecký hostinec nabízí architektonicky zajímavé oblouky a kupole. Nyní je zde část Makedonského národního muzea. Tento typ stavby je zcela běžný v jiných tureckých městech a nazývá se \"karavanní\". Je to impozantní stavba se zdobenými zdmi a řadou menších dómů s pyramidovým tvarem.\n\nVe Skopje existuje několik dominant, věnovaných místní rodačce Matce Tereze. Památník dům Matky Terezy zde byl otevřen v roce 2009.\n\nAkvadukt ve Skopje je starověký římský akvadukt. Leží v severní části města, v blízkosti vesnice Vizbegovo. Jeho historie sahá až do období vlády Štěpána IV. Dušana. )\n\nVe městě se nachází několik významných kulturních center.\n\nMuzeum současného umění Skopje je jednou z nejvýznamnějších institucí v Severní Makedonii, které nabízí celou škálu artefaktů moderního umění. Stavbu muzea podpořila finančně polská vláda. Celková plocha muzea je 5000 m, muzeum se dělí na tři propojená křídla.\n\nDále existuje mj. Muzeum Makedonie (historické, archeologické a etnologické), Přírodní historické muzeum a Archiv Makedonie.\n\nOd roku 1981 se zde každoročně pořádá Jazzový festival Skopje, jeden z nejvýznamnějších jazzových festivalů v jihovýchodní Evropě.\n\nKulturní léto ve Skopje je proslulý kulturní festival, který se ve městě koná každoročně v létě. Tento festival je členem mezinárodní asociace festivalů a akcí.\n\nFestival blues a soul je relativně nová makedonská kulturní událost, která je pořádána v rámci Kulturního léta.\n\nKvětnové operní večery je festival, pořádaný ve Skopje od roku 1972. Je věnován operám a snaží se o proniknutí operního zpěvu více do kultury. Na tento mezinárodní festival zamíří ročně umělci z více než 50 zemí.\n\nMládežnický divadelní festival byl založen skupinou mladých nadšenců roku 1976.\n\nJako hlavní město a nejdůležitější město v Severní Makedonii je Skopje domovem několika sportovních týmů a míst konání. FK Vardar a FK Rabotnički jsou dva nejsilnější a nejoblíbenější fotbalové týmy, zatímco RK Kometal Gjorče Petrov je nejpopulárnější házenkářský tým. Skopje má čtyři hlavní sportovní haly, z nichž největší je Sportovní aréna Borise Trajkovského. Hlavním stadionem je Aréna Filipa II., která hostí Makedonskou fotbalovou reprezentaci.\n\nVe městě sídlí makedonský parlament i makedonská vláda. Je zde spousta soudů a jiných institucí. Své zastupitelské úřady zde má mnoho zemí včetně České republiky.\n\nSoučasný starosta města Petre Šilegov byl zvolen v roce 2017.\n\nMěsto je v dnešní době důležitým průmyslovým střediskem, kde se vyrábí textil, tabák, ocel, keramické a kovové zboží. Soustřeďuje se zde 40% veškeré výroby země.\n\nOd 1990 město rychle roste na pozici důležitého dopravního uzlu jihovýchodní Evropy, protože stojí na křižovatce dvou hlavních evropských dopravních koridorů – koridor VIII (východ-západ) a koridoru X (sever-jih). Význam města byl rozšířen po výstavbě nových dálnic, nového městského okruhu; důležité je i průběžné rozšiřování a modernizace místního mezinárodního letiště.\n\n\nMezinárodní letiště Alexandra Velikého u Skopje je největší ze dvou mezinárodních letišť v zemi. Nachází se 22 km východně od města. Makedonská národní letecká společnost MAT Macedonian Airlines měla do svého zavření letiště jako hlavní základnu a létala do několika světových metropolí. Z letiště léta řada dalších leteckých společností. V roce 2009 začala na letiště rekonstrukce, která měla zvýšit roční kapacitu až na 3 000 000 cestujících.\n\n\nDálnice E75, která spojuje Vardø v Norsku a řecký ostrov Krétu, leží východně od Skopje a pojí většinu Evropy se severomakedonským hlavním městem. E75 v Makedonii spojuje Kumanovo, Veles, Negotino a Gevgelija.\n\n\nHlavní autobusové nádraží leží 2 km východně od centra města a se nachází v oblasti Centrální nádraží. Autobusy, jezdící přes celé město, spojují různé oblasti, průměrná cena za jízdenku je 30 denárů (přibližně 0,5 EUR). Město má rozvinutou taxislužbu, nejčastější linky spojují centrum a letiště. Cena za cestu na nebo z letiště stojí asi 17 eur nebo 900 denárů. Za projížďku městem si taxislužby účtují přibližně 3 eura nebo 160 denárů. Taxi přeprava mezi městy je pro průměrné Makedonce příliš drahá.\n\nPodle sčítání lidu v roce 2002 mělo Skopje 506 926 obyvatel. Hlavní etnickou skupinou jsou Makedonci – 338 358 obyvatel (66,75 % celkové populace). Následují Albánci – 103 891 (20,49 %), Romové – 23 475 (4,63 %), Srbové – 14 298 (2,82 %), Turci – 8 595 (1,70 %), Bosňáci – 7 585 (1,50%) a další.\n\nVe městě je kontinentální klima s horkými léty a mrazivými zimami.\n\nSkopje sestává z 10 opštin:\n\n\n\n\n"}
{"id": "77000", "url": "https://cs.wikipedia.org/wiki?curid=77000", "title": "Birka", "text": "Birka\n\nBirka (též Birca či Bierkø, dnes psáno Björkö) bylo důležité obchodní středisko v oblasti Baltského moře od osmého do desátého století (v období Vikingů). Žilo zde až 1000 osob. Obchodovalo se zbožím z východní Evropy a Orientu, možná až z Číny. Rozkládalo se na severozápadním cípu ostrova Björkö v jezeře Mälaren ve Švédsku, západně od dnešního Stockholmu a nedaleko od dalšího obchodního centra Helgö. Dnes je to archeologické naleziště, při kterém bylo vybudováno muzeum s replikami původních staveb.\n\nV roce 1993 byla Birka a sousední Hovgården zapsány na seznam světového dědictví UNESCO.\n"}
{"id": "77001", "url": "https://cs.wikipedia.org/wiki?curid=77001", "title": "Jerevan", "text": "Jerevan\n\nJerevan () je hlavní město Arménie. Nachází se 12 km od hranice s Tureckem. Má obyvatel. \n\nMěsto bylo vybudováno na místě, kde se od roku 783 př. n. l. nachází pevnost Erebuni. Díky strategické pozici se zde setkávaly staré obchodní cesty z Ruska a Anatolie do Persie. Hlavní růst města začal na začátku 20. století. Pod sovětskou nadvládou byla vybudována univerzita, školy, akademie věd, divadlo, hudební síně a muzea.\n\nPrůmysl města je založen hlavně na chemickém průmyslu, strojírenství, výrobě syntetického kaučuku, pneumatik, mědi, hliníku, elektrického zařízení, hodin, potravin, ale i vína či pálenky. Sídlil zde jediný arménský výrobce automobilů – Jerevanský automobilový závod.\n\n\n"}
{"id": "77002", "url": "https://cs.wikipedia.org/wiki?curid=77002", "title": "Zvoleněves", "text": "Zvoleněves\n\nZvoleněves je obec v okrese Kladno nedaleko města Slaný. Rozkládá se asi dvanáct kilometrů severovýchodně od Kladna a osm kilometrů východně od města Slaný. Žije zde obyvatel. Obec se nachází v nadmořské výšce 218 m n. m. Její dominantou je budova bývalého cukrovaru.\n\nPrvní písemná zmínka o Zvoleněvsi pochází z roku 1318, kdy se připomíná vladyka Vicen ze Zvoleněvsi, před ním to měl být Zvolen, který dal vsi jméno. Majitelé Zvoleněvsi sídlili na tvrzi, která stávala na místě zámku a je doložena k roku 1401, kdy ji držel Humprecht z Tasnovic.\n\nPísemnými zprávami je během 15.století doloženo několik dalších majitelů, například rytíř Jan z Benšova. Počátkem 16. století ves získali Žejdlicové ze Šenfeldu, Jindřich Zejdlic ze Šenfeldu přestavěl tvrz na renesanční venkovský zámek a učinil jej středem svého panství. Náhrobníky dvou členů rodu se dochovaly v kostele. Rytíř Petr Müllner z Mühlhausenu koupil ves roku 1609, ale za účast ve stavovském povstání z roku 1618 mu byla zkonfiskována, přičemž figuroval Jaroslav Bořita z Martinic. Roku 1621 ves získala Zuzana Chrtová ze Rtína, zámek však byl během třicetileté války vypálen.\n\nVýznamným šlechtickým majitelem byl Julius František Sasko-Lauenburský, který panství koupil roku 1668 a jeho dcera Anna Marie Františka Toskánská podnikla kolem roku 1718 přestavbu na jednoduchý barokní zámek s mansardovou střechou, který zůstal nadlouho správním centrem rozsáhlého panství. V roce 1824 patřila obec toskánskému velkovévodovi Leopoldu II., který založil cukrovar a roku 1859 podnikl generální opravu zámku; ale své vlastní sídlo přenesl do Brandýsa nad Labem. Po roce 1948 byly interiéry poničeny umístěním státního statku. Dominantou vesnice je starý cukrovar z roku 1859, ve své době jeden z největších ve státě.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Zvoleněves \"(přísl. Osluchov, 1401 obyvatel, poštovní úřad, telegrafní úřad, četnická stanice, katol. kostel)\" byly v roce 1932 evidovány tyto živnosti a obchody: lékař, autodoprava, cihelna, cukrář, státní cukrovar, drogerie, obecní elektrárna, galanterie, 3 holiči, 5 hostinců, 2 kapelníci, klempíř, 2 koláři, kominík, konsum Včela, kovář, 4 krejčí, výroba lihovin, 2 mlýny, 4 obuvníci, 2 pekaři, 2 obchody s lahvovým pivem, pohřební ústav. pokrývač, 2 porodní asistentky, 6 rolníků, 3 řezníci, 4 sadaři, 2 sedláři, 8 obchodů se smíšeným zbožím, Spořitelní a záložní spolek, stavitel, obchod se střižním zbožím, švadlena, 2 trafiky, 2 truhláři, 2 obchody s uhlím, státní velkostatek, zámečník, 2 zedničtí mistři.\n\nVe vsi se nacházejí tři nemovité a další movité kulturní památky:\n\nMalebná konfigurace uměleckých, historických a technických staveb je přitažlivou lokací pro filmaře. Natáčely se zde:\n\nPro školní děti zde obec zřídila základní školu vyššího stupně a menší děti mají k dispozici mateřskou školku. Pro využití volného času je v obci k dispozici sportovní hřiště a další sportoviště. Dále bychom v obci našli poštu, kostel a hřbitov. Místní obyvatelé mohou využívat plynofikaci i veřejný vodovod. Obec má k dispozici rybník.\n\nObec má podle MV ČR 859 obyvatel, z toho 368 mužů nad 15 let, 61 chlapců do 15 let a 368 žen nad 15 let, 62 dívek do 15 let. Obec má i svůj kynologický, fotbalový a střelecký klub.\n\nDo obce vede silnice III. třídy.\n\nObec Zvoleněves leží na železniční trati 110 z Kralup nad Vltavou do Slaného a Loun. Jedná se o jednokolejnou celostátní trať, doprava byla v úseku Kralupy–Zvoleněves zahájena roku 1884, v úseku Zvoleněves - Podlešín až roku 1922.\n\nVe stanici Zvoleněves zastavoval pár spěšných vlaků z Prahy, v pracovních dnech 15 párů osobních vlaků, o víkendu 11 párů osobních vlaků mezi Kralupy nad Vltavou a Slaným.\n\nV obci zastavovaly v pracovních dnech autobusové linky jedoucí do těchto cílů: Kladno, Kralupy nad Vltavou, Slaný, Velvary. O víkendu byla obec bez autobusové dopravní obsluhy.\n\n\n"}
{"id": "77003", "url": "https://cs.wikipedia.org/wiki?curid=77003", "title": "Podlešín", "text": "Podlešín\n\nPodlešín je obec v okrese Kladno, 24 km severozápadně od Prahy, asi 6 km východně od města Slaný. Správním územím je město Slaný. Žije zde obyvatel. Dominantou Podlešína je železniční viadukt na trati Podlešín – Slaný a pískovcová skalní jehla.\n\nV údolí Svatojiřského potoka se podle knihy „Město Slaný a jeho památnosti” z roku 1928 již k roku 1052 připomíná počátek obce, resp. jistý Svérad z Podlešína. Ke kostelu vyšehradskému se třemi poplužními dvory patřily roku 1088 i tři vinice, ze kterých asi pochází jméno „Vinice“, které se dodnes dochovalo pro návrší severní strany hranic katastru Drnova.\n\nDle soupisu památek historických a uměleckých v politickém okrese slánském z roku 1904 připomíná se Podlešín v starších listinách jako \"Potlýštín\", později pak \"Potleštín\". V záznamu je uvedeno, že v hliníku cihelny Kocourkovy nynější číslo popisné 96 Ferdinanda Pokrupy bylo nalezeno letenské pohřebiště s bronzovými náramky a sponami typu duchcovského (uloženo v Zemském muzeu Pam. XV.182). Na rozhraní obce pod Bechovem bylo nalezeno sídliště z doby císařů římských s jamami popelnic, zvířecí kosti, tuhované střepy se žlábkovitými ozdobami, bronzová spona, železné struhy, železný rozpadlý předmět, brusle kostěná, kamenný brousek, hojné zbytky jeleních parohů řemeslně zpacovaných, pilkou řezaných (uloženo v Zemském muzeu Pam. XVII.420). Na obecním pozemku u zastávky dráhy poblíž domku č. p.95 byla nalezena vrstva kulturní se zbytky nádob typu hradištního (uloženo v Zemském muzeu Pam.XVI.742). Na protějším poli přes koleje dráhy byly vyorány nádobky únětického typu.\n\nBalbín nazývá Podlešín hradem, je tedy možné, že věděl, kde tvrz stávala. V zakládající listině koleg. kostela svatého Václava ve Staré Boleslavi se tu připomíná také hrad. Nad obcí se vypíná na jihovýchodní straně táhlý vrch, který v roce 1872 prořízla Pražsko-duchcovská dráha a který až do dnešního dne nese své pojmenování „Ritterberg”. Z pojmenování této polohy se lze domnívat, že naznačuje hradiště nebo tvrziště, které němečtí kolonisté po třicetileté válce tak nazvali.\n\nV okolí Podlešína na severní straně jsou zaniklé doly (nynější č. p. 60 a 62 a halda Maxmiliánka) na železnou rudu a uhlí. Dolové výměry patří Kamenouhelné společnosti v Kladně. Od Podlešína na straně jižní ve stráni zvané „za vrchem” jsou zaniklé doly Eliška I a II na rudku. Dolové výměry vlastnil Ing. Leopold z Prahy. V době dolování uhlí v katastru obce kolem roku 1852 byla obecní pečeť označena hornickými kladívky. Od roku 1865 byla zavedena nová obecní pečeť „Místní obec Podlešín”.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Podlešín \"(637 obyvatel)\" byly v roce 1932 evidovány tyto živnosti a obchody: 3 cihelny, holič, 3 hostince, kolář, 2 kováři, 2 krejčí, mlýn, obuvník, 4 rolníci, 2 řezníci, sadař, 4 obchody se smíšeným zbožím, stavební družstvo Lidový dům, trafika, truhlář.\n\nDnes se na 419 ha rozléhá obec se 138 domy, dvěma hospodami, smíšeným zbožím, knihovnou a obecním úřadem. Obec nemá poštu, školu, zdravotnické zařízení ani policii. Má však vodovod, kanalizaci a je plynofikována. Průměrný věk činí 40,7 let.\n\nNa návrší se z dob minulých tyčí rozlehlá kasárna (až do počátku 90. let zde bylo radarové stanoviště protivzdušné obrany Prahy), která jsou v současné době opuštěná. V podzemí bylo v osmdesátých letech 20. století umístěno velitelské stanoviště 71. protiletadlové raketové brigády. Mezi lety 1985 a 2003 byla odtud nepřetržitě zajišťována bezpečnost vzdušného prostoru nad Prahou. Od roku 2009 zde o.s. Bunkr Drnov buduje Muzeum studené války a protivzdušné obrany a objekt zpřístupňuje.\n\nJednou z nejdůležitějších staveb je nádražní budova 1873. Podlešín se vyznačoval také tím, že měl dvě nádraží, což bylo ojedinělé. Na cestě mezi nádražím a středem obce se nachází památný strom, jehož stáří se odhaduje na 150 let. Jedná se o lípu malolistou. Obvod kmene je 297 cm. Další památný strom se nachází na pozemku paní Blažkové a jedná se o dub letní. V současné době také probíhá v obci mapování starých a významných stromů pro jejich další ochranu a péči o ně.\n\n\n\n\n"}
{"id": "77004", "url": "https://cs.wikipedia.org/wiki?curid=77004", "title": "Sokolí vrch", "text": "Sokolí vrch\n\nSokolí vrch je 505,9 metrů vysoký kopec v Českém středohoří, zhruba 4 km východně od centra Děčína a 1,5 km severozápadně od obce Dobrná, na jejímž katastrálním území se jeho vrchol nalézá. Na mapách vyznačený vrchol s kótou 506 m není nejvyšším bodem kopce, ale cca 830 m východně se nachází bezejmenná vyvýšenina s kótou 508 m. Kopec se zarovnaným povrchem tvoří bazaltické horniny a pyroklastika. Na strmých svazích leží balvanové sutě s drobnými suťovými jeskyněmi.\n\nSokolí vrch spolu s 1,4 km vzdáleným Pustým vrchem vytvářejí typickou kuestu, jejíž strmý severozápadní zalesněný svah spadá k obci Ludvíkovice a děčínské městské části Folknáře. Naopak zvolna se svažující svah k obci Dobrná je z větší části bezlesý a je využíván jako zemědělská půda. Rozlehlá louka dosahující až na vrchol byla do roku 1949 využívána jako letiště. Přibližně 340 m jižně od vrcholu se nachází stejnojmenná rozhledna vysoká 51 metrů.\n\n"}
{"id": "77009", "url": "https://cs.wikipedia.org/wiki?curid=77009", "title": "Jana I. Kastilská", "text": "Jana I. Kastilská\n\nJana I. Kastilská, řečená Šílená (Juana I Castilla la Loca, v poněmčené češtině též Johana Šílená; 6. listopadu 1479, Toledo – 12. dubna 1555, Tordesillas) byla kastilská a aragonská princezna a od roku 1504 královna Kastilie a Leónu, které vládla společně se svým manželem Filipem Sličným.\n\nByla třetím potomkem Ferdinanda II. Aragonského a Isabely Kastilské. Její sestry Isabela a Marie se staly královnami Portugalska, mladší sestra Kateřina se provdala za anglického krále Jindřicha VIII.\n\nO jejím dětství se toho moc neví. Byla prý velmi hezké, tmavooké děvče, avšak málomluvné a uzavřené do sebe. Se svými rodiči často cestovala po království. Stejně jako její sourozenci ovládala latinu. Byla hudebně založená a uměla hrát na kytaru. Jako třináctiletá zažila zničující požár při dobývání Granady.\n\nV roce 1495 jí byl dohodnut sňatek se synem císaře Maxmiliána I. Habsburského, arcivévodou Filipem. V srpnu následujícího roku Jana vyplula z kantábrijského Lareda do Nizozemí. Loď ji dopravila do přístavu Arnemuiden, nacházejícím se na ostrově Walcheren. Odtud se vydala na cestu do Antverp, kde se k ní připojila arcivévodkyně Markéta, Filipova sestra a budoucí manželka jejího bratra Jana. Následně cestovala přes Middelburg a Bergen op Zoom, až konečně 18. října 1496 dorazila do Mechelnu, kde se poprvé setkala se svým budoucím manželem. Byla jím velmi okouzlena a na první pohled se do Filipa zamilovala. Svatba se konala na přání snoubenců již druhý den po jejich prvním setkání.\n\nNovomanželé se usadili v Melchelnu, kde ovšem většinu času prožívala Jana bez svého milovaného manžela, který svůj čas trávil na cestách, lovech a také se věnoval různým zábavám. Jana se stala na Filipovi sexuálně závislá, a proto mu nedokázala skoro v ničem odporovat. Byla zcela v jeho moci a Filip toho náležitě využíval. Postupně Janu izoloval od vnějšího okolí. Všechny dopisy ze Španělska, určené pro Janu, prošly nejprve přes Filipa, a tak není vůbec jasné, kolik se jich k Janě vlastně dostalo. Nic nezměnilo ani narození dcery Eleonory. Filipova zamilovanost se pomalu vytrácela.\n\nDíky předčasné smrti svých starších sourozenců a roku 1500 smrti portugalského synovce Miguela (syn starší sestry Isabely) se stala asturijskou kněžnou a dědičkou království svých rodičů. Filip se hned prohlásil kastilským princem. Toho roku se také Jana stala podruhé matkou, když v únoru porodila syna Karla. Čtyři měsíce po narození dcery Isabely se vydala s manželem do Španělska, aby mohla být oficiálně potvrzena jako španělská dědička. Cestou se zastavili na francouzském dvoře Ludvíka XII., kde si vzájemně přislíbili své děti, Karla a Claudii.\n\nRoku 1502 v Toledu byla kastilskými cortesy uznána Jana spolu s Filipem jako dědička koruny. Další země však přísahaly věrnost pouze Janě a Filipa uznaly pouze jako \"prince-manžela\". Aragonie navíc souhlasila pod podmínkou, že v případě narození možného budoucího Ferdinandova mužského potomka připadne koruna jemu.\n\nKvůli svému čtvrtému těhotenství nemohla Jana odcestovat spolu se svým mužem ze Španělska. Stále byla ve vzpomínkách s Filipem a na nic jiného nemyslela. Zavřela se do svého pokoje a nikoho kromě svých rodičů nechtěla vidět. V té době se u ní začala poprvé projevovat její duševní choroba, kterou zřejmě zdědila po své portugalské babičce, matce královny Isabely. V březnu následujícího roku porodila svého druhého syna Ferdinanda, který strávil dětství u svého stejnojmenného dědečka. Jak jen to bylo možné, plánovala odjezd za Filipem. Protože si Ferdinand dělal o Janu starosti, nechal vyšetřit její duševní stav. V té době již nemocná královna Isabela nechala poté biskupem Donem Juanem de Fonsecou Janu zadržet v pevnosti La Motta v Medinu del Campo, a oddálila tak její odjezd. Když se pak Jana s Filipem konečně setkala, byla jeho chováním zcela zklamána. Filip svou pozornost věnoval jedné z milenek, což Jana nesnesla a ztropila strašnou scénu. Začala na svého muže velmi žárlit a doslova pronásledovat na každém kroku. Hádky mezi manželi byly na denním pořádku. Filip svou ženu proto často zamykal v jejím pokoji a stranil ji společenského života. Na veřejnosti se spolu objevovali jen velmi zřídka.\n\nRoku 1504 královna Isabela zemřela. Krátce před smrtí nechala pozměnit závěť, ve které ustanovila Janu královnou Kastilie a svého muže zástupcem své dcery. O Filipovi se v závěti nezmínila ani slůvkem. Filip však chtěl vládnout také, a proto se snažil prokázat, že je Jana nemocná a neschopna vlády. Doufal, že ho Ferdinand nechá kortesy prohlásit regentem. Ferdinand se však kortesy nechal jmenovat sám. A tak mezi tchánem a zetěm propukly spory o kastilské regentství. Ferdinand si nechal od Jany podepsat dokument, ve kterém ho ustanovila svým zástupcem. Podobným způsobem ustanovila svým regentem také Filipa, který se postaral o to, aby byla nadále izolovaná od vnějšího světa. Následně Filip prohlásil Janu za schopnou vládnout, aby si udržel moc.\n\nFilipův tchán se v následujícím roce podruhé oženil. Jeho manželkou se stala Germaine z Foix, neteř francouzského krále Ludvíka XII. Ferdinand sňatkem upevnil vztahy s Francií a zároveň ohrozil Janino nástupnické právo na aragonský trůn. Koncem roku 1505 se však s Filipem v Zaragoze dohodl na společné vládě v Kastilii, přičemž se Johana s Filipem stali jeho vládci a Ferdinand doživotním místodržitelem. V tajné dohodě se domluvili na nutnosti pouze dvou svých podpisů na veškerých dokumentech, jimiž víceméně Janu vyřadili z vládních záležitostí. V té době je na světě již páté dítě kastilského páru, Marie.\nPočátkem roku 1506 se královský pár vydal na plavbu lodí z Vlissingenu do Španělska. Cestou je zastihla bouře a loď zahnala k anglickým břehům. Zde se po letech setkala se svou sestrou Kateřinou, vdovou po waleském princi Arturovi a budoucí anglickou královnou. V Anglii se zdrželi tři měsíce, po kterých se opět vydali na cestu. Dne 26. dubna 1506 dorazili do města A Coruña. Filip jednal se znepokojenou šlechtou, která přišla o nadvládu, držící si v zemi několik staletí. K Ferdinandově nelibosti se mu ji podařilo získat na svou stranu. Mezi oběma rivaly následovala dohoda, ve které stvrdili údajný nezájem královny podílet se na vládě, což bylo pro blaho země vhledem k jejímu duševnímu stavu jen dobře. Jana se tak stala oficiálně nesvéprávná. Ferdinand však poté prohlašoval, že byl k dohodě Filipem donucen, protože jeho zeť chtěl získat vládu v Kastilii pro sebe. Navíc ve Valladolidu se v té době Jana zdála zcela zdravá a jevila o státní záležitosti skoro přehnaný zájem, který Filip umírnil dalším Janiným těhotenstvím.\n\nDne 7. září 1506 přijel královský pár do města Burgosu. Ferdinand byl tou dobou na cestách po Itálii. O 15 dnů později Filip umírá. Příčina jeho smrti není zcela jistá, avšak už osm dní před skonem se necítil dobře a měl zřejmě horečku. Jana byla u svého muže celé dny a dělala vše, co jí lékaři radili. Po Filipově smrti se nakrátko ujala vlády, během níž propustila toledského arcibiskupa Cisnerose.\n\nJanino nezvyklé chování vůči zemřelému Filipovi, jehož tělo nechala vyjmout z hrobu kláštera kartuziánů v Miraflores, kde byl po své smrti uložen, a které chtěla sama odvézt do Granady, aby ho zde pohřbila, bylo bráno jako velmi podivné a jako zřejmé propuknutí její duševní choroby. V lednu roku 1507 porodila v Torquemadě své poslední dítě, dceru Kateřinu, se kterou žila v Hormillosu a v Arcosu. Dcerka je to jediné, o co se zajímá, a země se pomalu ocitá v krizi. V červenci se s Janiným souhlasem konečně ujímá vlády Ferdinand Aragonský. Krátce nato nechal Janu uvěznit na zámku v městečku Tordesillas poblíž Valladolidu, kde již dříve také pobývaly dvě jiné královny, Eleonora Portugalská a Eleonora Aragonská. Zde byla Jana až do své smrti – tedy po dobu téměř padesáti let – držena v izolaci. Filipovo tělo bylo poté uloženo v tamním klášteře \"Santa Clara\".\n\nV roce 1509 se Ferdinandovi narodil syn Jan, který však záhy zemřel a Jana se stala jedinou dědičkou Aragonského království. Po smrti Ferdinanda roku 1516 se kastilským regentem stal Janou propuštěný Cisneros. V Aragonii a Katalánii zvolili kortesy zaragozského arcibiskupa Alfonse Aragonského (Ferdinandův nemanželský syn).\n\nPoté se stavové dohodli a jako nástupce v zemi zvolili Janina nejstaršího syna Karla, pozdějšího římského císaře Karla V., V roce 1517 vycestoval Karel se sestrou Eleonorou z Melchelnu do Španělska. Po příjezdu navštívili matku do tordesillaského vězení a překvapená Jana poté podepsala dokument, ve kterém svému synovi přenechala vládu. Karel poté nechal z Tordesillasu tajně odvést malou Kateřinu. Jana však stropila obrovskou scénu a možná z toho důvodu ji byla dcerka po několika dnech opět navrácena.\n\nNež byl Karel oficiálně kortesy uznán za spoluvládce své matky, musel slíbit, že do vysokých funkcí už nebude dosazovat cizince, jak to doposud činil. V případě Janina uzdravení měl matce přenechat vládu. Od té chvíle byl regentem a zároveň Janiným spoluvládcem.\n\nKarel se však postaral o to, aby se Jana z vězení nedostala. Pod dohledem tamního správce de Denia byla Jana držena neustále ve svém pokoji odříznuta od světa. Jako služebné jí byly vybrány pouze starší svobodné ženy, které se zdržovaly pouze v Tordesillasu.\n\nV roce 1519 se stal Karel, za přispění nemalé finanční částky, římským císařem, ale španělský lid nebyl s jeho vládou spokojen. Protestoval proti stále zvyšujícím daním a špatném hospodaření Karlova učitele de Chièvrese. Bylo jaro roku 1520 a Karel se chystal na cestu do Německa. Říšským správcem jmenoval Adriana z Urachu a v květnu opět zemi opustil. Ve Španělsku vypukla první občanská válka. Protesty vypukly v Toledu, Seville, Salamance, Zamoře a dalších městech. Povstalci pod vedením zamorského biskupa, dona Antonia de Acuna dožadovali snížení daní a propuštění Karlových nizozemských rádců. Když vládní vojska vypálila město Medina del Campo, propukla povstání v celé zemi. Vznikla tzv. Svatá liga obcí – (Comunidades), která měla svou armádu a zřídila si vlastní vládu. V jejím čele stanul Juan de Padilla, který se vypravil do Tordesillas za královnou Janou, která zde byla již deset let vězněna.\n\nJeště před Padillou navštívil Janu kastilský předseda rady \"de Rojas\", aby od ní získal souhlas na potlačení povstalců. Ta se však zdráhala a nic nepodepsala. Padilla Janě vylíčil situaci a ona mu vyjádřila svou podporu. Povstalci poté zvolili jako své sídlo Tordesillas, aby byli své královně na blízku a mohli se s ní radit a vyjednávat. Neustálá jednání s povstalci Janu postupně psychicky vyčerpávala, až nebyla schopna přijímat delegace, ale pouze jejich vyslance. Její nerozhodnost o postupu dalších kroků, byla jednou z příčin zhroucení revoluce. Rozhodující bitva povstalců proti vládním jednotkám proběhla 21. dubna 1521 poblíž Tora. Revolucionáři byli poraženi, zajati a popraveni.\n\nJana zůstala v Todesillas na pospas svého žalářníka a jeho ženy. Přísně střežena a odříznuta od světa žila v zatemněném pokoji, pouze ve společnosti dcery Kateřiny, která zde byla do roku 1525, kdy byla provdána. Později Janu na žádost jejího vnuka Filipa navštívil jezuita Francesco de Borja, který jí vytýkal nedostatečnou zbožnost. Podle Jany jí v tom bránily osoby v jejím okolí. Několikrát byla také obviněna z čarodějnictví.\n\nJejí tělesný stav se začal zhoršovat, když jí bylo zhruba 60 let. Jednu nohu měla ochrnutou, trpěla nedostatečnou hygienou. Proleženiny jí léčili vypalováním rozžhaveným železem a nemocnou nohu zase ponořením do téměř vařící vody. Pár měsíců před smrtí nechala Janu léčit její vnučka Jana. Sama ji navštívila i s několika duchovními. Již zmíněný Borja se zdráhal udělit Janě svaté přijímání, které jí neudělil ani Domingo de Soto, páter a Karlův zpovědník. Dostalo se jí pouze posledního pomazání. Zemřela 12. dubna ve svých pětasedmdesáti letech. Místo jejího odpočinku bylo několikrát změněno, tak jako u jejího milovaného Filipa. Nejprve byla uložena v klášteře Santa Clara v Tordesillas. Roku 1574 byla převezena do Escorialu. Nakonec bylo její tělo uloženo v Královské kapli v Granadě, po manželově boku.\n\nJana porodila během nedlouhého manželství celkem šest dětí. Byli to:\n\n"}
{"id": "77018", "url": "https://cs.wikipedia.org/wiki?curid=77018", "title": "Filjovskaja (linka metra v Moskvě)", "text": "Filjovskaja (linka metra v Moskvě)\n\nFiljovskaja ( ) je linka moskevského metra. Je značená světle modrou barvou, alternativně pak číslem čtyři. Původní název trasy je \"Arbatsko-Filjovskaja\". Postavena byla v západní části města.\n\nPrvní úsek této linky byl zprovozněn roku 1958. Nebylo však postaveno mnoho nových stanic; Filjovskaja vznikla z úseku původní Sokolničeské linky. Roku 1957 byla prodloužena a oddělena od původní Arbatsko-Pokrovské linky (k ní byla připojena po oddělení od Sokolničeské); Arbatsko-Pokrovskaja byla převedena do nové hluboko založené trasy a jako linka nová vznikla Filjovskaja s mělce založenými stanicemi. V 60. letech se tu poprvé v celé síti postavily povrchové stanice, tvůrci se inspirovali podobnou koncepcí v New Yorku. Ukázalo se však, že v krutém moskevském počasí se trať velmi rychle ničí. V roce 2005 se linka jako první v síti celého metra rozvětvila, když byla otevřena stanice Dělovoj centr. V současnosti linku prodlužují severozápadním směrem a přes řeku Moskvu, existují i plány na její prodloužení do centra, východním směrem. Linka má vlastí depo u stanice Fili (Depo Filjovskoje), po které je také pojmenována.\n\n\n"}
{"id": "77020", "url": "https://cs.wikipedia.org/wiki?curid=77020", "title": "Skalka u Doks", "text": "Skalka u Doks\n\nSkalka u Doks (něm. \"Kalken\") je obec v jižní části okresu Česká Lípa, asi 4 km jihozápadně od Máchova jezera, v nadmořské výšce 335 metrů. Žije zde  obyvatel.\n\nObec sestává ze dvou základních sídelních jednotek: Osídlení je soustředěno ve vesnici Stará Skalka (\"Alt Kalken\"), od níž něco přes 1½ km severozápadním směrem, pod vrchem Šedina (473 m), leží osada Nová Skalka (\"Neu Kalken\"), dnes čistě rekreačního charakteru.\n\nSkalka, původně Kalek, byla jako panství Bezděz založena asi ve 13. století. Zmiňoval se o ní roku 1348 i Karel IV. v listině pro Ješka Kluka. Roku 1402 patřila Skalka Berkům a roku 1417 vdově Alžbětě z Klinštejna a po její smrti králi.\n\nRoku 1423 ji daroval Zikmund rytíři Janu Kobylkovi z Kolovrat za pomoc v boji proti husitům. ale část stále patřila k Bezdězu. Dalším majitelem byl Mikuláš Kalecký z Kalku, od roku 1580 Damián z Pejclsdorfu a roku 1596 získal Skalku Barbora z Vartenberka. Ta připojila Skalku nejprve k Bezdězu a později k Doksům.\n\nV roce 1848 se volilo desetičlenné zastupitelstvo. Vybudovala se silnice směrem na Doksy.\n\nNejvíce obyvatel – 326 – měla Skalka roku 1843. Potom obyvatel ubývalo a zeslábl i kulturní život v obci. 12. dubna 1976 byla Skalka připojena k městu Doksy. K opětnému osamocení došlo roku 1991.\n\n\n"}
