{"id": "59726", "url": "https://cs.wikipedia.org/wiki?curid=59726", "title": "Alcatraz", "text": "Alcatraz\n\nAlcatraz je skalnatý ostrov ležící uprostřed Sanfranciského zálivu v Kalifornii. Je situován zhruba 2 kilometry od pobřeží a jeho rozloha činí 9 hektarů.\nOstrov objevil námořní důstojník Juan Manuel de Ayala, když v roce 1775 jako první Evropan na ostrově přistál. Jméno ostrova vzniklo z původního španělského názvu Isla de los Alcatraces (ostrov terejů). Od roku 1850 byla na Alcatrazu umístěna obranná pevnost, jež později sloužila jako vojenská věznice. Ostrov je známý především jako sídlo přísně střežené federální věznice, která na Alcatrazu fungovala v letech 1934-1963.\n\nV současnosti je ostrov Alcatraz významnou historickou památkou a velmi navštěvovanou turistickou atrakcí. Kromě samotné bývalé věznice se zde nachází též zbytky původního vojenského opevnění a nejdéle fungující maják na západním pobřeží USA. Správou ostrova je od roku 1972 pověřena federální agentura NPS (správa národních parků), jelikož Alcatraz je útočištěm kolonií mořských ptáků a jiných vzácných živočichů.\n\nIndiánské kmeny pravděpodobně okolí Sanfranciské zátoky obývaly již více než 10 000 let před naším letopočtem. Tato oblast Kalifornie poskytla útočiště zejména příslušníkům kmenů Mivoků a Ohlonů. Význam ostrova v té době není možné přesně určit, nicméně vzhledem k jeho poloze a skalnatému terénu se historikové domnívají, že sloužil zřejmě jako oblast sběru potravy, zejména vajec mořských ptáků. V oblasti byly též příznivé podmínky pro rybolov. Podle některých starých pověstí byl ostrov také místem, kam byli posíláni do vyhnanství Indiáni, jež se vzepřeli kmenovým zákonům.\n\nSanfranciská zátoka čekala na své objevení evropskými kolonizátory až do druhé poloviny osmnáctého století právě díky přítomnosti ostrova Alcatraz, který při pohledu z větší vzdálenosti vyplňuje prostor úžiny Golden Gate a budil tak v kolonizátorech optický dojem kompaktnosti kalifornského pobřeží. Zátoka byla objevena v roce 1769, na ostrově Alcatraz jako první přistál španělský námořní důstojník Juan Manuel de Ayala 11. srpna 1775. V té době byl ostrov opuštěný, ani vegetace nebyla nikterak bujná. Ostrov obývala pouze hejna mořských ptáků, podle nichž byl ostrov pojmenován. De Ayala dal ostrovu původně jméno \"Isla de los Alcatraces\" (ostrov terejů), jež se postupem času vyvinulo do dnešní podoby \"Alcatraz\".\n\nPrvním známým majitelem ostrova byl Julian Workman, který jej získal 8. června 1846 od guvernéra Kalifornie (tehdy součástí Mexika) pod záminkou postavení majáku, k němuž nakonec nedošlo. Později toho roku ostrov jménem americké vlády koupil vojenský důstojník John Charles Frémont za částku 5000 dolarů. Po skončení mexicko-americké války a právním sporu vysoudila Alcatraz od Frémonta vláda Spojených států, jelikož při koupi ostrova jednal jejím jménem. Frémont ještě předtím ostrov prozkoumal a dospěl k závěru, že by mohl být vhodný pro stavbu vojenského opevnění, jež by chránilo zátoku, zejména nedaleké rozvíjející se město San Francisco. V následujících letech proběhlo zmapování ostrova a byla posuzována jeho vhodnost pro výstavbu obranné pevnosti.\n\nPodnětem pro zahájení výstavby se stalo propuknutí zlaté horečky v roce 1849, kdy se do Kalifornie začalo sjíždět množství lidí a směřovaly sem taktéž milionové investice. Prudký rozvoj zaznamenalo i samotné San Francisco, jehož populace se během tří let zvýšila z 500 na 35 000 obyvatel, stalo se jedním z nejbohatších měst světa a získalo vedoucí postavení mezi městy na západním pobřeží Spojených států. Protože bylo nutné ochránit bohatou a vzkvétající oblast před případnými útoky z cizích zemí, byl Alcatraz spolu s několika dalšími ostrovy v zátoce vyhrazen prezidentským nařízením ze dne 6. listopadu 1850 pro „veřejné účely“.\n\nPlány pro výstavbu vojenského opevnění Sanfranciské zátoky zahrnovaly primárně výstavbu dvou pevností po obou stranách úžiny Golden Gate (Fort Point na jihu a Point San Jose na severu), pevnost na Alcatrazu byla zamýšlena jako sekundární obranná pozice. Stavba severní pevnosti ale v počátcích narazila na problémy, proto se výstavba opevnění na ostrově záhy stala prioritou. Stavební práce započaly v roce 1853 a komplikoval je skalnatý terén ostrova, který zapříčinil i vysoké finanční náklady. Přesto byla pevnost dokončena v prosinci 1859, deset let po vypuknutí zlaté horečky, jako první ze tří plánovaných obranných staveb v oblasti. Pevnost Fort Point na jižním břehu průlivu Golden Gate začala sloužit až v roce 1861, Point San Jose (později modernizována a pojmenována Fort Mason) o tři roky později. Důležitou součástí pevnosti se stal také maják, uvedený do provozu pravděpodobně 1. června 1854 (některé zdroje datují jeho dokončení již v roce 1849). Jeho úkolem bylo navigovat lodě mířící do rušného sanfranciského přístavu, které do té doby často troskotaly na nebezpečných útesech kalifornského pobřeží. Jednalo se o první maják na západním pobřeží Spojených států.\n\nAlcatraz byl na svou dobu velmi silnou pevností a stal se symbolem vojenské moci Spojených států. V jeho centru stála mohutná třípatrová citadela, součástí komplexu byly i opevněné dělostřelecké pozice (kasematy) sloužící k obraně přístavu a brána střežící příjezdovou cestu. Výzbroj Alcatrazu původně tvořilo jedenáct děl přivezených v roce 1854, na počátku šedesátých let 19. století již vojáci v pevnosti disponovali 111 kanóny. Největší z nich vystřelovaly dělové koule o průměru 15 palců (asi 38 cm) a váze 450 liber (204 kg). Z pevnosti bylo ovládáno 450 elektricky řízených podvodních min rozmístěných po zátoce v roce 1854. Během americké občanské války (1861-1865) nechal plukovník Albert Sidney Johnston převézt na Alcatraz 10 000 mušket, aby zamezil jejich zneužití nepřátelskými vojsky. Posádka pevnosti byla v té době připravena čelit útokům ze strany Konfederace i případným útokům cizích zemí, jelikož hrozilo, že se někdo pokusí napadnout Spojené státy v době, kdy byly zaměstnány vnitřními problémy. Alcatraz se však nikdy žádné bitvy přímo nezúčastnil a již od šedesátých let byl využíván spíše jako věznice pro vojenské trestance. Z jeho děl vyšel pouze jediný výstřel, a to následkem nedorozumění.\n\nPo skončení občanské války došlo k několika dílčím modernizacím výzbroje pevnosti, například byla vybavena kanóny s vrtanou hlavní. Během následujících čtyřiceti let se však její technologie stávala zastaralou a neschopnou případné obrany proti stále dokonalejším válečným lodím. Již od počátku občanské války sem byli přiváženi vojenští trestanci, zejména díky poměrně velké vzdálenosti od pobřeží a studené vody v okolí ostrova byl Alcatraz vytipován jako vhodné místo pro založení vojenské věznice. Armáda proto odvezla z ostrova zbraně a od roku 1907 se Alcatraz stal oficiálně vojenskou věznicí.\n\nV místním vězení strávil čtyři a půl roku známý Al Capone, mezi prvními vězni byl George „Machine Gun“ Kelly, který si zde odseděl celých 17 let za únos. Proslavil se také vězeň s číslem AZ 594, známý jako Ptáčník, vlastním jménem Robert Stroud, kterého ve filmu The Birdman of Alcatraz ztvárnil Burt Lancaster.\nV roce 1962 se podařilo z přísně střežené věznice Alcatraz uprchnout Franku Morrisovi a bratrům Anglinům, kteří se na útěku pravděpodobně utopili. /Escape From Alcatraz/\nMezi další neblaze proslulé obyvatele věznice patřil také bankovní lupič Floyd Hamilton, který byl komplicem Bonnie a Clyda. Dále potom Morton Sobell, usvědčený v Rosenbergově špionážním případu.\n\nV roce 1969 se Indiáni spojili s militantními organizací černochů - Černí panteři a obsadili ostrov Alcatraz. Opíraly se o sto let starou smlouvu s Fort Laramie, podle níž mají právo užívat neosídlenou zem. Po zrušení známé věznice se tak naskytla vhodná příležitost. Časem se zde podařilo vybudovat komunitu, která žila z darů a turistiky. V roce 1970 ale americká vláda vyhlásila blokádu ostrova a v následujících jednáních nabídli vládní agenti za odstoupení ostrova čtvrt milionu dolarů a právo užívat polovinu ostrova. K dohodě však nedošlo a komunita byla vyhoštěna násilím. Poprvé v historii přitom zasáhl vůči Indiánům speciální oddíl US Marshals.\n\nBěhem 29 let (1934–1963), co federální věznice fungovala, se 36 mužů (včetně dvou, kteří se o útěk pokusili dvakrát) pokusilo o 14 samostatných pokusů o útěk. Z těchto pokusů bylo 23 vězňů chyceno, 6 zastřeleno během jejich útěku, z toho 2 utonuli:\n\n1936 (27. duben) – během výkonu své práce se Joe Bowers pokusil přelézt plot, při seskakování byl postřelen. Zemřel na následky zranění.\n\n1937 (16. prosinec) – Theodore Cole a Ralph Roe zmizeli v Sanfranciském zálivu. Tento pokus se udál za bouřky, tudíž proud byl obzvláště rychlý a silný. Oficiálně jsou stále pohřešovaní a pravděpodobně mrtví.\n\n1938 (23. květen) – James Limerick, Jimmy Lucas a Rufus Franklin napadli dozorce \"Royala Clinea\" kladivem (ten zraněním podlehl). Poté se jim podařilo vyšplhat na střechu, kde se pokusili odzbrojit strážníka u střešní věže. Limerick a Franklin byli strážníkem \"Haroldem Titesem\" postřeleni. Limerick následně na zranění zemřel. Lucas a Franklin byli odsouzeni doživotním trestem za vraždu prvního strážníka.\n\n1939 (13. leden) – Arthur \"Doc\" Barker, Dale Stamphill, William Martin, Henry Young a Rufus McCain unikli z izolované cely přeřezáním mříží a ohnutím mříží okenních. Na západním břehu ostrova byli nalezeni dozorcem. Martin, Young a McCain se vzdali, zatímco Barker a Stamphill byli postřeleni po neuposlechnutí se vzdát. Barker zranění nepřežil.\n\n1941 (21. květen) – Joe Cretzer, Sam Shockley, Arnold Kyle a Lloyd Barkdoll zajali několik dozorců jako své rukojmí. Ti byli dozorci přesvědčeni, že není možné uniknout. Načež se vzdali.\n\n1941 (15. září) – John Bayless se pokusil o útěk, vzdal se ale krátce po proniknutí do Sanfranciského zálivu. Později se u soudu v San Francisku pokusil o útěk znovu. Opět bezúspěšně.\n\n1943 (14. duben) – James Boarman, Harold Brest, Floyd Hamilton a Fred Hunter zajali dva strážníky jako rukojmí. Těm se ale podařilo vymanit se vězňům. Byl postřelen Boarman, Brest a Hamilton. Hunter a Brest byli zatčeni. Boarman byl zasažen střelbou nejvíce a v zálivu utonul. Hamilton byl na krátko považován též za utonulého. Po několikadenním skrývání byl Hamilton objeven strážníky.\n\n1943 (7. srpen) – Huron \"Ted\" Walters zmizel z vězeňské prádelny. Byl chycen na pobřeží ještě předtím, než se vůbec pokusil dostat se do zálivu.\n\n1945 (31. červenec) – jako jeden z nejdůmyslnějších pokusů byl označen případ Johna Gilese. Ten využil výhod své práce u nákladního přístaviště, kde vykládal armádní prádlo poslané na ostrov k vyčištění. Pracoval přesčas, poté ukradl vojenskou uniformu, v ní se poté pokusil o útěk. Jeho počin byl odhalen téměř okamžitě. K jeho smůle loď, na niž nastoupil, směřovala k Angel Island, nikoliv k San Francisku. Když na ostrově vystoupil, byl strážníkem zatčen a poslán zpět na Alcatraz.\n\n1946 (2.–4. květen) – během tohoto incidentu, známého jako Boj v Alcatrazu, 6 vězňů přemohlo dozorce a tím získali přístup ke zbraním a klíčkům od cel. Jejich plán se záhy začal rozpadat při zjištění, že postrádají klíč ode dvora. Místo toho, aby se Bernard Coy, Joe Cretzer, Marvin Thompson vzdali, rozhodli se bojovat. Nakonec se Shockley, Thompson a Carnes vrátili do cel. Bylo to následně po tom, co byli Cretzerem postřeleni strážníci. První z dozorců, William Miller, zemřel na následky zranění. Druhý dozorce, Harold Stites (již jednou zmíněný), byl zastřelen při pokusech znovu získat kontrolu nad věznicí. Přes 18 dozorců bylo zraněno. Shockley, Thompson a Carnes stanuli před soudem za vraždu dozorců. Shockley a Thompson byli odsouzeni doživotním trestem – zemřeli v plynové komoře v San Quentinu v prosinci 1948. Další ze zločinců byli v průběhu boje zabiti.\n\n1956 (23. červenec) – Floyd Wilson zmizel z věznice, ale po několika hodinách byl objeven a nato se vzdal.\n\n1958 (29. září) – Aaron Burgett a Clyde Johnson přemohli dozorce a pokusili se uplavat z ostrova. Johnson byl chycen ve vodě, zatímco Burgett zmizel. Jeho tělo bylo nalezeno vznášející se na hladině zálivu po dvou týdnech.\n\n1962 (11. červen) – proslaven filmem s Clintem Eastwoodem (Útěk z Alcatrazu) – Frank Lee Morris a bratři John a Clarence Anglinové. Zmizeli ze svých cel a už nikdy nebyli znovu spatřeni. Morris a bratři Anglinové jsou uvedení jako pohřešovaní a pravděpodobně utonulí. Je potvrzeno, že jednomu z dozorců posléze byla doručena prázdná pohlednice z Brazílie. Spekuluje se o tom, že pravděpodobně přežili útěk. Tento útěk byl zrekonstruován v televizním pořadu Bořiči mýtů.\n\n1962 (16. prosinec) – John Paul Scott a Darl Parker ohnuli kuchyňské mříže od okna v suterénu. Vyšplhali přes něj s cílem dostat se do zálivu. Parker byl nalezen kousek od ostrova na útesu. Scott se pokusil plavat směrem k San Francisku, ale proud jej stáhl pod vodu. Byl nalezen několika teenagery na balvanech blízko Fort Point (pod Golden Gate Bridge) a převezen do vojenské nemocnice.\n\n"}
{"id": "59727", "url": "https://cs.wikipedia.org/wiki?curid=59727", "title": "Buftea", "text": "Buftea\n\nBuftea je město v Rumunsku, hlavní město župy Ilfov (společně s Bukureští). Má 19 617 obyvatel, od hlavního města se nachází 20 km severozápadním směrem.\n\nKromě některých institucí pro správu župy Ilfov se zde nacházejí filmová studia a Buftejský palác, patřící rodině Știrbei. Městem také prochází hlavní železniční tah z metropole Rumunska do Ploiești.\n"}
{"id": "59728", "url": "https://cs.wikipedia.org/wiki?curid=59728", "title": "1950 ve sportu", "text": "1950 ve sportu\n\nMistrovství světa - Aspen\n\nMistrovství Evropy - Brusel\n\nMuži\n\nŽeny\n\nMistr NASCAR\nAAA Racing\n· Henry Banks\nFormule 3\n24 h Le Mans\nMille Miglia\n\nMistrovství světa (muži) - Buenos Aires\n\nMistrovství Evropy (ženy) - Budapešť\n\nMistrovství světa - Cortina ď Ampezzo\n\nSilnice\n\nDráha\nSálová cyklistika\n\n\nŽlutě – závody započítávané do MS\n\nMistrovství Evropy - Oslo\n\n\nMistrovství Světa - Londýn\n\n\nMistrovství světa a evropy - Londýn\n\nZ politických důvodů se Československý tým nezúčastnil.\nHráči to neunesli! Někteří i emigrovali!\nNeskutečné následky pro hráče - výslechy a následné vězení\n\nSkupina A:\npostup - Kanada a Švýcarsko\n\nSkupina B:\npostup - Švédsko a USA\n\nSkupina C:\npostup - Velká Británie a Norsko\n\nF I N Á L E:\n\nSoutěž útěchy:\nBelgie vítězem útěchy\n\n\n7. Ročník ligy - SEZÓNA 1949/50\n\n\nStanley Cup\n\n\nArt Ross Memorial Trophy\n\n\nHart Memorial Trophy\n\n\nMistrovství světa - Copenhagen\n\nSilniční motocykly\n\nMistrovství Evropy - Vídeň\n\nMuži\n\n\nŽeny\n\n\nMistrovství světa - Budapešť\n\nMuži\n\n\nŽeny\n\n\nMistrovství světa - Monte Carlo\n\nmuži\n\nženy\n\nAustralian Open\n\nFrench Open\n\nWimbledon championships\n\nUS Open\n\nDavis Cup\n\nMistrovství Evropy - Milán\n\n\nMistrovství evropy - Sofia\n\n"}
{"id": "59729", "url": "https://cs.wikipedia.org/wiki?curid=59729", "title": "Gasparilla", "text": "Gasparilla\n\nGasparilla je ostrov na západním pobřeží Floridy. Je to jeden z mnoha ostrovů, které těsně přiléhají k západnímu pobřeží poloostrova. Ostrov se údajně pojmenován po José Gasparovi, jednom z místních pirátů.\nÚzemí ostrova je rozděleno mezi okres Lee (jižní část) a okres Charlotte (severní část).\n\nV roce 1521 přistál na ostrově současník a přítel Kryštofa Kolumba Ponce de Leon (zúčastnil se druhé Kolumbovy výpravy, ale už se s Kolumbem nevrátil do Španělska) s dvěma loďmi, 200 muži, 50 konmi a jiným domácím zvířectvem. Byl okamžitě napaden domorodými Indiány kmene Calusa. Ponce byl zraněn oštěpem a dobyvatelé byli vyhnáni z ostrova. Jedna z jejich lodí byla zahnána až k Mexiku.Ponce de Leon původně hledal údajnou fontánu mládí. Přistál jen asi 10 mil od místa, které se dnes jmenuje Warm Mineral Spring a je součástí městečka North Port. Nachází se zde velký kráter s teplými prameny. Dnes jsou zde termální lázně se sochou Ponce de Leona před vchodem.\nModerní historie ostrova Gasparilla začala okolo roku 1877 vybudováním „rybího ranče“, který kapitán Peacon vystavěl na severním konci ostrova u přístavu Charlotte Harbor.Nebyl to „ranč“ v texaském slova smyslu, kde se chovají koně, ale byla to vlastně továrna na solení ryb, zvaných mullet a mullet roe, které tam přiváželi místní rybáři. Podle historických záznamů zpracovala továrna těchto ryb téměř milión liber ročně.\n\nRybářský tábor, kde žili rybáři a jejich rodiny na sever od továrny se později rozrostl do vesnice jménem Gasparilla, tvořené malými dřevěnými domky. S výjimkou majáku a karanténní stanice na jižním konci ostrova se zde soustředila veškerá populace.\nV roce 1880 byla objevena velká ložiska fosfátů, používaných výhradně jako hnojivo blízko Arcadie, podél Peace River ve vnitrozemí. Kvůli exportu těžených fosfátů musela být vybudována železniční trať z Arcadie vedoucí až na jižní konec ostrova do rovněž nové vybudovaného přístavu. Bylo také vybudováno železniční spojení s pevninou po novém mostě.\nZhruba v tu dobu začala i průmyslová výroba ledu na ostrově. Nová možnost dopravy čerstvých zmrazených ryb v železničních vagónech do přístavu zároveň znamenala konec solení ryb a konec Peaconova rybího ranče. Uzavření Peaconova rybího ranče byla jednou z několika příčin postupného vysidlování vesnice Gasparilla.\n\nMezi lety 1914 až 1945 vesnice Gasparilla stále ještě žila čilým životem, ale po válce začalo rychle růst město Boca Grande na jižním konci ostrova, které vlastně absorbovalo obyvatele ze zbytku ostrova. Vesnička Gasparilla začala chátrat a v polovině padesátých let byly zbývající budovy zbourány a odklizeny.\n\nPřístav v Boca Grande byl otevřen v roce 1912, překládala se zde většina fosfátů z přijíždějících vlaků na lodě. O několik desítek let později se ukázalo, že přeprava fosfátů vlakem vnitrozemím až do přístavu v Tampě je ekonomičtější a tak se provoz v přístavu Boca Grande postupně zmenšoval. Poslední nákladní loď plná fosfátů odjela z přístavu v Boca Grande v roce 1979.\nV období plného provozu se město Boca Grande postupně rozrostlo. Společnost Gasparilla Inn otevřela hotely pro hosty, začaly růst výstavné domy pro zámožné „zimní obyvatele“ ze severu USA ale i větší domy celoročních obyvatel.\nK rozvoji města přispěla tramvajová linka postavená v roce 1910 vedoucí z centra města do přístavu na jižním konci. Počet pasažérů ale nikdy nebyl dostatečný na to, aby jízdné pokrylo náklady a tak tramvaj v Boca Grande vyjela naposledy v roce 1920.\nOd roku 1910 také jezdil osobní vlak z velkých měst na severu do nového resortu Boca Grande po trati, kde se dřív přepravovaly fosfáty. Když byl postaven silniční most z pevniny na severní konec ostrova, znamenalo to úplný konec železniční dopravy. Poslední osobní vlak z Boca Grande odejel v roce 1958 a poslední vlak jakéhokoliv druhu projel trati z Boca Grande v roce 1981. Zbytky pilířů železničního mostu pořád v moři stojí a sedávají na nich pelikáni.\n\nPřed silničním mostem byl na ostrově i motorový přívoz - loď, která převáží auta z jedné strany na druhou - tedy ferry. Přívoz začal jezdit z Placidy na ostrov v roce 1929, naposledy vyjel v roce 1958.\n\nJediné kino na ostrově otevřelo své dveře rostoucí ostrovní populaci poprvé v roce 1928, po rozšíření televizního vysílání odolávalo až do roku 1977.\n\nV roce 1929 otevřel Joseph Spadero nový a obrovský Boca Grande Hotel na místě, kde je teď Boca Bay jižně od First Street. Byl to luxusní hotel, plný známých osobnosti a mezinárodních hostů. Nabízel atrakce, které Gasparilla Inn nenabízel - golfové hřiště, stáje s koňmi, tenisové dvorce a soukromé letiště. Po Spaderove smrti hotel začal upadat. Poslední návštěvník opustil hotel v roce 1961. Budova byla zbourána v roce 1975.\n\nV roce 1929 byla také postavena nová velká škola na rohu First Street a Park Avenue v Boca Grande pro mládež z ostrova Gasparilla a okolních ostrovů. Po třiceti letech začal počet studentů klesat, až na počet, kdy udržovat školu na ostrově nedávalo smysl. Poslední žáci odešli a poslední „graduation“ byla v roce 1963. Od té doby děti z ostrova navštěvují školu na pevnině a Lemon Bay High School na břehu Lemon Bay - Citrónové zátoky.\n"}
{"id": "59732", "url": "https://cs.wikipedia.org/wiki?curid=59732", "title": "Parta brusiče Karhana", "text": "Parta brusiče Karhana\n\nParta brusiče Karhana je divadelní hra autora Vaška Káni z roku 1950. Je to typické budovatelské drama. Zabývá se vztahem mezi mladou a starou generací a tím, jak jsou obě ovlivněny novým pojetím práce. Tato hra byla ve své době velmi úspěšná, dnes je zapomenuta.\n\nV roce 1951 byl na námět divadelní hry natočen film \"Karhanova parta\", v režii Zdeňka Hofbauera. Roli starého Karhana hrál František Smolík, hudbu složil Emil František Burian.\n\n"}
{"id": "59738", "url": "https://cs.wikipedia.org/wiki?curid=59738", "title": "Miercurea Ciuc", "text": "Miercurea Ciuc\n\nMiercurea Ciuc (maďarsky Csíkszereda, německy Szeklerburg) je hlavní město rumunské župy Harghita, ležící v Sedmihradsku.\n\nMiercurea Ciuc leží na východě župy, v údolí horního toku řeky Olt. Před rokem 1918 byla hlavním městem uherské župy Csík.\n\nSoučasná župa byla ustanovena v roce 1968 a Miercurea Ciuc se stala jejím centrem, její centrum bylo v této době přebudováno ve stylu socialistického realismu. Město se mělo stát centrem Sékelské kultury. V roce 2001 zde byla zřízena univerzita; byl na ni přebudován starý hotel. Je to první, ač soukromá, maďarská univerzita v Rumunsku; má fakulty i v dalších městech. Od doby svého otevření láká stále více lidí.\n\nMěsto leží v nejchladnějších oblastech celého Rumunska, teploty tu dosahují i −30 °C, je proto vhodným místem pro zimní sporty.\n\nV centru města se nachází Hrad Mikó, postavený ve slohu pozdní renesance. Byl vybudován v 17. století na příkaz Ference Mikó Hídvégiho, osobního rádce Gabriela Betlena tehdejšího správce Sedmihradska. Přestože v roce 1661 byl z velké části poničen při tatarském vpádu, v 18. století byl zrekonstruován a využíván jako kasárna; dnes je z něj Sékelské muzeum. Nedaleko od něj se nachází i skanzen lidové architektury z dob Uherského království. Radnice města je z roku 1886, původně byla vybudována jako ústředí župní správy.\n\n\n"}
{"id": "59743", "url": "https://cs.wikipedia.org/wiki?curid=59743", "title": "Berkelium", "text": "Berkelium\n\nBerkelium (chemická značka Bk) je devátým členem z řady aktinoidů, pátým transuranem, silně radioaktivní kovový prvek, připravovaný uměle ozařováním jader americia.\n\nBerkelium se v přírodě nevyskytuje. Je to uměle připravený kovový prvek z řady transuranů.\n\nBerkelium je radioaktivní kovový prvek, který doposud nebyl izolován v dostatečně velkém množství, aby bylo možno určit všechny jeho fyzikální konstanty. Předpokládá se, že má stříbřitě bílou barvu a že se působením vzdušného kyslíku na povrchu zvolna oxiduje.\n\nVyzařuje \"α a γ záření\" a je proto nutno s ním manipulovat za dodržování bezpečnostních opatření pro práci s radioaktivními materiály.\n\nO jeho sloučeninách a jejich chemickém chování je známo velmi málo.\n\nBerkelium bylo poprvé připraveno v prosinci roku 1949 bombardováním Am částicemi α v cyklotronu jaderné laboratoře kalifornské univerzity v Berkeley. Vznikl tak izotop Bk s poločasem rozpadu 4,5 hodiny. Za jeho objevitele jsou označováni Glenn T. Seaborg, Stanley G. Thompson a Albert Ghiorso, kteří jej pojmenovali po místě vzniku – Berkeley.\n\nIzotop s poločasem rozpadu 320 dnů – Bk byl poprvé připraven bombardováním izotopu curia intenzivním proudem neutronů.\n\nJe známo 19 izotopů berkelia, z nichž je nejstabilnější jsou Bk s poločasem přeměny 1380 let, Bk s poločasem 9 let a Bk s poločasem 330 dnů.\n\nVšechny zbývající radioaktivní izotopy mají poločas rozpadu méně než 5 hodin, viz izotopy berkelia.\n\nVšechny izotopy berkelia jsou radioaktivní. Podobně jako u zbývajících aktinoidů představuje největší biologické riziko schopnost berkelia akumulovat se v kostní tkáni, kde jeho radioaktivita způsobuje poruchy krvetvorby – brání vytváření červených krvinek.\n\n\n\n"}
{"id": "59750", "url": "https://cs.wikipedia.org/wiki?curid=59750", "title": "Freikorps", "text": "Freikorps\n\nJako Freikorps (\"svobodné sbory\") byly původně označovány dobrovolnické armády, ve 20. století se tak nazývaly pravicové polovojenské organizace v Německu.\n\nPrvní Freikorps byly naverbovány pruským králem Fridrichem II. během\nsedmileté války. Další jednotky Freikorps se objevily během napoleonských válek a byly vedeny například Ludwigem Adolfem Wilhemem von Lützow. Běžné armády vnímaly Freikorps jako nespolehlivé, a proto je využívaly hlavně jako hlídky a při plnění úkolů nižší důležitosti.\n\nVýznam slova Freikorps se postupem času změnil. Po roce 1918 byl termín používán pro krajně pravicové polovojenské organizace, které se objevily v Německu a byly tvořeny navrátilci z první světové války.\n\nV německé Výmarské republice existovalo plno těchto aktivních polovojenských skupin. Mnoho německých veteránů, kteří nebyli schopni vrátit se do civilního života, se dalo do Freikorps, aby nalezli jistotu, kterou jim dával vojenský řád. Další se přidávali, aby mohli svrhnout rostoucí vliv komunismu či aby dosáhli jistého druhu odvety za prohranou válku.\n\nNěkolik Freikorps bojovalo po konci první světové války i na Baltu či ve Slezsku nebo Prusku.\n\nZnačnou podporu nalezly u německého ministra obrany Gustava Noskeho, který je použil k násilnému rozdrcení Spartakovců. Útok proti tomuto marxistickému hnutí se neobešel bez protiprávních excesů, když byli zavražděni Karl Liebknecht a Rosa Luxemburgová. Byly také použity k rozvrácení Bavorské republiky rad v roce 1919.\n\nExistence Freikorps byla oficiálně ukončena na začátku roku 1920. Přesto se jejich členové v březnu 1920 účastnili Kappova puče, jehož cílem bylo svrhnout Výmarskou republiku. Puč však skončil neúspěchem.\n\nV době Mnichovské krize v roce 1938 byla v českém pohraničí, osídleném převážně Sudetskými Němci, vytvořena tajná teroristická organizace Sudetoněmecký Freikorps (SdFK – Sudetendeutsches Freikorps). Na jeho vyzbrojování a výcviku se podílel Wehrmacht, SS i SA. Do českého pohraničí pronikali němečtí důvěrníci, kteří vyhledávali mezi sudetskými Němci dobrovolníky, kteří pak ilegálně přecházeli do Německa, kde se jim dostalo výcviku. Ten byl především zaměřen na přepady vojenských a četnických hlídek, přepadávání celních a četnických stanic, pošt, úřadů státní správy a další záškodnickou činnost na československém území. Kromě tohoto výcviku byly cvičeny i speciální jednotky, které měly v případě války Německa s Československem přepadat objekty lehkého opevnění a ničit překážky v liniích pohraničního opevnění. Záškodníci z Freikorpsu byli vyzbrojováni většinou zbraněmi ze skladů rakouské armády. Příslušníci Freikorpsu skládali slib mlčenlivosti a přísahu doživotní věrnosti Adolfu Hitlerovi. Na kontě organizace je přibližně 200 teroristických akcí, při kterých členové Freikorpsu zavraždili více než 100 osob. Zhruba 2000 osob členové Freikorpsu násilně unesli z území Československa do nacistického Německa.\n\nNěkteří pozdější členové, a také vůdci nacistů byli členy Freikorps, včetně Ernsta Röhma, hlavy SA, či Rudolfa Hösse, velitele vyhlazovacího tábora Auschwitz - Birkenau u polské Osvětimi.\n\nBěhem Hitlerovy Třetí říše zůstala však většina členů Freikorps stranou hlavního dění, mnozí sloužili v SS.\n\nMezinárodní trestní tribunál v Norimberku označil Freikorps za zločineckou teroristickou organizaci. Někteří její členové byli potrestáni, v Československu padlo několik trestů smrti a řada trestů žaláře.\n\nJak poukázali mnozí historici, ze strany Sudetoněmeckého Landsmannschaftu existuje dlouhodobá snaha zločiny Freikorpsu zamlčovat či relativizovat. Mnoho bývalých členů Freikorpsu bylo velmi aktivně činných ve vedení této organizace až do 90. let. Sám Landsmannschaft se od činnosti Freikorpsu nikdy nedistancoval a jednotliví jeho bývalí členové se za jeho zločiny nikdy neomluvili.\n\n"}
{"id": "59753", "url": "https://cs.wikipedia.org/wiki?curid=59753", "title": "Silent Hill", "text": "Silent Hill\n\nSilent Hill je série počítačových her uvedených zejména na konzolích PlayStation, Xbox a na PC. Dále existuje série komiksů \"Silent Hill\" a Sony Pictures natočil stejnojmenný celovečerní film.\n\nKonkrétně se jedná o tyto hry:\n\nPro handheld GBA vyšel v Japonsku interaktivní román \"Silent Hill: The Play Novel\", který obsahuje rozšířené osudy hlavní postavy SH1 Harryho Masona a vedlejší postavy Cybil Bennetové. Nový je příběh chlapce Andyho.\n\n\"Silent Hill 2\" si na konzolích vysloužil rozšířené verze \"Silent Hill 2: The Greatest Hits\" na PS2 a \"Silent Hill 2: Restless Dreams\" na XBOXu. Obě tyto verze, stejně jako jediná verze pro PC, obsahují kromě původní hry ještě menší scénář \"Born from a wish\", ve kterém je hlavní postavou Maria (vedlejší postava SH2) a který poodhaluje její nejasnou podstatu.\n\nPro handheld PSP vyšel titul \"Silent Hill Experience\", což je v podstatě pouze kolekce multimediálních bonusů, mezi které patří digitalizované komiksy a vybrané tracky z herních soundtracků.\n\nPro PSP je dále připravován titul \"Silent Hill Origins\". Dějově se bude vracet do minulosti a nepřipravuje jej původní vývojářský tým, známý jako Team Silent.\n\nHerní náplň počítačových her se řadí mezi survival horory (hlavní hrdina/hrdinka bojuje o přežití ve světě příšer), ale atmosférou a příběhem tuto škatulku přesahují.\n\nV prvním díle hlavní hrdina Harry Mason hledá ve městě Silent Hill svoji nevlastní sedmiletou dcerku Cheryl a setkává se s kultem uctívajícím temného boha. Zjišťuje, že jeho dcera je jakýmsi komplementem popálené dívky Alessy. Kult je veden Alessinou matkou Dahlií.\n\nV druhém dějově nesouvisejícím díle je hlavní hrdina James Sunderland nucen vyrovnat se se smrtí své ženy Mary. Na své cestě se setkává s Mariou, ženou, která Mary velmi připomíná. Maria Jamese částí hry následuje a James je několikrát svědkem její smrti.\n\nTřetí díl, kde hraje hlavní roli sedmnáctiletá dívka Heather, navazuje na okultní příběh prvního dílu. V průběhu hry je odhaleno, že Heather je další nevlastní dcerou Harryho Masona z konce prvního dílu. Heather začíná svoji cestu v náhle opuštěném obchodním centru mimo Silent Hill, ale později se vrací na místa známá z druhého dílu.\n\nČtvrtý díl přináší příběh Henryho Townshenda, který je uvězněn ve svém bytě ve městě Ashfield. Z bytu pak pomocí portálů cestuje na různá místa v blízkosti Silent Hillu, kde je postupně svědkem série vražd. Vrahem je Walter Sullivan, sirotek ze silenthillského sirotčince, který považuje Henryho byt za svoji matku, a který se pokouší naplnit rituál jednadvaceti obětí.\n\nZejména první dva díly série nechávají hráče na pochybách o přesném významu dějů a postav, s kterými se setkává. Všechny díly pak obsahují několik různých značně se lišících zakončení. Některá bývají k dispozici až při opakovaném hraní (stejně jako některé zbraně) a existují i nevážná absurdní zakončení.\n\nKromě toho byla uvedena řada komiksových příběhů \"Silent Hill\":\n\nCelovečerní film, který měl světovou premiéru 21. dubna 2006, míchá témata z prvních tří dílů. Příběh vychází z prvního dílu, i když ztracenou dceru Sharon nehledá v tajemném městě její otec, ale její matka Rose. Ta se, kromě dobře známé policistky Cybil, setkává s členy kultu vedeným zde Christabellou, přičemž ve hře to byla sama matka Allesy, Dahlia. Postupně je odhalováno spojení mezi kultem, Sharon a popálenou Alessou.\n\nMezi nepřáteli, kteří Rose pronásledují, je k vidění postava popravčího s obrovským nožem a velkým plechovým jehlanem na hlavě – Pyramid Heada. Ten má původ v druhém díle herní série, kde pronásleduje Jamese a Marii.\n\nRežíruje Christophe Gans (\"Bratrstvo vlků\", \"Crying Freeman\", \"Necronomicon\"). Na scénáři se podílel Roger Avary (\"Zabít Zoe\", \"Pulp Fiction\"). Obsazení: Radha Mitchellová, Laurie Holdenová, Sean Bean, Deborah Kara Ungerová.\n\nU filmu je použita původní hudba Akiry Yamaoky z herních soundtracků. Režisér se dále řídil hrou i ve vizuální podobě některých monster a prostředí. Inspirace je patrná také ve volbě záběrů (zejména záběry z vrchu).\n\nHudbu ke všem dílům herní série skládal Akira Yamaoka, z ní byl vybírán i filmový soundtrack. Yamaoka získal během personálních změn v autorském týmu pozici producenta. Fanoušci herní série si herních soundtracků velice považují. K dispozici jsou CD ke všem hrám. Japonská edice ke čtvrtému dílu obsahuje navíc disk s několika krátkými odvyprávěnými horory.\n\n"}
{"id": "59754", "url": "https://cs.wikipedia.org/wiki?curid=59754", "title": "Madeira (souostroví)", "text": "Madeira (souostroví)\n\nMadeira je portugalské souostroví v Atlantském oceánu (580 km západně od Maroka v Africe a 980 km jihozápadně od Lisabonu v Portugalsku) se statusem autonomní oblasti. Na Madeiře žije 271 400 obyvatel, hlavní město je Funchal. Jedinými obydlenými ostrovy jsou Madeira a Porto Santo.\nMadeira patří mezi celoročně vyhledávané turistické lokality. Světově proslulé jsou novoroční oslavy s velkolepým ohňostrojem, dojímavé scenérie, madeirské víno a nádherná flóra. Nachází se tu také sopka Pico Ruivo, vysoká 1862 m n. m. (nejvyšší hora souostroví).\n\nSouostroví Madeira bylo známo již starým Římanům, náhodou pak bylo znovuobjeveno a osídleno portugalskými námořníky roku 1418.\n\nCelé souostroví Madeira je sopečného původu, stejně jako celá oblast Makaronézie, jejíž je součástí. Z geografického hlediska je situováno na Africké desce.\n\nJednotlivé ostrovy jsou vrcholy starých podmořských sopek. Moře mezi ostrovy madeirského souostroví má hloubku kolem 4000 metrů, již ve vzdálenosti 5 km od pobřeží dosahuje hloubka moře 3000 m [1]. Souostroví je omýváno Golfským proudem. Teplota vody kolem ostrova Madeira ani v zimě neklesá pod 18 °C, což je příčinou „věčného jara“ na ostrově.\n\nSouostroví se běžně člení na 4 části:\n\nHlavním a největším ostrovem je Madeira, na níž žijí téměř všichni obyvatelé souostroví. Na druhém obydleném ostrově, Porto Santo, žije necelých 4500 obyvatel.\n\nOstrovy Desertas jsou jakýmsi pokračováním východní části ostrova Madeira, od něhož je dělí 20 km vodní plochy. Touto úžinou proplouvají lodě do Evropy a také tudy pravidelně táhnou velryby, což bylo v dobách před vstupem Portugalska do Evropské unie základem zdejšího lovu a zpracování velryb. Bývalí velrybáři dnes pracují v Muzeu velrybářství v Caniçalu nebo v člunech provázejí turisty pozorující velryby. Souostroví je dobře pozorovatelné z celého jižního pobřeží Madeiry. Všechny ostrovy jsou přírodní rezervací, přísně hlídanou ochranáři. Žijí zde ptáci, ale nejvzácnějším chráněným živočichem je zde tuleň středomořský.\n\nNa Madeiře se projevuje tzv. výšková pásmovitost, to znamená, že se v podstatě mění podnebné pásy v závislosti na nadmořské výšce. Zatímco u pobřeží se pěstují tropické plodiny jako banány, se stoupající nadmořskou výškou se ochlazuje. V pásmu od 1000 m n. m. se vyskytuje vzácný vavřínový prales (Laurisilva).\n\nOstrovy Selvagens jsou rovněž přírodní rezervací. Leží v cestě lodím plujícím na Kanárské ostrovy a v minulosti byly častou příčinou neshod mezi Španělskem a Portugalskem.\n\nSeznam 11 samosprávných celků na Madeiře:\n\n"}
{"id": "59756", "url": "https://cs.wikipedia.org/wiki?curid=59756", "title": "Anyang Halla", "text": "Anyang Halla\n\nAnyang Halla je jihokorejský klub ledního hokeje ze Soulu, hrající Asijskou hokejovou ligu.\n\nTento klub byl založen v roce 1994 jako Mando Minia. V roce 1998 se jeho název změnil na Halla Winia. Pod tímto názvem přišly největší úspěchy, 5 vítězství v Korejské hokejové lize a také třetí místo v Asijské hokejové lize. Od sezóny 2005/2006 se název změnil na Anyang Halla.\n\nAnyang Halla patří k nejoblíbenějším klubům Jižní Koreje a výrazně přispěl k popularizaci tohoto sportu.\n\n"}
{"id": "59773", "url": "https://cs.wikipedia.org/wiki?curid=59773", "title": "Mokrovraty", "text": "Mokrovraty\n\nMokrovraty jsou obec ve Středočeském kraji, okres Příbram, ležící asi 5 km východně od Dobříše. Žije zde obyvatel.\n\nPrvní písemná zmínka pochází z roku 1653. V roce 1900 zde byla postavena škola.\n\nDíky poloze vesnice poblíž masivu Brd se v těchto místech často otáčel směr větru a \"mokro se vracelo\". Stejnému jevu vděčí za své jméno místní část Pouště. V minulosti se uváděl i nesprávný název Mokrá Vrata, který byl v období komunistického režimu názvem oficiálním (z důvodu nepochopení smyslu názvu obce tehdejšími úředníky).\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Mokrovrata \"(412 obyvatel)\" byly v roce 1932 evidovány tyto živnosti a obchody: bednář, faktorství rukavic, 2 hostince, kovář, krejčí, obuvník, rukavičkář, řezník, 3 obchody se smíšeným zbožím, Spořitelní a záložní spolek pro Mokrovrata a Pouště, 2 trafiky, truhlář.\n\nV obci Pouště \"(84 obyvatel, samostatná obec se později stala součástí Mokrovrat)\" byly v roce 1932 evidovány tyto živnosti a obchody: 2 hostince, mlýn, pekař, 6 rolníků.\n\nDopravní síť\nVeřejná doprava 2012\n\nObec Mokrovraty se skládá ze dvou částí na stejnojmenných katastrálních územích:\n\n"}
{"id": "59774", "url": "https://cs.wikipedia.org/wiki?curid=59774", "title": "Atlas (pohoří)", "text": "Atlas (pohoří)\n\nAtlas (arabsky جبال أطلس, \"Džabál Atlas,\" kabylsky \"Idurar n leṭles)\" je pohoří v severozápadní Africe táhnoucí se v délce 2 400 km přes Maroko, Alžírsko a Tunisko; za jeho pomyslné prodloužení lze chápat ostrov Sicílii a italské Apeniny. K Atlasu patří i severomarocké pohoří Ríf, k němuž geologicky patří i Gibraltarská skála na Pyrenejském poloostrově. Tady na Atlas navazuje andaluská Sierra Nevada.\n\nAtlas dal jméno Atlantskému oceánu, který se z pohledu starověkých středomořských civilizací nachází za ním.\n\nNejvyšší vrchol pohoří se jmenuje Džabal Tubkal (Djebel Toubkal) a má nadmořskou výšku 4 167 m, nachází se na západě Maroka. Pohoří Atlas odděluje Středozemní moře a Atlantský oceán od pouště Sahara.\n\nZa svůj vznik Atlas vděčí alpinskému vrásnění při srážce Afriky s Evropou. Geologové proto dříve zvažovali, zda by se za evropsko-africkou hranici neměly považovat už Pyreneje, nebo naopak až Atlas. Oblast mezi těmito dvěma horskými pásmy, jakkoli je rozdělená Gibraltarskou úžinou, má totiž mnoho společného, zatímco od oblastí za zmíněnými pohořími se zřetelně liší.\n\nAtlas nicméně nevznikl celý najednou. Africká deska je stará přes miliardu let, i když některé horotvorné procesy v ní probíhaly ještě před 300 milióny let (v prvohorách). Tehdy, při hercynském vrásnění, vznikl Antiatlas (ale také Česká vysočina nebo třeba Apalačské hory v Severní Americe). Ve druhohorách (před 65 milióny let) se vytvořil příkop mezi severoamerickou a eurasijskou, resp. africkou deskou. Vznikl Atlantský oceán a Antiatlas se od Apalačských hor oddělil.\n\nKonečně ve třetihorách (před 65 až 1,8 milióny let) byl při srážce africké a eurasijské desky vyzvednut zbytek Atlasu (stejně jako další pohoří Alpsko-himálajského systému).\n\n\nV řecké mytologii byl Atlás Titánem, který za trest podpíral nebeskou klenbu. Když hrdina Perseus procházel Atlantovým územím, Titán ho urazil svými pochybnostmi o tom, že zabil Medusu. Perseus neváhal a ukázal mu její hlavu. Atlant na místě zkameněl a padl k zemi. Od té doby na tom místě leží pohoří Atlas.\n\n\n"}
{"id": "59775", "url": "https://cs.wikipedia.org/wiki?curid=59775", "title": "Gymnázium Karla Sladkovského", "text": "Gymnázium Karla Sladkovského\n\nGymnázium Karla Sladkovského je jedna z nejstarších středních škol v Praze, sídlící v novorenesanční budově na Sladkovského náměstí 8 na Žižkově. Jejím přímým předchůdcem byla C. k. reálka na Žižkově, která začala výuku v prvních dvou třídách 20. září 1897 ještě v provizorních prostorách žižkovské radnice na Havlíčkově náměstí. Roku 1899 byla slavnostně otevřena budova na Sladkovského náměstí, postavená nákladem žižkovského obecního úřadu 250 000 zlatých pod vedením architekta Jindřicha Motejla. Během následujících let reálka vzkvétala, až dosáhla plného stavu přes 500 žáků ve 14 třídách. Během první i druhé světové války přišla škola o několik svých žáků, absolventů i učitelů – v roce 1943 byla struktura ústavu navíc změněna ze sedmileté reálky na osmileté gymnázium. Po komunistickém puči v roce 1948 byl status školy několikrát změněn, dlouho zde působilo čtyřleté gymnázium, až v roce 1994 přešla škola zpět k víceletému (nejprve sedmiletému, později osmiletému) režimu.\n\nZ významných osobností na gymnáziu působili například Antonín Svojsík, který zde založil první junácký oddíl v Čechách, či pozdější předseda České národní rady v roce 1945 dr. Albert Pražák a další. Právě kvůli vysoké úrovni výuky i množství známých absolventů se dříve gymnáziu přezdívalo \"Žižkovská Sorbonna\".\n\n\nMezi absolventy této školy patří kupříkladu:\n\n\n"}
{"id": "59776", "url": "https://cs.wikipedia.org/wiki?curid=59776", "title": "Ondřej Brzobohatý", "text": "Ondřej Brzobohatý\n\nOndřej Brzobohatý, též Ondřej Brzobohatý Gregor nebo Ondřej Gregor Brzobohatý, (* 2. února 1983 Praha) je český herec, hudební skladatel a hudebník, který se stal známý moderováním prvního ročníku soutěže \"Česko hledá SuperStar\".\n\nJe synem populárního českého herce Radoslava Brzobohatého a herečky slovenského původu Hany Gregorové. V květnu 2016 si změnil příjmení „Brzobohatý“ na „Brzobohatý Gregor“ (důvodem, podle jeho vlastního vyjádření, bylo to, že pracovně působil jako skladatel hudby v zahraničí).\n\nV roce 2008 se po tříletém vztahu oženil s produkční Johanou Indrákovou, roku 2013 se s ní však rozvedl. Později navázal vztah s modelkou Taťánou Kuchařovou, Miss World roku 2006, spolu byli prvně viděni na veřejnosti v červnu 2013. Dne 30. června 2016 s ní v kostele na pražském Strahově uzavřel sňatek.\n\nNa základní umělecké škole se učil hře na housle, později absolvoval Konzervatoř Jaroslava Ježka v oboru skladba, klavír a dirigování.\n\nHrál v hudební skupině Bůhví, autorsky se podílel např. na albech Sámera Issy. V Horáčkově lyrikálu Kudykam měl na starost hudební aranže a dramaturgii písní. Hrál právníka Marka Stránského v seriálu \"Ulice\" a učitele Adama Kábrta v seriálu \"Gympl s (r)učením omezeným\". Moderoval také Slavíka 2012. V současné době se věnuje přípravě svého sólového alba. Můžeme ho vidět v Divadle Radka Brzobohatého ve hrách Vyhazovači a Tančírna. K oběma hrám měl též na starosti hudbu a výběr písní.\n\n\n\n\n\n"}
{"id": "59777", "url": "https://cs.wikipedia.org/wiki?curid=59777", "title": "Norská vlajka", "text": "Norská vlajka\n\nVlajka Norska je červená s tmavě modrým heroldským skandinávským křížem, jenž je bíle orámován, přičemž kříž i orámování sahají až k okrajům.\n\nKratší rameno, tak jak je tomu u skandinávského kříže zvykem, je posunuto směrem k žerďovému lemu listu. Norská vlajka je založena na Dannebrogu, dánské vlajce.\n\nNorská národní vlajka je tvořena obdélníkovým listem o poměru 8:11. Její barevné elementy jsou na šířku v poměrech 6:1:2:1:6 (červená:bílá:modrá:bílá:červená) a na délku 6:1:2:1:12 (červená:bílá:modrá:bílá:červená).\n\nNorská státní a válečná vlajka má podobu obdélníku zakončeného třemi plameny. Poměr stran státní vlajky je 16:27 a její barevné elementy jsou na šířku v poměrech 6:1:2:1:6 (červená:bílá:modrá:bílá:červená) a na délku 6:1:2:1:6:11 (červená:bílá:modrá:bílá:červená). \n\nČervená by měla být \"PMS 032 U\" a modrá \"PMS 281 U\" v barevném systému Pantone, což přibližně odpovídá v RGB systému barev hodnotám #EF2B2D (červená), #002868 (modrá) a #FFFFFF (bílá).\n\nOd 16. století do roku 1814 Norsko používalo dánskou vlajku, během krátkého osamostatnění a stejně krátkého panování Kristiána Friderika v roce 1814 byla navržena na Dannebrogu založená vlajka, která měla v levém horním poli norského lva. Tato vlajka se používala až do roku 1821.\n\nOd roku 1814 bylo Norsko připojeno ke Švédsku, roku 1815 byla přijata pro Norsko žlutomodrá švédská vlajka, v jejímž levém horním poli byl bílý ondřejský kříž na červeném poli. Tato vlajka byla přijata jako vládní vlajka a vlajka pro obchodní lodi plující za mys Finisterre, ta byla používána až do roku 1838, neboť Norsko nemělo smlouvu s piráty ze Severní Afriky.\nOsobitá a dnes známá norská vlajka byla navržena roku 1821 Fredrikem Meltzerem, jenž byl členem norského parlamentu (Storting). Barvy byly zvoleny povzoru francouzské revoluční trikolóry. \n\nRoku 1844 byl do levého horního pole norské vlajky umístěn symbol norsko-švédské unie. Symbolu se říkalo \"Sildesalaten\" – „sleďový salát“, protože salát připomínal. \n\nZpočátku byl znak norsko-švédské unie oblíben, protože ukazoval rovnost postavení, nicméně svazek se Švédskem byl stále více neoblíbený a norský parlament zrušil unijní znak roku 1899 na obchodní i státní vlajce. \n\nPo osamostatnění v roce 1905 byl znak norsko-švédské unie zrušen i na vlajkách námořnictva, přičemž si ho Švédsko podrželo na všech vlajkách také až do roku 1905.\n\nNorsko bylo do roku 2018 rozděleno na 19 krajů (: \"fylke\", pl. \"fylker\"), do roku 1918 známých jako \"amt\", pl. \"amter\". Hlavní město Oslo je považováno za kraj i za samosprávné město. Poměry stran zobrazených vlajek se liší od poměrů uvedených ve zdroji. Uvedeny jsou ty ze zdroje. K lednu 2020 existovalo krajů 11, které vznikly součením některých z do té doby existujících devatenácti krajů. Následující vybrazení zachycují vlajky 19 územně-správních celků (tedy stav před rokem 2020). \n\nNorsko má také dvě zámořská teritoria, ostrovy Jan Mayen a Špicberky. Dále má tři antarktická a subantarktická závislá území: Bouvetův ostrov, Ostrov Petra I. a Zemi královny Maud. Na těchto územích se užívá norská vlajka.\n\n\n"}
{"id": "59778", "url": "https://cs.wikipedia.org/wiki?curid=59778", "title": "Guinea (region)", "text": "Guinea (region)\n\nGuinea (jinak také tropická Afrika) je tradiční název pro region Afriky, který leží na pobřeží Guinejského zálivu. Zabírá deštný prales a končí na pomezí tohoto pralesa a Sahelu.\n\n\n"}
{"id": "59779", "url": "https://cs.wikipedia.org/wiki?curid=59779", "title": "Šárka Vaňková", "text": "Šárka Vaňková\n\nŠárka Vaňková (* 30. října 1987 Chrudim) je česká zpěvačka proslavená především díky soutěži Česko hledá SuperStar. V listopadu roku 2004 vydala debutové album \"Věřím náhodám\" a v červnu 2006 další \"Teď a tady\". Kromě zpívání si zahrála v teenagerovském filmu \"Panic je nanic\", natočila svůj vlastní pořad, který si i sama moderovala a jiné.\n\n\"kolo, skladba, nejznámější interpret skladby\"\n\n\n\n"}
{"id": "59780", "url": "https://cs.wikipedia.org/wiki?curid=59780", "title": "Henri de Saint-Simon", "text": "Henri de Saint-Simon\n\nHrabě Claude Henri Rouvroy de Saint-Simon [\"klód ánri rúvroa d'se simo\"], krátce Saint-Simon, (17. října 1760, Paříž – 19. května 1825, Paříž) byl francouzský šlechtic, osvícenec, kritik a reformátor společnosti, který se zřekl svého titulu, a jeden z prvních myslitelů moderního socialismu. Podle Bedřicha Engelse byl jedním z předchůdců \"vědeckého socialismu\" (marxismu) a tvořil spolu s Robertem Owenem a Charlesem Fourierem trojici \"utopických socialistů\". Na rozdíl od marxistů, kteří očekávali nápravu společnosti od revoluce dělníků (proletariátu), Saint-Simon spoléhal na vědce, umělce a podnikatele, kteří lepší společenské uspořádání ze svých odborných znalostí navrhnou. \n\nSaint-Simon předpověděl ideu světového míru, rozvoj vědy, technologický pokrok spjatý s pokrokem sociálním a tak fenomén zlatého věku umístil do budoucnosti (na rozdíl od svých předchůdců jako byl Rousseau, Morelly a Mably, kteří zlatý věk spojovali s bukolickými časy přírodní nevinnosti, případně s biblickým rájem). Saint-Simon požadoval aby bylo ve společnosti dostatek jídla pro každého, ubytování, ošacení a především právo a povinnost pracovat. Ovlivnil politiku, sociologii, ekonomii a především zakladatele pozitivismu Augusta Comta. Zdůrazňoval dosažení maximální míry štěstí pro všechny členy společnosti (utilitarismus, antonymum kultu chudoby). \n\nHenri de Saint-Simon pocházel z rodu vysoké historické šlechty a narodil se jako nejstarší syn vojáka, Balthasarda-Henriho de Saint-Simon. Proti silně autoritativnímu otci se brzy vzepřel a od svých vychovatelů přijal myšlenky velkých osvícenců, zejména d’Alemberta a Rousseaua. \n\nV 17 letech vstoupil do armády a jako dobrovolník se účastnil bojů v americké válce za nezávislost. Armádu opustil v 25 letech. Po Velké francouzské revoluci se vzdal šlechtického titulu, aby demonstroval, že si všichni mají být rovni. Věnoval se obchodu, zejména se zabavenými nemovitostmi, a získal „slušný“ majetek. Později napsal, že o majetek stál jen proto, aby mohl uskutečnit své myšlenky, například založení školy vědeckého zdokonalování. Pro emigraci jeho rodinných příslušníků, styky s hrabětem Redernem, který mu poskytl 500 tisíc franků, se stal pro jakobíny podezřelým a byl zatčen (ve svých pamětech vzpomíná, že se mu ve vězení zjevil sám Karel Veliký, který byl podle tradice jeho dávným předkem). Propuštěn byl až za vlády Direktoria. \n\nSaint-Simon byl dítětem osvícenství, které zrodilo myšlenku pokroku, zdokonalování člověka, ale sám už patřil do začínající éry romantismu. Nastávající století nazýval érou reformátorů. Podle Saint-Simona je úkolem filozofů \"\"vymýšlet nejlepší společenskou organizaci pro dobu, v níž žijí, a naléhat, aby byla přijata vládnoucími i ovládanými a zdokonalená tak, jak je schopná; když dospěje k hranicím zdokonalení, zboří ji, aby vybudovali novou z materiálu nahromaděného na všech stranách lidmi, pracujícími ve speciálních vědních oborech\". \"\n\nHistorik o něm napsal „spojily se v něm věda a fanatismus“, neboť byl považován za člověka povahy velmi složité - hýřil a dobrodruh, filosof a prorok, který sám sebe pokládal za Mesiáše a obnovitele křesťanství, člověk slavný, ale dožívající život jako žebrák, vydržovaný několik let svým bývalým sluhou a pak přáteli, ale až do smrti přesvědčený o svém poslání k nápravě společnosti.\n\nSaint-Simon celý život bojoval s chudobou - střídavě získával zaměstnání, ale i bídu; pro poznání byl ochoten obětovat všechno. Prvním Saint-Simonovým spolupracovníkem byl Augustin Thierry, slavný dějepisec se kterým se seznámil na \"École normale\" a v roce 1818 se Saint-Simon seznámil s Augustem Comtem (zakladatelem sociologie a pozitivismu, který se stal Saint-Simonovým komorníkem a spoluautorem mnoha jeho prací). V roce 1820 byl uvězněn pro podezření, že byl intelektuálním původcem atentátu na Karla Ferdinanda z Artois, vévodu z Berry. V obhajobě tvrdil, že společnost se musí spojit s lidem ve prospěch civilizačního hnutí. V závěru svého života, v bídě, pracoval na díle \"Nové křesťanství\", v němž zastával pozice křesťanského socialisty, tedy, že všechny společenské instituce mají usilovat o fyzické a mravní zlepšení třídy nejpočetnější a nejchudší.\n\nSaint-Simon jako jeden z prvních utopistů umístil utopii, v kontextu maximálního využití všech možností lidstva ve prospěch obecného blahobytu do budoucna a spojil ji s vizí vědeckotechnického pokroku. Lukáš Perný uvádí, že z hlediska filosofie dějin je Saint-Simon dějinným optimistou, věří v společenský pokrok spjatý s technickým pokrokem. Podle Saint-Simona vznikne nová duchovní a světská moc, která bude usilovat o nastolení blahobytu. Předpokládá, že tak jako fyzikální jevy, je možné předvídat i jevy společenské. Filozofie každé dějinné etapy určuje její sociální a politickou soustavu.\n\nSaint-Simon se snažil najít recept, jak zajistit blaho společnosti, a to pomocí důsledně promyšlené organizace. Formy této organizace se u Saint-Simona v průběhu let měnily. Zprvu viděl Saint-Simon prostředek k reorganizaci ve vědě a výrobě. Přišel také s konceptem tzv. Newtonovy rady. Každý, kdo by se finančně podílel na jejím vytvoření, měl právo navrhnout tři matematiky, fyziky, chemiky, fyziology, literáty, malíře a hudebníky. Tato rada měla za úkol dále smiřovat dvě existující třídy - vlastníky a proletariát. Výkon vlastnictví se tak dostal do rukou těchto vyvolených. S tím, kdo se nepodrobí plánování, se mělo nakládat jako s dobytkem.\n\nJako jádro sociálně politického systému života společnosti vidí práci, pro niž používá francouzské slovo „industrie“, které ovšem znamená i píli, vynalézavost a končeně průmysl. Pro společnost jsou nejdůležitější banky a komunikace. Z toho vyvozuje, že by se mělo vymýtit všechno příživnictví na ní a především úcta k oněm příživníkům. Tím myslí šlechtu a i ve svých dílech uvažuje o tom, že nahradit 30 000 šlechticů by bylo velmi snadné, zatím co úbytek 10x menšího počtu nejlepších učenců, řemeslníků, obchodníků a umělců by znamenal katastrofu.\n\nDobrá vláda podle něj vládne co nejlevněji, co nejméně, co nejlepšími lidmi a co nejpokojněji. Úkolem vlády však má být starat se hlavně o rozvoj blahobytu v zemi. Vyjadřuje tu jakousi touhu po vládě meritokracie s liberálně-sociálními sklony.\n\nSpolečenský vývoj pokládal za přísně determinovaný a hnací sílu viděl v pokroku vědy, morálky a náboženství. Podle Saint-Simona měl vzniknout nový společenský řád, v němž by zůstalo zachováno soukromé vlastnictví, politika, která by splynula s ekonomikou a plánovitě by organizovala vše, když vládnoucí postavení by měli vědci a průmyslníci (továrníci, pracující, obchodníci). \n\nVe druhé fázi se Saint-Simon zaměřil na nejpočetnější a nejchudší třídu společnosti - proletariát. Dle něho bylo na politických spisovatelích: \"...přesně určit, jakým směrem se má nynější společnost dát, a přinutit ji, aby se skutečně tím směrem vydala.\". \n\nSpolečnost by měli řídit \"industriálové\" ve tříkomorovém systému (inženýři, umělci, matematici, fyzici a biologové a nejbohatší podnikatelé). Saint-Simon také představil jakousi \"diktaturu výrobců\", kdy pracující \"\"budou vydávati zákony, oni stanoví, jaké pořadí budou zastávati navzájem ostatní vrstvy, Každé z nich určí takové místo, které bude odpovídati službám, které ona prokáže výrobě.\"\" \n\nV kontextu religiózních východisek a vztahu náboženství a vědy je to se Saint-Simonem složité, na první pohled vyznívá Saint-Simon jako vzor pozitivistů i marxistů v otázce pokroku jako materialista a vědeckotechnický průkopník. Ovlivněn radikálním osvícenstvím a antifeudálnou revoltou byl skutečně zpočátku materialisticky založen; až na konci života (1825) přichází s konceptem nového křesťanství, které ovlivnilo i směřování jeho učení u jeho žáků. Saint-Simon věří ve své zralé fázi, že evropské státy se sjednotí pod křesťanskou vlajkou ve svazu evropských národů.\n\nRoku 1825 vyšlo jeho dílo \"Nové křesťanství\", jehož základní a v podstatě jedinou myšlenkou bylo, že lidé se k sobě mají chovat jako bratři. Dle Saint-Simona: \"Náboženství má vésti lidstvo k velikému cíli: co nejrychleji zlepšit osud nejchudších tříd.\" Ovšem společnost bylo nutné opět zorganizovat. Opět zde měli vědci, umělci a průmyslníci řídit lidstvo jako jeho generální ředitelé. Nové křesťanství mělo být povoláno k tomu, aby zajistilo umění, vědám a průmyslu přední místo mezi posvátnými vědami. Papež zde byl označen za kacíře, protože v Papežském státě nezaložil továrny. \n\nSaint-Simon, podobně jako Kant navrhoval normativní federativní model uspořádání evropské společnosti a vzhledem k jeho konceptu světové asociace pracujících jej lze také zařadit k eurocentristům.\n\nSaint-Simon ovlivnil celou řadu vzájemně protichůdných osobnosti: historiografie Augustina Thierry (saint-simonista), Hippolyta Carnota (bratr významného fyzika Nicolase Carnota), La Fayette (bojoval s ním v americké revoluci), liberála Johna Stuarta Milla, pozitivisty Auguste Comte, anarchisty Pierra Proudhon, revolučního demokrata Alexandra Gercena a mnoha dalších.\n\nJeho následovníci přeměnili jeho učení v náboženskou sektu. Saint-Simon je považován zároveň za ideového otce ekonomicko-filozofického směru, Saint-simonizmu, který se rozvíjel v časopisech \"l'Industrie\" (1816), \"La politique\" (1818) a \"L'Organisateur\" (1819-20). Rozvíjeli ho Enfantin, Rodrigues, d'Eichthal, Bazard, Buchez a další autoři.\n\nPřesto, že St-Simon nesoustředil svoji kritiku společenského řádu na odmítání soukromého vlastnictví, bylo v jeho nauce dost na to, aby jeho stoupenci vystupovali jako odpůrci soukromého vlastnictví a dědického práva. „Škola St.-Simonova“ by však mohla být spíše popsána slovem církev, neboť šířila nauku St.-Simonovu jakožto „náboženství“, měla svého velekněze (hledala též velekněžku), měla i náboženské obřady a orgie. Nejvíce v ní vynikli Saint-Simonovi tajemníci, budoucí významný historik Augustin Thierry, budoucí zakladatel sociologie Auguste Comte a jeho žáci Saint-Amand Bazard (1791-1832) a Barthélemy Prosper Enfantin. Díky nim měly Saint-Simonovy myšlenky trvalý vliv na francouzské i evropské myšlení až dlouho do 20. století.\n\nSt.-Simonisté také dospělí k přesvědčení, že „vykořisťování člověka člověkem“ (což je jejich termín) je organickou vadou společnosti, nikoli pouze „pochybením“ některých jejích jednotlivců. Bazard se dokonce pokusil o jakousi filosofii dějin, které mu zosobňují boj vykořisťovatelů s vykořisťovanými, čímž se vlastně stává v tomto směru Marxovým předchůdcem.\n\nSt.-Simon a jeho škola jsou však i přesto předchůdci Marxe v několika směrech.\nJednak v tom, že počínají studovat vývoj hospodářské soustavy a pochopí ji jako organizované vykořisťování pracujících ze strany lenochů (trubců, což však nebyli podnikatelé), z něhož Bazard už načrtnul jakousi skicu „třídního boje“ v dějinách; a jednak v tom, že vidí ideál společenského zřízení v kolektivismu - Marx ovšem viděl v kolektivismu nikoli ideál, ale nutný důsledek vývoje.\n\nKolektivismus školy St. Simonovy má však jiný základ než marxismus. St.-Simonisté patří k socialistům, kteří svoje reformní plány zakládají zcela vědomě na pilíři náboženství.\n\nJe ale třeba říci, že škola St-Simonova byla svou dobou významným střediskem, jež přitahovalo takové duchy, jako byl August Comte, zakladatel positivní filosofie a sociologie, Ferdinand Lesseps, stavitel Suezského průplavu, také bratři Péreirové, zakladatelé banky Crédit mobilier, první moderní banky zakladatelské, a ovlivnilo jiné znamenité Francouze z prvé poloviny devatenáctého století.\n\n\n\n"}
{"id": "59783", "url": "https://cs.wikipedia.org/wiki?curid=59783", "title": "Samuel Elánius", "text": "Samuel Elánius\n\nSamuel Elánius (v orig. Vimes, se všemi tituly Jeho Excelence vévoda z Ankhu, velitel sir Samuel Elánius, tabulová služba) je postava velitele ankh-morporské Městské hlídky z knih o Zeměploše anglického spisovatele Terryho Pratchetta. Velitel Elánius je vskutku mužem konfliktů – narozen v chudobě a ženatý s majitelkou největšího bohatství ve městě i v širém okolí, nenávidící aristokracii a jmenován vévodou z Ankhu, cynik idealisticky věřící ve spravedlnost. Jinak poměrně normální člověk.\n\nJeho rodinný život až do určité doby nestál za mnoho – jeho domovem byla strážnice ankh-morporské Noční hlídky, kde působil jako kapitán a jeho jedinou přítelkyní byla poloplná láhev whisky. Vše se ale změnilo s příchodem strážníka (technicky trpaslíka) Karotky do města. Se svým nadřízeným, Patricijem Havelockem Vetinarim žije ve stavu jakéhosi ozbrojeného příměří. Oba dva se vzájemně respektují, ale jejich rozhovory končí velmi často hlasitým bouchnutím pěsti do zdi, díky čemuž jedna ze stěn před Patricijovou kanceláří už teď potřebuje novou omítku. Na otázku \"Slyšel jsem že vám říkají \"Vetinariho teriér\"?\" odpovídá \"Každý jsme něčí pes\".\n\nOženil se s lady Sibylou Berankinovou, potomkem starobylé a velmi bohaté aristokratické rodiny a chovatelkou bahenních dráčků. Po určité době spolu strávené se jim narodil syn Samuel junior. Od té doby pokládá za velmi důležité předčítat svému synkovi pohádku „Kdepak je má kravička?“ každý večer přesně v 6 hodin a neváhá při tom nasazovat život.\nJeho předek Samuel Elanius zvany též \"Kamenná tvář\" byl královrah.\n"}
{"id": "59784", "url": "https://cs.wikipedia.org/wiki?curid=59784", "title": "Oto", "text": "Oto\n\nOto či Ota je česká forma germánského jména Otto. Jméno Otto je pokládáno za zkrácenou domáckou formu jmen začínajících písmeny \"Aud-\" jako Otokar, Otomar, Otfried atd. Vykládá se jako \"hojnost\", \"bohatství\", \"majetek\".\nŽenská varianta je Odeta i Otilie.\n\n\n\nOtík, Otka, Otan, Oťas\n\n\n\n"}
{"id": "59785", "url": "https://cs.wikipedia.org/wiki?curid=59785", "title": "Fritz X", "text": "Fritz X\n\nFritz X byl běžný název pro Německou řízenou pumu; mezi další názvy patří Ruhrstahl SD 1400 X, Kramer X-1, PC 1400X nebo FX 1400. Byla vyvíjena od roku 1939 týmem pod vedením německého specialisty Ing. Maxe Kramera v Berlíně v ústavu DVL, a úspěšně použita během druhé světové války.\n\nZákladem konstrukce byla protipancéřová letecká puma o hmotnosti 1400 kg, která měla přibližně ve středu trupu umístěny čtyři stabilizační plochy, uspořádané do asymetrického kříže. Křížové ocasní plochy nesly řídící spoilery, ovládané elektromagneticky.\n\nPro řízení pumy sloužily spoilery, ty byly ovládány elektromagneticky (v Německu dostupné hydraulické systémy se za nízkých teplot ukázaly jako nespolehlivé).\n\nProtipancéřová bojová hlavice byla naplněná amatolem a TNT v poměru 40 : 60 nebo 50 : 50 se zapalovačem firmy Rheinmetall. Dvě řady velkých lisovaných kuliček TNT zabalených v hnědém papíru byly umístěny podél osy Fritze. Celou základnu obklopoval přibližně 28 mm silný odlitek čistého TNT. Hlavice obsahovala celkem 300 kilogramů silné trhaviny. \n\nFritz X zasáhl do boje poprvé v polovině roku 1943. Nejničivější akcí byl nálet několika bombardérů Dornier Do 217, které 9. září 1943 zaútočily na italskou flotilu, plující po italské kapitulaci na Maltu k internaci. Bitevní loď Roma byla dvakrát zasažena, jedna puma pronikla trupem lodi a vybuchla pod ním v moři, zatímco druhá přivedla k výbuchu přední sklady munice. Jedna z nejlepších lodí italského námořnictva se během třiceti minut rozlomila a potopila. Bitevní loď Italia (ex \"Littorio\"), sesterská loď \"Romy\", byla zasažena jednou pumou a těžce poškozena.\n\nU italského města Salerna byl 11. září 1943 napaden americký lehký křižník USS Savannah skupinou německých bombardérů Dornier Do 217 a jeho protiletecká obrana nedokázala zastavit přilétajícího Fritze, který prořízl pancéřovanou dělovou věž číslo 3, prošel skrz tři paluby a explodoval v manipulační místnosti. To vyvolalo sekundární výbuchy ve zbraňové místnosti. Celá série výbuchů zabila asi 200 členů posádky. Křižník byl těžce poškozen, ale mohl rychle opustit oblast vlastní silou.\nDalší skupina bombardérů napadla 16. září 1943 britskou bitevní loď HMS Warspite. Jedna z raných verzí Fritze pronikla do jejího trupu a zevnitř začala trhat její jednotlivé paluby. Způsobila obrovské poškození celé lodi a prorazila velké díry ve spodní části jejího trupu. Bitevní loď potom s velkými obtížemi doplula na ostrov Malta k částečné opravě.\n\n\n"}
{"id": "59800", "url": "https://cs.wikipedia.org/wiki?curid=59800", "title": "Terčka žlutozelená", "text": "Terčka žlutozelená\n\nTerčka žlutozelená (\"Lanzia luteovirescens \" (Roberge ex Desm.) Dumont & Korf, 1978) je drobná nejedlá houba z čeledi terčkovitých.\n\n\n\nRoste v srpnu až listopadu na řapících spadaných listů z javoru, lípy, dubu a buku. Plodnice rostou jednotlivě.\n\nNejedlá houbička\n\n"}
{"id": "59809", "url": "https://cs.wikipedia.org/wiki?curid=59809", "title": "Správní řízení", "text": "Správní řízení\n\nSprávní řízení (též \"správní proces\") je postup správního orgánu, jehož účelem je vydání rozhodnutí, jímž se v určité věci zakládají, mění nebo ruší práva anebo povinnosti jmenovitě určené osoby nebo jímž se v určité věci prohlašuje, že taková osoba práva nebo povinnosti má anebo nemá. Do správního řízení v širším slova smyslu je též zahrnován postup směřující k exekuci (nuceném výkonu) správního rozhodnutí, postup směřující k vydání vyjádření, osvědčení nebo sdělení, postup k uzavření veřejnoprávních smluv a postup směřující k vydání opatření obecné povahy.\n\nSprávní řízení upravuje v ČR zejména správní řád (zákon č. 500/2004 Sb.), který stanoví obecný postup ve správním řízení a kterého se užije, nestanoví-li jiné zákony postup zvláštní.\n\nRámcové požadavky na právní úpravy správního řízení v členských státech Rady Evropy stanovuje Rezoluce Výboru ministrů Rady Evropy č. (77) 31, o ochraně jednotlivce ve vztahu ke správním aktům.\n\nZákladní pravidla správního řízení se promítají do dalších ustanovení správního řádu a jsou důležitá pro jejich výklad, uplatňují se též samostatně a bezprostředně a tak regulují chování subjektů správního řízení, zejména správních úřadů. \n\nZákladní pravidla:\n\nVšechny tyto zásady musí být v rovnováze a uplatňovány současně, s hledáním optimálního řešení.\n\n"}
{"id": "59817", "url": "https://cs.wikipedia.org/wiki?curid=59817", "title": "Čechy (rozcestník)", "text": "Čechy (rozcestník)\n\nNázev Čechy označuje:\n\n"}
{"id": "59835", "url": "https://cs.wikipedia.org/wiki?curid=59835", "title": "Historická antropologie", "text": "Historická antropologie\n\nHistorická antropologie (angl. anthropological history, něm. historische Anthropologie) je historická disciplína, která se zabývá konkrétním jedincem v dějinách. Zkoumá jeho jednání, postoje, pocity, způsob myšlení a snaží se je interpretovat v rámci jeho dobového způsobu vnímání.\n\nHistorická antropologie jako samostatná disciplína vznikla na přelomu 70. a 80. let 20. století a ve svých metodách vyšla z etnologie (resp. antropologie), sociálních dějin, dějin lidové kultury, mikrohistorie, dějin mentalit a dějin každodennosti. V USA měla a má blízko k tzv. etnohistorii. Tematicky i metodicky se vymezila vůči tradiční makrostrukturální historiografii, která vnímá dějinami jako relativně jednotný lineární vývoj a v jeho rámci studuje ne jedince, ale společenské vrstvy a třídy a strukturální procesy jako je např. modernizace či urbanizace apod.\n\nJedním z hlavních problémů, které se historická antropologie snaží řešit, je hranice, která vzniká mezi tzv. objektivními dějinnými strukturami a subjektivním chováním. Jinak řečeno, do jaké míry je člověk ve svém chování omezován svým prostředím (které je výsledkem dějinného vývoje) a do jaké míry je schopen v tomto prostředí uplatnit svou individualitu.\n\nDále tímto v podstatě mikrohistorickým přístupem pomáhá objasnit, jakým způsobem se v životě „obyčejného“ jedince odráží velké historické události a procesy (kterými se zabývají politické, resp. sociální historické vědy).\nNemalým přínosem historické antropologie je rozšíření témat, kterými se historikové zabývají (jako např. soukromí, mentalita, způsob interakce mezi sociálními skupinami) a interdisciplinární přístup k předmětu svého bádání.\n\nVzhledem ke specifičnosti a v neposlední řadě i zpracovatelnému množství pramenů se historická antropologie dosud zabývala především raně novověkými dějinami (pro středověk neexistuje dostatečné množství vhodných pramenů a od 18. století je naopak pramenů tolik, že se pro historika stává velmi obtížným se v tématu neztratit). Přesto se nově začínají především v Německu objevovat studie z historické antropologie, které se týkají vývoje ve 20. století (např. srovnání postupu ženské emancipace v NDR a NSR).\n\nVlivem historického vývoje v tomto období, kdy se tradiční společnost postupně přeměňuje ve společnost moderní, se dosud historická antropologie zabývala přednostně několika konkrétními tématy: dějiny rodu (gender studies), resp. i rodina a domácnost, čarodějnictví, otázka vzpoury, kriminality a násilí v dějinách, náboženství a zbožnost, interakce elitní a lidové kultury, chápání pojmu „cizí“ atd.\n\nDominantní na poli historické atropologie jsou již dlouhou dobu němečtí a rakouští odborníci: Richard van Dülmen, Michael Mitterauer, Hans Medick, Alf Lüdtke, Gert Dressel a Karl Kaser.\n\n"}
{"id": "59846", "url": "https://cs.wikipedia.org/wiki?curid=59846", "title": "Zásobník", "text": "Zásobník\n\nZásobník je obecně zařízení k uchovávání a dodávce předmětů, materiálu nebo informací podle potřeby.\n"}
{"id": "59858", "url": "https://cs.wikipedia.org/wiki?curid=59858", "title": "Theodorich Veliký", "text": "Theodorich Veliký\n\nTheodorich (též Theoderich) Veliký (453–526) z rodu Amalů byl od roku 474 králem Ostrogótů.\n\nTheodorich pocházel z gótského rodu Amalů, jehož příslušníci patřili ke skupinám Ostrogótů, kteří sídlili v Huny ovládané Panonii. V mládí se dostal jako rukojmí do Konstantinopole a získal zde značné vzdělání i znalost politických poměrů. Když se pak stal roku 474 ostrogótským králem, zaměřil se na východořímskou říši. Na Balkáně se hlavním soupeřem jeho bojovníků stala skupina gótských foederátů, usídlená v Thrákii, která zastávala vysoce privilegované postavení a měla blízko k panovnickému dvoru. V jejím čele stál Theodorich Strabón. Panonští a thráčtí Gótové bojovali, podněcováni císařem, proti sobě, vzápětí se spojovali proti císaři a pořádali ničivé nájezdy do vnitrozemí říše. Po Strabónově smrti v roce 481 se obě skupiny sjednotily pod vládou Theodoricha Amaly, a položily tak základy novému mocnému politickému celku Ostrogótů. Roku 483 uzavřeli s císařem Zenonem, kterému nezbývalo než respektovat Theodorichovy úspěchy, dohodu, na jejímž základě byli panonští Gótové usazeni v Dácii a Moesii a Theodorich jmenován císařským vojevůdcem s vysokým ročním platem a konzulem na rok 484, což představovalo pro barbarského krále nevídané pocty.\n\nTheodorich se však nestal spolehlivým císařovým spojencem. Roku 486 vyplenili Ostrogóti Thrákii a o rok později oblehli samotnou Konstantinopol. Zenon se proto rozhodl dostat je pryč z území říše. Obratně využil jejich zájmu o Itálii –- Theodorich již dříve navrhoval intervenci Gótů s cílem vrátit na trůn sesazeného císaře – a pověřil ho úkolem skoncovat s germánským králem Odoakerem, jenž si mezitím začal počínat v Itálii jako suverénní vládce. Císař jistě nepočítal s tím, že by prostřednictvím Ostrogótů mohl sám ovládnout Itálii. Centrum bývalé římské říše zůstalo v rukou barbarů, výsledkem Theodorichovy akce bylo pouze vystřídání jednoho germánského vládce druhým.\n\nRoku 488 odtáhli Ostrogóti v čele se svým králem Theodorichem z Balkánu. Theodorich dobyl do roku 493 celou Itálii a dohodl se s Odoakerem o společné vládě. Poté ho nechal zabít a sám zaujal jeho místo náměstka byzantského císaře (císař Anastasius mu dokonce propůjčil odznaky císařské hodnosti). Fakticky se Theodorich stal nezávislým vládcem a snažil se o obnovu západořímské říše. Své postavení chtěl zajistit svazkem germánských ariánských říší na území bývalé římské říše, což mu znemožnil jeho švagr franský král Chlodvík I., který se nechal pokřtít a přijal oficiální nikájské učení. Podmanil si papežství a dosazoval papeže. V letech 497 - 498 vyhověl císař Anastasius Theodorichovu požadavku, uznal legitimitu jeho vlády a dokonce mu navrátil odznaky císařské moci, které Odoaker před lety poslal do Konstantinopole. Později dal pod tlakem okolností dokonce najevo, že Theodoricha chápe jako sobě rovnocenného římského vládce.\n\nVe vnitřní politice navázal na antickou tradici a jeho pojetí panovnické moci odpovídalo pozdněřímskému císařství. Respektoval senát i katolické obyvatelstvo, usiloval o romanizaci Gótů. V jeho období vznikla vynikající literární (Cassiodorus, Boëthius) i stavební (sídelní Ravenna) díla pozdní antiky.\n\nKe konci vlády se zhoršil Theodorichův vztah k východořímskému císaři. Roku 524 nechal král bez soudu popravit pro obvinění ze spiknutí několik významných mužů, především senátorů. Mezi nimi byl filosof Boëthius a významný patricij Symmachus.\n\nS konkubínou neznámého jména měl dcery:\n\nS manželkou Audofledou, dcerou Chilpericha I. měl jednu dceru:\n\nPo Theodorichově smrti se jeho následníkem stal vnuk Athalarich, který však byl nezletilý, proto se vlády ujala jeho matka, Theodorichova dcera Amalaswintha.\n\nTheodorich se dočkal velkého ohlasu ve středověkých germánských ságách, eposech a rytířských románech, jeho příběh byl přetransformován do příběhů hdiny Dietricha z Bernu.\n"}
{"id": "59868", "url": "https://cs.wikipedia.org/wiki?curid=59868", "title": "Kyselina fosforečná", "text": "Kyselina fosforečná\n\nKyselina fosforečná (přesněji kyselina trihydrogenfosforečná), je trojsytná kyselina, tzn. že v její struktuře jsou tři hydroxylové skupiny schopné odštěpit proton. Jeden atom kyslíku je vázaný přímo. Typ hybridizace atomových orbitalů je sp; tvarem je pravidelný čtyřstěn neboli tetraedr.\n\nVzorec kyseliny fosforečné je HPO. Další název je \"kyselina orthofosforečná\". Je to středně silná kyselina. Za normálních podmínek ji tvoří bezbarvé tvrdé kosočtverečné hygroskopické krystalky. Tvoří tři řady solí: fosforečnany, hydrogenfosforečnany a dihydrogenfosforečnany. Na vzduchu rozplývavá látka. Na rozdíl od kyseliny dusičné nemá oxidační vlastnosti. Většinu kovů nerozpustí, protože se ve zředěné kyselině fosforečné vytváří na jejich povrchu vrstva nerozpustných fosforečnanů. Zahříváním uvolňuje kyselina trihydrogenfosforečná molekuly vody.\n\nKyselina fosforečná se připravuje reakcí oxidu fosforečného s vodou:\n\nKyselina fosforečná se vyrábí hlavně \"termickým procesem\", který spočívá ve spalování roztaveného fosforu ve směsi vzduchu a vodní páry\n\nDruhou možností její výroby je reakce kyseliny sírové s přírodním fosfátem:\n\nKyselina fosforečná se dá připravit ještě třemi metodami:\n\n1. spalováním fosfanu (dříve fosfin):\n\n2. pyrolýzou (rozklad kyseliny fosforité):\n\n3. reakcí s halogeny:\n\nKyselina trihydrogenfosforečná disociuje do tří stupňů:\n\nformula_8\n\nKyselina fosforečná se používá při zpracování ropy a při úpravě kovů. Využívá se také při výrobě nealkoholických nápojů (používá se označení E338; obsahuje ji například Coca-Cola) a při výrobě zubních tmelů. Také je důležitou surovinou pro výrobu směsi nazývané trojitý superfosfát, který vzniká reakcí kyseliny fosforečné s přírodními fosfáty. Dále je kyselina fosforečná hlavní složkou odrezovače.\n\nKyselina fosforečná je zdrojem fosforu, stabilizuje v potravinách i v trávicím systému některé antioxidanty. Stabilizuje genetický kód DNA, protože tvoří esterové můstky, které drží šroubovici DNA, aby se nerozpadla. Další důležitou funkcí kyseliny fosforečné je její schopnost tvořit makroergické vazby v ATP, dále s glukózou, fruktózou a kyselinou pyrohroznovou. Při odštěpení molekul této kyseliny se uvolní energie 12 kcal/mol, která je okamžitě zpracována pro další funkce a reakce v buňce. \n"}
{"id": "59869", "url": "https://cs.wikipedia.org/wiki?curid=59869", "title": "FTL", "text": "FTL\n\nFTL může znamenat: \n\n\n"}
{"id": "59898", "url": "https://cs.wikipedia.org/wiki?curid=59898", "title": "Džiddú Krišnamúrti", "text": "Džiddú Krišnamúrti\n\nDžiddú Krišnamúrti (25. května 1895, Madanapalli, Indie, stát Tamilnádu – 17. února 1986, Ojai, USA, stát Kalifornie) byl indický filozof a básník. Patří k nejvýznamnějším duchovním učitelům 20. století. Svým neformálním přístupem se řadí k učitelům života, jako byli Henry David Thoreau nebo Albert Schweitzer.\n\nDžiddú Krišnamúrti se narodil v jižní Indii ve městě Madanapalle v chudé bráhmanské rodině. Jeho otec Džiddu Narayaniah zastával funkci na finančním úřadě pod britskou správou. Matka Sandžívamma byla duchovně založená žena, zcela oddaná své rodině a uctívání boha Kršny\n\nV roce 1909 si malého Krišnamúrtiho a jeho bratra všiml Charles W. Leadbeater, spolupracovník prezidentky Theosofické společnosti Annie Besantové. Krišnamúrti ho zaujal svou čistou osobností údajně prostou ega. Krišnamúrti společně se svým mladším bratrem byl nadále vychováván pod vedením Annie Besantové, aby byl připraven na svou úlohu Světového učitele. Objevem malého Krišnamúrtiho bylo završeno usilovné hledání theosofů, kteří pátrali po Mesiáši. Duchovní matka Theosofické společnosti Helena Blavatská totiž prohlásila, že budoucí buddha Maitréja se v následujících letech projeví v lidském těle a Theosofická společnost se měla postarat o přípravu světa na tuto událost.\nV roce 1912 byl Krišnamúrti prohlášen za novodobého Mesiáše, v důsledku čehož došlo k rozkolu uvnitř Theosofické společnosti, z které se odštěpila Anthroposofická společnost v čele s Rudolfem Steinerem. Krišnamúrtiho přívrženci se sjednotili do řádu Hvězdy východu.\n\nAvšak po smrti svého bratra v roce 1929 se Krišnamúrti odmítl nadále účastnit jakékoli náboženské činnosti Hvězdy východu a tento řád rozpustil, jelikož dospěl k závěru, že hledání pravdy nelze organizovat. Jako svůj základní cíl si vytyčil pěstování osobní svobody jedince, jež je předpokladem pro nalezení pravdy. Krišnamurtí dalších 60 let po rozpuštění řádu cestoval po světě a přednášel o svém pojetí života. Také inicioval zakládání nadací, které měly sloužit k tomu, aby organizovaly jeho přednášky, publikovaly jeho díla, provozovaly školy a poskytovaly možnosti pro studium a meditaci.\n\nPo poslední přednášce konané začátkem ledna roku 1986 v Indii se začal zhoršovat Krišnamurtího zdravotní stav. Lékařská diagnóza stanovila rakovinu slinivky a jater. Na svoji žádost byl převezen do svého oblíbeného sídla v Ojai, jelikož chtěl umřít ve svém prostředí bez umělého prodlužování života. Nedlouho poté Krišnamurtí umírá.\n\nZákladem Krišnamurtiho filozofie je improvizace, která se cílevědomě vyhýbá nepružnosti zavedených termínů. Krišnamurti odmítá uzavřené filozofické či náboženské systémy a představy o podstatě bytí. Krišnamurti od svých posluchačů nevyžadoval slepé následování a učení se prázdným formulím, ale pouze pochopení. Dle jeho učení předpokladem opravdového pochopení je uvolnění tvořivé intuitivní činnosti ukryté v hlubině mysli.\n\nKrišnamurtiho filozofie byla a je na západě populární, jelikož do určité míry připomíná evropský existencializmus a Krišnamurti při svých výkladech používal pojmy běžné mluvy a vyhýbal se jakýmkoli náboženským a filozofickým termínům. Přesto je naprosto zřetelné, že jeho učení vychází ze starobylých tradic východního náboženského myšlení jako je buddhismus a učení raných upanišad.\n\n\n"}
{"id": "59908", "url": "https://cs.wikipedia.org/wiki?curid=59908", "title": "Theodorich I.", "text": "Theodorich I.\n\nTheodorich I. († 451) byl v letech 419–451 králem Vizigótů. Podle některých pramenů byl synem Alaricha I., pravděpodobně však byl jeho zetěm. Nastoupil po Walliově smrti. Za jeho vlády byla uzavřena federátní smlouva s Římany, na jejímž základě císař Honorius Vizigótům povolil usadit se v jižní Galii (Akvitánii), kde fakticky vybudovali svoji říši, jež se nazývala podle hlavního města Tolosy (Toulouse) tolosánská. Za krále Theodoricha I. se její území rozšířilo dále do Hispánie. V roce 451 se král účastnil jako římský spojenec bitvy na Katalaunských polích proti Hunům, ve které padl. Tolosánské říši poté postupně vládli jeho tři synové Thorismund, Theodorich II. a Eurich.\n"}
{"id": "59917", "url": "https://cs.wikipedia.org/wiki?curid=59917", "title": "Ars amatoria", "text": "Ars amatoria\n\nUmění milovat je série tří knih, jejichž autorem je Ovidius.\n\nPrvní kniha se skládá z rad mužům, jak si lásku dotyčné získat. Druhá radí, jak si ji nejlépe udržet. Třetí se skládá z podobných rad ženám (rady ženám napsal až o něco později, prý „aby to nebylo ženám líto“).\n\nBásník tvrdí, že láska je „zákeřná a extrémně nakažlivá nemoc“. Lék na ni dává v části „Jak léčiti lásku“.\n\nPublius Ovidius Naso vychází z antické mytologie, a proto se v knize objevují jména jako Venuše, Meneláos, Helena, Daidalos, Ariadna atd.\n\nSamým úvodem seznamuje čtenáře s jeho úkolem, jež je najít si lásku a získat ji. Sám se přirovnává k učiteli, který získal svůj dar ovládání Amora. Po pár úvodních verších se už v každém dalším ukrývá rada muži, který touží po své vysněné dívce. Ať už metaforicky nebo přímočaře vystihuje přesný problém. Několik prvních kapitol se Ovidius věnuje místům, na kterých se můžeme seznámit s ženami. Popisuje, jak bychom se měli chovat na každém z nich a hon na ženu je často brán jako jakýsi lov na divoké zvíře. Následovně pokračuje kapitolami o seznámení se s ženou a hlavně se snaží ovlivnit naše smýšlení, které je pro toto velice důležité. Autor zde uvádí důležitou definici, která říká, že každá žena je získatelná, jen na nás je, jakou si vybereme. I tím zvýší mužské ego a sebejistotu, která je při takovém aktu důležitá víc než kdykoli předtím.\n\nBuď přizpůsobivý!Buď pozorný!Buď výřečný – klidně si i vymýšlej!\nLichotně ji sváděj! (přirovnává k situaci – i kráva po býku zabučí)\nDonuť ji k tomu, aby žárlila!\nObětuj pro ni všechen svůj čas!\nMěj čistotu v oblibě!\nDonuť dívku, aby se do tebe zamilovala, ale jen krása a vzhled ti nepomůžou!\nMusíš se všestranně rozvíjet!\nLichoť ji a říkej ji, co ráda uslyší!\nUstup ji, když vzdoruje, sám pro sebe budeš vítěz!\nSnaž se, aby ses pro ni stal zvykem!\nVyvaruj se nevěry!\nNevytýkej dívkám vady!\nNikdy neuspěchej vrcholnou rozkoš!\n\nMusíš o sebe pečovat!\nNauč se půvabně smát a plakat, kdykoliv je to zapotřebí!\nNauč se ladně chodit!\nChraň se mužům, kteří o sebe moc dbají!\nNesmíš být rychle poddajná, nech ho v nejistotě!\nBuď zábavná! Buď bouřlivá!\nPokud najdeš lásku, využij toho a rychle ji uchop- může odejít tak rychle jako přišla!\nPij, co unese hlava a do té doby, kdy rozum a nohy budou pevné!\n"}
{"id": "59919", "url": "https://cs.wikipedia.org/wiki?curid=59919", "title": "Brad Pitt", "text": "Brad Pitt\n\nWilliam Bradley „Brad“ Pitt (* 18. prosince 1963 Shawnee, Oklahoma) je americký filmový herec, držitel Zlatého glóbu za nejlepší mužský herecký výkon ve vedlejší roli, kterého obdržel za výkon ve filmu \"Dvanáct opic\" (1995) a držitelem Oscara za vedlejší roli za film Tenkrát v Hollywoodu (2019).\n\nV letech 2000–2005 byl ženatý s herečkou Jennifer Anistonovou. Jeho životní partnerkou se už v roce 2005 stala herečka Angelina Jolie. Mají celkem 6 dětí, z nichž tři jsou adoptivní. V roce 2014 uzavřeli manželství, ale už 19. září 2016 podala Angelina Jolie žádost o rozvod, který byl dokončen v roce 2019.\n\nVyrůstal ve missourském Springfieldu jako nejstarší ze tří dětí ve věřící rodině. Jeho otec William Alvin Pitt vlastnil přepravní společnost, jeho matka Jane Etta byla školní poradkyně. Ve Springfieldu vystudoval Střední školu Kikapů, pojmenované po původním místním indiánském kmeni a městské čtvrti známé jako Kickapoo Prairie. Pak studoval na University of Missouri žurnalistiku, grafický a reklamní design a reklamu.\n\nOd dětství se zajímal o film a vše kolem něj. Nakonec se rozhodl, že opustí školu a vydá se bez dokončeného vysokoškolského vzdělání do Los Angeles, kde si zahrál v jednom nepříliš úspěšném televizním seriálu. Potom, aby si vydělal na herecké kurzy, se věnoval obvyklým zaměstnáním začínajících herců: prodával zmrzlinu, hlídal parkoviště a převlečen za kuře dělal živou reklamu.\n\nUž od šesté třídy základní školy je vášnivý kuřák, jeho oblíbenými nápoji jsou káva a pivo, oblíbeným jídlem je pizza a ze sportu má nejraději cyklistiku, tenis a horolezectví.\n\nPět let byl manželem známé americké herečky Jennifer Aniston. V roce 2005 oficiálně potvrdili rozchod a požádali o rozvod. Nedlouho poté se začal veřejně objevovat s americkou herečkou Angelinou Jolie, se kterou se sblížil už před svým rozvodem při natáčení filmu Mr. & Mrs. Smith. Přijal za vlastní její dvě adoptované děti Maddoxe a Zaharu, společně adoptovali Paxe-Thiena, v roce 2006 se jim narodila dcera Shiloh Nouvel a v roce 2008 v Nice ve Francii ještě dvojčata Knox a Vivienne.\n\nV roce 2007 si koupil honosnou vilu poblíž jezera Como v Itálii na doporučení svého dlouholetého kamaráda George Clooneyho, který zde bydlí. Je také majitelem panství v jižní Kalifornii v hodnotě 1,7 milionů dolarů. V roce 2008 si Brad s Angelinou koupili v přepočtu za miliardu korun v jižní Francii zámek Miraval, v jehož kapli se 23.srpna 2014 uskutečnil skromný svatební obřad za účasti jejich 6 dětí a pouhých 20 převážně Bradových rodinných příslušníků a přátel. Na svatbě chyběl jediný žijící rodič Angeliny Jon Voight.\n\nDne 19. září 2016, dva roky po svatbě, Angelina Jolie podala návrh na rozvod, v němž žádala o svěření dětí do své výlučné péče. Rozvodové řízení bylo ukončeno v dubnu 2019.\n\nZpočátku měl vedlejší epizodní role v reklamách a televizi, postupně se snažil dostat do filmu. Po propadácích Cutting Class a Happy Together následoval v roce 1990 úspěšnější film Smrt přišla brzy, kde se Brad sbližuje s Julitte Lewisovou, se kterou se však v roce 1993 rozchází.\n\nNominaci na Zlatý glóbus mu v roce 1994 přinesl snímek s Julií Ormondovou Legenda o vášni. Ve stejném roce ještě zazářil po boku Toma Cruise ve filmu Interview s upírem. O rok později si jej režisér David Fincher vyžádal pro temnou kriminálku Sedm, kde hrál společně s Morganem Freemanem a Gwyneth Paltrowou, která se stala jeho další přítelkyní. Dokonce se spolu i zasnoubili, ale v roce 1997 se rozešli. V roce 1998 jsme ho s Anthony Hopkinsem viděli ve filmu Seznamte se, Joe Black a v roce 1999 v Klubu rváčů v roli Tylera Durdena – za obě role inkasoval shodně 17,5 milionu dolarů.\n\nJe producentem nebo výkonným producentem více než 50 celovečerních hraných filmů a 10 televizních seriálů. V roce 2019 ztvárnil postavu Cliffa Bootha ve filmu Tenkrát v Hollywoodu, který spolu s Leonardem DiCapriem a režisérem Quentinem Tarantinem uvedli 22. května 2019 na filmovém festivalu v Cannes a za který získal Oskara za vedlejší roli. V roce 2019 se objeví v hlavní roli ještě jednou - 20. září 2019 se očekává odložená premiéra vědecko-fantastického díla Ad Astra.\n\n"}
{"id": "59923", "url": "https://cs.wikipedia.org/wiki?curid=59923", "title": "Poštovní známka", "text": "Poštovní známka\n\nPoštovní známka je doklad o předplacení poštovní služby. Jde o malý kousek papíru přilepený na obálku nebo jinou zásilku, který je zpravidla ve tvaru pravoúhlého čtyřúhelníku, někdy trojúhelníku, výjimečně kruhu i jiných tvarů. Nalepená poštovní známka prokazuje, že odesílatel zásilky zaplatil za její doručení.\n\nPoštovní známka patří mezi ceniny. Cenina je termín označující poštovní známky, celiny a vzorce. Pokud je poštovní známka nebo její obraz vytištěn na dopisnici, obálce nebo pohlednici, jedná se o celinu.\n\nPoštovní známka, tak jak ji známe dnes, byla vytvořena ve Velké Británii. První návrhy na známky, které by se lepily na dopis, podal sice už roku 1835 Slovinec Lovrenc Košir (v rámci rakouské monarchie), nebyly však úřady přijaty. Roku 1837 přišel s podobným návrhem James Chalmers ve Velké Británii, ani on však neměl úspěch. Komplexní poštovní reformu však začal prosazovat ve stejné době i Rowland Hill, venkovský učitel a pozdější generální poštmistr. Své návrhy publikoval v článku \"Postal Reform: its Importance and Practibility\" v roce 1837. Přišel s tím, že bude vhodnější, aby za doručení zásilky platil odesílatel a ne příjemce, jak tomu bylo dosud, kdy se také často stávalo, že adresát odmítl převzít zásilku, protože za ni nechtěl platit. Také přišel s návrhem jednotné ceny za dopis. Argumentoval tím, že se tak sníží náklady státní správy. Poštovné již nebude účtováno jako dosud podle vzdálenosti, což vyžadovalo, že každá zásilka měla individuální záznam v účtech Královské pošty. Hillovy návrhy byly nakonec v srpnu roku 1839 schváleny parlamentem a Hlavní poštovní úřad spustil službu (\"Penny Post\") v roce 1840. To vedlo téměř okamžitě i k radikálnímu snížení poštovného a jeho masovému využívání veřejností. Hill byl později jmenován generálním poštmistrem.\n\nPočátkem roku 1840 začala Královská pošta nabízet 2 druhy předplatných obálek, jedna v hodnotě 1 penny a druhá v hodnotě 2 pencí, které navrhl William Mulready. Tyto obálky se však příliš neujaly. Tři měsíce poté, co se objevily předplatní obálky, byla 1. května 1840 dána do prodeje první opravdová poštovní známka v hodnotě 1 penny (1d) černé barvy, známá jako \"Penny Black\". Na známce je podobizna královny Viktorie z profilu. Její první použití bylo zaznamenáno již následující den – 2. května, ačkoliv úřední zahájení jejich platnosti mělo nastat až 6. května. Bezprostředně poté následovalo vydání modré známky v hodnotě 2 pence (2d).\n\nPoštovní známky časem přesáhly své původní poštovní určení. Velký význam u nich začala získávat kromě státně propagačního účelu také jejich estetická hodnota. Staly se též prostředkem k připomínce a uctění významných osobností a událostí a zároveň významným sběratelským artiklem v oboru filatelie, přičemž některé exempláře vzácných známek mohou mít skutečně astronomickou cenu.\n\nČeskoslovenské poštovní známky vycházely v letech 1918–1939 a 1945–1992. Jsou chráněny autorským zákonem. To znamená, že žádné jejich kopie nemohou být volně používány bez výslovného svolení autorů nebo jejich dědiců. Vypršení jejich autorských práv nastává podle tohoto zákona 70 let po smrti autora či případného posledního spoluautora. Tato okolnost zatím nastala pouze u známek od Alfonse Muchy („Hradčany“, „Husita“, spěšné, novinové, doplatní), který zemřel roku 1939, a známek „Osvobozená republika“ od V. H. Brunnera (zemřel 1928).\n\nPoštovní známky vydávala Československá pošta podle poštovního zákona z roku 1946.\n\nNa známkové tvorbě se podílí většinou autor předlohy (grafik) a rytec.\n\nRytci, kteří se podíleli na prvních československých známkách:\n\n\nGrafici, kteří se podíleli na prvních československých známkách:\n\nPoštovní známky České republiky vycházejí od roku 1993. Od roku 2007 je vydavatelem poštovních známek Ministerstvo průmyslu a obchodu České republiky, ovšem náklady na vydávání poštovních známek hradí a jejich uvádění do oběhu provádí držitel poštovní licence – tzn. v letech 1993 až 2017 Česká pošta s. p.\n\nTisk poštovních známek zajišťuje v České republice Poštovní tiskárna cenin Praha a. s. již od roku 1992, dříve Česká pošta Technická ústředna spojů a ještě dříve od roku 1952 jakožto Účelová poštovní tiskárna ministerstva spojů pro tisk poštovních známek a jiných tiskovin vyžadující vysoký stupeň ochrany.\n\nPoštovní známky, celistvosti a celiny všech známkových zemí do roku 1945 včetně jsou v Česku považovány podle zákona č. 71/1994 Sb. za předměty kulturní hodnoty a lze je vyvézt z území České republiky, pouze jsou-li doloženy osvědčením k vývozu.\n\nCelá řada poštovních známek byla inspirována podle fotografií známých fotografů. Například známka amerického ministerstva financí vydaná v roce 1962 u příležitosti stého výročí zákona o usedlostech (stát daroval osídlenci zdarma 64 ha státní půdy na západě s podmínkou, že na ní bude žít a obdělávat ji). Ta je založena na snímku amerického fotografa Freda Hultstranda. Fotografii pořídil v Miltonu v Severní Dakotě a jsou na ní John a Marget Bakkenovi a jejich dvě děti, Tilda a Eddie, před svým domem z travních drnů v roce 1898. Před domem je také malý pes. John Bakken byl synem norských přistěhovalců, kteří přišli do Miltonu v roce 1896. Vzhledem k tomu, že na známkách v USA nemouhou být zobrazovány žijící osoby, byly obě děti vyretušovány kupkou sena. Je však ironické, že v době vydání známky byl ještě naživu John Bakken – bylo mu 92 let. Tato fotografie byla použita i na norské poštovní známce v roce 1975 pro připomenutí 150. výročí norské emigrace do Ameriky. Děti na této známce byly ponechány, jedná se o přesnější obraz z původní fotografie.\n\nV roce 1998 se na známku o nominální hodnotě 32 centů americké poštovní služby u příležitosti oslavné série 30. let dvacátého století dostala fotografie \"Matka přistěhovalkyně\" portrétní fotografky Dorothey Langové. Tisk známky byl neobvyklý, neboť dcery Katherine McIntosh (vlevo) a Norma Rydlewski (v náručí Thompsonové) byly ještě v době tisku naživu a je velmi neobvyklé pro poštovní služby tisk známky s podobiznami jednotlivců, kteří nejsou po smrti nejméně 10 let.\n\nFilatelistická odchylka je jakákoliv odlišnost od předepsaného normálu poštovní ceniny. Jedná se o odchylky v obraze, barvě, papíru, lepu, oddělování a případně i použití poštovní ceniny.\n\nPravděpodobně všechny poštovní známky Rakousko-Uherska jsou volné dílo i podle přísného českého autorského zákona.\nZnámým rytcem byl Ferdinand Schirnböck (1859–1930), návrhářem Koloman Moser (1868–1918).\n\nPrvní známky ve skandinávských zemích se objevují okolo poloviny 19. století. Finsko vydalo první známky v hodnotě 5 a 10 kopeken v roce 1860. První norská známka s vodotiskem v hodnotě 4 skillingů a první švédská známka v pěti hodnotách 3, 4, 6, 8 a 24 skillingů se objevily ve stejném roce 1855.\n\n\n"}
{"id": "59924", "url": "https://cs.wikipedia.org/wiki?curid=59924", "title": "Leonberger", "text": "Leonberger\n\nLeonberger je mohutné psí plemeno, pocházející z Německa, jehož název je odvozen od města Leonberg.\n\nPočátky plemene se datují k roku 1846. Leonbergerský pes vznikl záměrem Heinricha Essiga, který byl městským radním v městečku Leonberg u Stuttgartu v Německu. V městském znaku se nachází lev, a to zřejmě Heinricha Essiga inspirovalo k tomu, aby vytvořil plemeno podobajícímu se lvovi. Essig vlastnil velkou smečku psů, a tak s nimi začal dělat pokusy. Spářil černobílého landseera s dlouhosrstým bernardýnem. Po dalším křížení čtyř generací zařadil do chovu pyrenejského horského psa.\n\nNa území dnešní České republiky se leonberger dostal v 80. letech 19. století. Prvními zapsanými jedinci byly feny Asca v. Schloss Almegg a Bianca v. d. Douglasfichte, které byly dovezeny z oblasti současného Rakouska. První chov v Československu byl zaznamenán v roce 1947. V České republice je chov leonbergerů s průkazem původu FCI (doklad o tom, že pes má prokazatelné 4 generace předků) realizován prostřednictvím chovatelských klubů a na webových stránkách těchto klubů jsou seznamy chovných jedinců, případně odchovaných štěňat.Tento chytrý obr téměř vyhynul během 2. světové války, ale v posledních dvaceti letech získal dobré postavení jak ve své mateřské zemi, tak v Severní Americe a Velké Británii.\n\nLeonberger je věrný, inteligentní, přítulný a dobrý hlídací pes. Jsou to zábavu milující psi, zcela oddaní a chránící svou lidskou rodinu, především její mladší členy. Potřebují být nedílnou součástí rodiny. Plemeno je chováno převážně jako rodinný společník a hlídací pes. Přestože je dobrý hlídač, je k lidem přátelský. Zasahuje jen při ohrožení majitele nebo majetku. U leonbergera je velmi důležitá vyrovnaná, spíš přátelská, povaha. Nesmí být ani bázlivý a ani k lidem i psům agresivní.\n\nLeonberger je velký, silný, svalnatý, ale přesto elegantní pes. Vyznačuje se harmonickou stavbou těla a sebevědomým klidem při živém temperamentu. Především pes je silný a mohutný. Podle standardu plemene má ideálně leonberger dostatečně širokou lebku, přiměřeně hlubokou. Čenich je široký, ale ne příliš krátký a hranatý. Mírný stop je bez vrásek. Oči jsou středně velké, tmavé. Pysky má černé, dobře přiléhající, koutky nesmějí být otevřené. Čelisti jsou silné, s dokonalým, pravidelným a úplným nůžkovým skusem. Uši jsou vysoko nasazené, položené těsně na hlavě, ne však příliš vzadu, stejně široké jsou dlouhé, se zaoblenou špičkou, dobře osrstěné a zavěšené. Krk je silný, přiměřeně dlouhý a bez laloku. Plece jsou dobře položené, lokty má blízko hrudníku, rovné, se silnými kostmi. Pánevní končetiny jsou silné a svalnaté, dobře zaúhlené, při pohledu zezadu rovnoběžné. Tlapy jsou sevřené, okrouhlé, s blanou mezi prsty, černé nášlapné polštářky. Trup je o něco delší než výška v kohoutku, silný hřbet a bedra, hruď hluboká, bedra dobře klenutá, hrudník nesmí být sudovitý. Ocas je dobře osrstěný, nesený pod úrovní hřbetu, nikdy ne příliš vysoko nebo přetočený. Srst je středně měkká až tvrdá, přiměřeně dlouhá, těsně přilehlá, s dobrou podsadou. Může být i mírně vlnitá, ale ne kudrnatá. Velmi výrazná hříva na krku a hrudi. Barva srsti je světle žlutá, zlatá až červenohnědá, vždy musí být černá maska. Vyskytují jedinci s příměsí černé barvy v srsti, ale černá barva nesmí určovat celkový vzhled.\n\nVáha není standardem daná, obvykle dosahují hmotnosti 40 až 70 kg, případně i více. Výška v kohoutku psa je 72 až 80 cm, feny 65 až 75 cm.\nPodle standardu plemena je ideální výška 76cm u psa a 70cm u feny.\n\n\n"}
{"id": "59932", "url": "https://cs.wikipedia.org/wiki?curid=59932", "title": "Arad (župa)", "text": "Arad (župa)\n\nArad (srbsky Арад) je župa (județ) na západě Rumunska u hranic s Maďarskem, její hlavní město je Arad.\n\nŽupa hraničí na severu s župou Bihor, na jihu s župou Timiș , na východě s župami Hunedoara a Alba, na západě pak s Maďarskem. Její území je na západě hornaté, hřebeny ale nepřevyšují výšku 1 000 m; na východě je pak úrodná nížina. Hlavní řekou protékající zde je Mureș, ten protéká i hlavním městem Aradem. V severní části župy pak ještě vytéká do Maďarska další řeka, Crișul Alb. Díky svojí blízkosti k hranicím s Maďarskem a vhodné krajině patří tato oblast k nejrozvinujtějším v zemi, je navíc cílem mnoha zahraničních investicí, většinou právě již ze zmíněného Maďarska. Údolím řeky Mureș vede i důležitá železniční trať, spojující Arad s Bukureští.\n\n"}
{"id": "59936", "url": "https://cs.wikipedia.org/wiki?curid=59936", "title": "Wallis a Futuna", "text": "Wallis a Futuna\n\nWallis a Futuna (francouzsky \"Wallis et Futuna\") je francouzské zámořské společenství tvořené skupinou tří vulkanických tropických ostrovů (Wallis (Uvea), Futuna a Alofi) s rozptýlenými útesy v jižním Tichém oceánu mezi Fidži a Samoou.\n\nSprávním střediskem ostrovů je Mata-Utu.\n\nAčkoliv byly ostrovy objeveny Nizozemci a Brity v 17. a 18. století, první se na ostrovech usadili Francouzi. V roce 1837 přijeli na ostrovy francouzští misionáři a konvertovali původní obyvatelstvo na katolictví.\n\n5. dubna 1842 po částečné vzpouře původních obyvatel byla Francie požádána o ochranu. 5. dubna 1887 královna Uvey souhlasila s francouzským protektorátem. Králové Sigave a Alo ležících na ostrovech Futuna a Alofi se připojili 16. února 1888. Ostrovy byly spravovány z francouzské kolonie Nová Kaledonie.\n\nV roce 1917 se vyčlenila jako samostatná kolonie Wallis a Futuna stále pod správou Nové Kaledonie. V roce 1959 se změnil status na francouzské zámořské teritorium.\n\nOstrov Wallis je pojmenován po anglickém průzkumníkovi Samuelovi Wallisovi.\n\nHospodářství Wallisu a Futuny je založeno zejména na pěstování banánů, ze kterého mají ostrovy nejvyšší příjmy, dále se zde pěstují kokosy, pepř, kakao a exotické ovoce. Země má taktéž silně rozvinutý rybolov, který ovšem slouží pouze jako místní zdroj potravy. Mezi další činnosti se řadí chov prasat a drůbeže, ovšem většina masa se dováží z okolních zemí. Stát je v dnešní době závislý na finančních dotacích z Francie, země je velmi chudá, ale mohla by prosperovat z cestovního ruchu. Nerostné suroviny zde nebyly nalezeny.\n\nOblast zahrnuje ostrov Wallis (nejvíce obydlený), ostrov Futuna, neobydlený ostrov Alofi, a 20 dalších neobydlených ostrovů, tedy celkem 274 km². Pobřeží ostrovů má délku 129 km. Nejvyšší bod oblasti je Mont Puke na ostrově Futuna (765 m n. m.).\n\nOstrovy mají horkou, deštivou sezónu od listopadu do dubna a studenou a suchou od května do října. Srážky nabývají od 2500 do 3000 mm za rok. Průměrná vlhkost vzduchu je kolem 80 % a průměrná teplota 26,6 °C.\n\nPouze 5 % z celkové rozlohy ostrovů tvoří orná půda. Velkým problémem státu je kácení lesů (zbývají už jen malé části původních lesů) kvůli používání dřeva jako hlavního zdroje paliva. Následkem kácení lesů je náchylnost horských oblastí Futuny k erozi. Na ostrově Alofi nejsou žádná stálá obydlí kvůli nedostatku pitné vody.\n\nZemě je rozdělena do tří tradičních království: Uvea (na ostrově Wallis), Sigave (na západní straně ostrova Futuna) a Alo (na ostrově Alofi a na východní straně ostrova Futuna). Pouze ostrov Uvea je dále rozdělen na tři části.\n\n"}
{"id": "59938", "url": "https://cs.wikipedia.org/wiki?curid=59938", "title": "Kliper", "text": "Kliper\n\nKliper byla mnohonásobně použitelná kosmická loď vyvíjená v RKK Eněrgija od roku 2000 jako náhrada za kosmické lodě Sojuz.\n\nPrvní zkušební let Kliperu se původně plánoval na rok 2011, první pilotovaný na rok 2012, ovšem v případě bezproblémového přísunu potřebných financí. Podporu Roskosmosu a finance projekt nezískal, tak se v létě 2006 práce na Kliperu prakticky zastavily.\n\nPráce na konstrukci pilotovaných kosmických lodí vždy patřily v RKK Eněrgija k prioritním.\nDokonce i v devadesátých letech se připravovala modernizace lodí Sojuz TM na verzi Sojuz TMM, Sojuz TMS. V druhé polovině devadesátých let se v Eněrgiji zrodil návrh nové lodi tvaru vztlakového tělesa - varianta na půl cestě mezi okřídleným Space Shuttlem a kapslí Sojuzu.\nByla spočítána aerodynamika tělesa, model testován v aerodynamickém tunelu, zvažovány různé velikosti těchto manévrujících návratových těles.\n\nV letech 2000-2002 probíhaly další ověřování letových vlastností návrhu lodi, ale těžká finanční situace v oboru nedávala naději na realizaci projektu. Roku 2003 dokázala společnost Eněrgija změnit situaci a získala pro pokračování projektu podporu Roskosmosu. Nyní se konstruktéři začali detailně věnovat vnitřnímu uspořádání lodi.\n\nV únoru 2004 byla o projektu informována veřejnost. V souvislosti s nedostatkem financí byl kladen důraz na spolupráci s dalšími kosmickými agenturami. Téhož roku projevila zájem o Kliper ESA, ale požadovala radikální přepracování koncepce podle svých potřeb - loď měla být schopna přistát na letišti jako letadlo. Během necelého roku ve spolupráci s OKB Suchoje a CAGI byla rozpracována koncepce křídlaté verze Kliperu. V té době byl v RKK také vyrobena kompetní maketa lodi.\n\nFinanční účast v programu (60 mil euro na předběžné práce) rada ministrů EU v prosinci 2005 odmítla. Roskosmos 18. ledna 2006 oznámil zahájení tendru na novou opakovaně použitelnou pilotovanou kosmickou loď. S projekty se přihlásily RKK Eněrgija (Kliper), GKNPC Chruničeva (s projektem vycházejícím z lodi TKS) a NPO Molnija (raketoplán MAKS). Žádný z návrhů nebyl shledán zcela uspokojivým a když v červenci 2006 ESA navrhla Roskosmosu tvorbu nového transportního systému na základě lodí Sojuz a ATV, byl konkurs přerušen. V červenci 2006 ruská vláda schválila koncepci rozvoje pilotované kosmonautiky do roku 2030. Koncepce předpokládaly postupné vytvoření kosmického dopravního systému, osvojení okolí Země, Měsíce a let na Mars. V části věnované dopravním systémům byl prvořadým úkolem modernizace lodi Sojuz, dále vytvoření orbitálního tahače Parom a teprve poté by přišel na řadu Kliper.\n\nOd června 2006 RKK Eněrgija práce na Kliperu omezila na minimum a po odvolání propagátora projektu ředitele Eněrgije Nikolaje Sevasťanova v červenci 2007 Roskosmos ani Eněrgija Kliper nepřipomínali. V dubnu 2008 Eněrgija však zveřejnila opět dva návrhy budoucí pilotované lodi – modernizovaný zvětšený Sojuz a další variantu Kliperu – loď startující se složenými křídly, která se rozkládají při přistání.\n\n\nKonstrukčně Kliper sestává z návratového modulu a orbitálního úseku. Hlavní zvláštností je opakovaně použitelný návratový modul typu vztlakového tělesa s tvarem zaoblené žehličky. Významně vyšší poměr vztlak/odpor (0,6-1,8 při nadzvukové rychlosti proti 0,25-0,3 u kapsle Sojuzu) dovoluje provést klouzavý sestup v horních vrstvách atmosféry, což snižuje tepelné namáhání a umožňuje využít mnohonásobně použitelný tepelný štít. Konstrukce také umožňuje návratovému modulu boční manévr až do 500-600 km, přičemž Sojuz může uhnout maximálně o 70-80 km.\n\nOrbitální úsek je sestaven na základě orbitálního úseku Sojuzu. Ze Sojuzu jsou převzaty také systémy přibližování a spojování s orbitální stanicí. Orbitální úsek Kliperu zahrnuje též vodu a vzduch pro samostatný let, část elektrických a řídících systémů lodi (nejhodnotnější prvky těchto systémů jsou umístěny v návratovém modulu) a motory pro manévry na orbitě, ty se předpokládaly s palivem etanol/kapalný kyslík. Manévrovací schopnost lodi je cca 420 m/s.\n\nOkřídlená verze (2005) kromě přidání delta křídla jinak zachovala trup verze původní, přičemž se značně zlepšily letové vlastnosti (poměr vztlak/odpor se zvedl na 4-5), což umožnilo přistání na letišti. Ovšem za cenu zvýšení hmotnosti lodi o cca 0,5 tuny a poklesu váhy nákladu o 200 kg.\n\nPodle informací RKK Eněrgija měl být start Kliperu možný ze všech ruských kosmodromů, kde jsou startovací komplexy Sojuz, tedy z Bajkonuru a Plesecku.\n\nV původním projektu RKK Eněrgija se pro start Kliperu předpokládalo využití výrazně zmodernizované rakety Sojuz pod novým názvem Oněga. Nicméně z finančních i časových důvodů později Eněrgija navrhla použití ukrajinsko-ruské rakety Zenit 2.\n\n"}
{"id": "59940", "url": "https://cs.wikipedia.org/wiki?curid=59940", "title": "Mureș", "text": "Mureș\n\nMaruše ( , , , , někdy i \"Maroš\") je řeka v Maďarsku (Csongrád) a Rumunsku. Historický název řeky je \"Marsius\". Je to levý přítok Tisy (povodí Dunaje). Je dlouhá 725 km. Povodí má velikost přibližně 30 000 km².\n\nPramení v pohoří Giurgeu ve východní části rumunských Karpați. Řeka má převážně horský charakter a protéká Sedmihradskem, župami Harghita, Mureș, Alba, Hunedoara a Arad. Poté vtéká do Maďarska, tam protéká župou Csongrád (Velká dunajská kotlina). U města Segedín se vlévá do Tisy.\n\n\nZdroj vody je smíšený. Největší průtok nastává na jaře.\n\nVodní doprava je možná pro lodě s malým ponorem od ústí do města Alba Iulia. Na řece leží rumunská města Reghin, Târgu Mureș, Aiud, Alba Iulia, Deva a Arad a také maďarská Makó a Segedín. Podél řeky vede jedna z hlavních cest z Panonie do Sedmihradska.\n"}
{"id": "59954", "url": "https://cs.wikipedia.org/wiki?curid=59954", "title": "IBM Lotus SmartSuite", "text": "IBM Lotus SmartSuite\n\nLotus Smart Suite je kancelářský balík původně dodávaný společností Lotus Software, kterou ale později zakoupila společnost IBM.\n\nV polovině devadesátých let minulého století konkuroval podobným balíkům jako Microsoft Office, WordPerfect Office a další. Na rozdíl od MS Office se po roce 1995 vlivem špatné propagace a nedostatečné marketingové kampaně nedokázal prosadit v konkurenci produktů společnosti Microsoft. Přesto tento produkt přežil a používá se v hojné míře v anglicky mluvících zemích a to především v USA.\n\nZajímavá byla verze Lotus Smart Suite portovaná do jazyka Java, která mohla být provozována online. Přišla ale v době, kdy ještě nebyla dostatečná kapacita linek a výkonů klientů.\n\nLotus SmartSuite pro Microsoft Windows obsahuje následující aplikace:\n\n\nFirma IBM přestala tento software prodávat a také ohlásila konec jeho podpory k 09/30/2014.\n\nK dispozici je také starší SmartSuite pro OS/2 Warp 4.0, který obsahuje pět hlavních aplikací (Word Pro, 1-2-3, Freelance Graphics, Approach, Organizer). Některé jeho funkce jsou však už zastaralé. Jeho poslední verze 1.7.2 (Fixpack 3) byla vypuštěna v roce 2004.\n\nNěkteré verze aplikací byly lokalizovány do češtiny. Do budoucna se chystá verze Lotus Smart Suite 9.9 pro Windows Vista.\n\n\n"}
{"id": "59955", "url": "https://cs.wikipedia.org/wiki?curid=59955", "title": "Pleso", "text": "Pleso\n\nPleso je označení pro ledovcové jezero v Tatrách na Slovensku. V Polsku se označují \"staw\", což je ale označení pro jakékoli jezírko.\n\nVe slovenských Vysokých a Západních Tatrách je 87 ples, v polských 48 ples, v Nízkých Tatrách 2 plesa. Z tatranských ples je asi 105 trvalých, ostatní mizí na jaře, nejpozději na podzim. Plocha všech 135 ples je téměř 3 km² a celkový objem je asi 12 mil. m³.\n\nNejvětší a nejhlubší je na Slovensku Veľké Hincovo pleso (20,08 ha, 53 m)Nejvýše položené stálé pleso je Modré pleso (0,4 ha, 4,5 m hluboké) ležící pod masivem Malého Ľadového štítuNejvýše položené nestálé pleso je Baranie pliesko (2 207 m n. m.)Nejdéle zamrzlým plesem je Vyšné Wahlenbergovo pleso. Na jeho hladině se led udrží až po 270 dní v roce.Nejníže položené ve Vysokých Tatrách na Slovensku jsou Rakytovské plesá (1 307 m n. m.), resp. Čierne pleso v Batizovské dolině (1 240 m n. m.)Nejníže položené v Západních Tatrách na Slovensku je Pleso pod Zverovkou (983 m n. m.)Nejníže položené v Polsku jsou Toporowe Stawy (1 100 m n. m.)Největší pleso celých Tater je Morskie oko (34,54 - 34,92 ha, hloubka 50,8 m) na polském území Tater.Nejhlubší pleso celých Tater je Wielki Staw Polski (79,3 m).\n\nTeplota ples (kromě níže položených a mělkých) je i v létě na povrchu maximálně 15 °C. V zimě se na všech plesech vytváří ledová pokrývka tlustá okolo 50 cm. Jako poslední rozmrzají v září Zmrzlé, Zamrznuté či Ľadové pleso. Přítoky ples jsou většinou podpovrchové, některé mají i povrchový přítok např. Popradské pleso. Některé mají i povrchový odtok.\n\nPlesa vznikla během pleistocénního zalednění působením ledovců a po jejich ústupu. Tvoří vodní výplň pánví, které vyhloubily do dna dolin ledovce.\n\n\nPlesa postupně zanáší horninový materiál, který se do nich dostane při srážkách (příklad bývalého Lievikového plesa). Jinou možností je u níže položených ples zánik vegetací, nejčastěji rašelinou (příklad bývalého Slepého plesa). Další možnost je u morénových ples porušení těsnosti morény, za kterou se pleso nachází (příklad v minulosti asi největšího tatranského plesa, po kterém zůstala asi 60-hektarová pánev \"Christlovej\" s rašeliništi a jimi protékající Studený potok).\n\nPlesa zadržují vodu a vyrovnávají povrchový i podpovrchový odtok. Čistota vody je vysoká. Proto mají důležitý vodohospodářsky význam jako zásobárna vysoce kvalitní pitné vody.\n\n\n"}
{"id": "59960", "url": "https://cs.wikipedia.org/wiki?curid=59960", "title": "Ira Levin", "text": "Ira Levin\n\nIra Levin (27. srpna 1929 v New Yorku – 12. listopadu 2007 v New Yorku) byl americký spisovatel, autor divadelních her a písní.\n\nNarodil se během hospodářské krize v židovské rodině na Manhattanu. Jeho otec měl hračkářství. Později se rodina přestěhovala do Bronxu. Po absolutoriu studia filozofie a angličtiny na New York University psal Levin scénáře pro televizi. Svůj první román \"Polib mne a zemřeš\" (\"A Kiss Before Dying\") napsal ve svých 22 letech. Levin byl neobyčejně nadaný a přizpůsobivý autor, vynikající autor v žánru thrilleru a v komediálním žánru. Napsal například hru \"No Time For Sergeants\", podle které byl později natočen populární film.\n\nLevinovým největším divadelním úspěchem je komediální thriller \"Osidla smrti\" (\"Deathtrap\") uváděný na Broadwayi od 26. února 1978 do 13. června 1982. Jedná se o jednu z nejdéle uváděných her na Broadwayi. V roce 1982 byl podle hry natočen film s Christopherem Reevem a Michaelem Cainem.\n\nNejznámější Levinův román je \"Rosemary má děťátko\" (\"Rosemary's Baby\"), hororový příběh o satanismu. Kniha byla zfilmována, stejně jako jeho další romány \"Polib mne a zemřeš\" (dvakrát), \"Hoši z Brazílie\" (\"The Boys from Brazil\", dvakrát), \"Stepfordské paničky\" (\"The Stepford Wives\", dvakrát) a \"Někdo se dívá\" (\"Sliver\"). V knize \"Hoši z Brazílie\" Levin píše o nacistickém válečném zločinci Josefu Mengelem, snažícím se vytvořit armádu Hitlerových klonů. Působivost románu umocňuje realistické podání příběhu.\n\nStephen King popsal Levina jako „švýcarského hodináře napínavých románů, který z nás ostatních dělá levné stánkové prodejce“. Chuck Palahniuk označuje ve své knize \"Podivnější než fikce: pravdivé příběhy\" (\"Stranger Than Fiction: True Stories\") Levinovo dílo za „chytré, aktualizované verze legend, které si lidé našich kultur vždy vyprávěli“.\n\n\n\n\n"}
{"id": "59965", "url": "https://cs.wikipedia.org/wiki?curid=59965", "title": "Panslavismus", "text": "Panslavismus\n\nPanslavismus (slovanská vzájemnost, všeslovanství) je idea jednoty slovanských národů. Může mít politický nebo kulturní charakter (buď sjednocení politické, náboženské nebo kulturní).\n\nZa zakladatele panslavismu je považován chorvatský misionář Juraj Križanić. V moderní době se z panslavismu vyčlenilo takzvané novoslovanství, jehož českým představitelem byl Karel Kramář.\n\nJiž v dobách humanismu a renesance se objevily první vlaštovky budoucího relativně vlivného a silného panslavistického hnutí (Juraj Križanić, Vinko Pribojević, Mavro Orbini atd.). Byli však nadchnuti slávou dávných impérií a podobnou optikou viděli i slovanské národy. Nicméně až v dobách, kdy se po Evropě šířily myšlenky nacionalismu a především pangermanismu začaly živnou půdu hledat také i ideje panslavistické. Všeslovanská idea, ať už kulturní, či politická se proto začala šířit v první polovině 19. století. Slovanské národy již delší dobu procházely obrodnými procesy, rozvíjela se nová kultura a literatura.\n\nMnozí Slované však stále žili v mnohonárodnostních říších, jejichž cíle nebyly slučitelné s národnostními a obrozeneckými záměry. Západní Slované (Češi, Moravané, Slováci, Poláci) žili v područí Rakousko-Uherska, jižní Slované pak byli součástí jak Vídně, tak i Osmanské říše. Myšlenky francouzské revoluce, či v jihoslovanském prostředí francouzská správa ukázaly mnohým, že spravedlivější společnost existuje.\n\nPanslavistické hnutí šířili tehdejší spisovatelé a další umělci. V Čechách a dalších zemích, například jihoslovanských, našlo velkou odezvu. Vznikala díla, písně, práce oslavující jednotu slovanských národů. Rozvíjela se slavistika. Někteří ze spisovatelů dokonce začali hlásat myšlenku jediného slovanského národa. V českém prostředí byla populární idea, že Slované mají být zastřešeni nejmocnějším příbuzným státem, tedy Ruskou říší. Rusofilské nálady lze vysledovat i u některých dalších zemí, například v Srby obývaném jižním Uhersku.\n\nPanslavistické ideje a názory se střetávaly s realitou tehdejšího světa, kdy mnohé velmoci (včetně Ruska) bojovaly tvrdě v Evropě o rozšíření vlivu a jakákoliv idea, která byl pomohla získat sympatie místního lidu byla klíčová. V mnohých zemích, a nejsilněji snad v Bulharsku myšlenky osvoboditelské a spasitelské role Ruska padly na úrodnou půdu. Srbové i Bulhaři často cestovali do Ruska, kde mohli (na rozdíl od Turecka) získat vzdělání a mnohdy se ani nevraceli, z obav, že je bude osmanská moc trestat za separatistické aktivity. Většina obyvatelstva slovanských zemí však byla v této době stále ještě negramotná; vyšší vzdělání bylo možné získat pouze v zahraničí (ať už v Rusku, či Itálii, Francii, nebo Německu – výjimkou však byly české země, kam také chodila studovat řada obrozenců) a proto byly spolky vzdělanců podporující jednotu slovanských národů víceméně po dlouhou dobu jen okrajovou záležitostí.\n\nV Chorvatsku se rozvíjelo za přispění českých i slovenských umělců hnutí známé jako ilyrismus, které však stálo proti cílům centra říše, což vedlo k jeho postupnému útlumu a zániku. V mnohých dalších zemích se objevovala podobná hnutí, mnohdy s velkolepějšími záměry. Na Ukrajině byla na krátkou dobu zformována Cyrilometodějská společnost, která hlásala rovnost slovanských národů a žádala jejich spojení do jednoho státu.\n\nPanslovanská aktivita vyvrcholila Slovanský sjezd v Praze v roce 1848. Na sjezdu se probírala celá řada témat, tehdy slovanské národy tížící; kromě rakouských Slovanů přicestovali také i zástupci Ruska. Z těch hlavních otázek se do popředí dostalo to, jak čelit pangermanismu a jak uplatnit právo na sebeurčení národů. Tehdy byla vytvořena také i všeslovanská vlajka (tu později převzala jako státní vlajku Jugoslávie) a píseň Hej Slované.\n\nAktivity požadující prosazování zájmů slovanských národů v rámci Rakouska později oslabovaly a do popředí se dostal další proud, austroslavismus. Na jeho úspěch měl především vliv ten fakt, že celá řada lidí (např. Ľudovít Štúr, Karel Havlíček Borovský etc), která původně prosazovala myšlenku sjednocení Slovanů pod ruským carem, po návštěvě Ruska pochopila kulturní odlišnost střední i východní Evropy a hledala umírněné a politicky průchodné řešení, ovšem bez potřeby rezignovat na vlastní národní ideály.\n\nRuský politický panslavismus má kořeny v polovině 19. století po prohrané Krymské válce. Tehdy politikové poraženého Ruska přehodnotili svůj původně velmi kladný až nekriticky obdivný vztah k tehdejším evropským mocnostem (dnes by se řeklo \"západním státům\") a s cílem oslabovat tyto \"západní státy\" začali hledat nové spojence v probouzejících se malých nesamostatných slovanských národech. Že šlo jen o vypočítavou politiku dokazuje vztah tehdejšího Ruska k podrobeným Polákům na ruských územích, který celému světu prakticky ukázal, jaké mocenské zájmy Rusko ve skutečnosti mělo. Tehdy také vznikla propagandistická kniha Nikolaje Jakovleviče Danilevského \"Rusko a Evropa\", ve které byla rozpracována idea protikladnosti úpadkového západního germánsko-románského světa a nastupující slovanské civilizace pod hegemonií Ruské říše a mravními ideály ruského pravoslaví.\n\nNa konci 19. století zesílilo slovanské cítění v souvislosti s likvidací evropské části Osmanské říše. Nově vznikající slovanské národy získávaly svobodu, což oživilo myšlenku, že vybudování národních států není tak nereálné, jak se zdá. Češi, Rusové, Poláci a druzí vycestovali do nově nezávislého Srbska a Bulharska a jali se pomáhat s obnovou zaostalých a válkou poničených zemí. Mnohdy však hlavním zájmem v tomto případě nebyla nezištná snaha pomoci druhým, ale fakt, že se nyní pro rakousko-uherský obchod otevřely nové destinace. Češi pomáhali stavět pivovary, rozvíjet školství atd.\n\nZa první světové války vydal Karel Kramář dokument známý jako Slovanská ústava, kde popsal fungování eventuálního všeslovanského státu. Taková slovanská federace, která by vznikla by fungovala pod patronací Ruska a ruština by v ní byla hlavním a komunikativním jazykem.\n\nZatímco po vzniku Československa se mezi západoslovanskými národy od panslavismu upustilo, pro nově vzniklé Království Srbů, Chorvatů a Slovinců se stal hlavní ideologií; za panslavistické byly vybrány i státní symboly, které tak měly reprezentovat jednotu národů země. Nemalý vliv na úpadek panslavismu u západních Slovanů měl československo-polský spor o Těšínsko, Oravu a Spiš. Rovněž bolševická revoluce v Rusku a odklon Ruska od svých tradičních hodnot vedl k úpadku slovanské myšlenky u západních Slovanů. Názorový rozkol mezi bývalými tzv. „rakouskými“ Slovany a východní Evropou se totiž dramaticky prohloubil. Naproti tomu v Království Srbů, Chorvatů a Slovinců se panslovanství stalo nutností z důvodu snahy o sjednocení historicky a kulturně rozdílných slovanských národů v jednom státě.\n\nZa druhé světové války byli Slované nacistickým Německem považováni za třetí „rasu“ (po Židech a Romech) určenou k likvidaci nebo zotročení. Říšský vůdce SS Heinrich Himmler v letech 1940 až 1941 formuloval základy východního generálního plánu (Generalplan Ost), který počítal s likvidací nebo deportací pěti slovanských národů. Ovšem ani tato skutečnost nevedla po skončení konfliktu (jak by se dalo předpokládat) k novému rozmachu panslavismu. Bylo to dáno i tím, že ve všech slovanských státech byly nastoleny komunistické režimy. V sovětském bloku se sice občas panslavistická argumentace používala k zdůvodnění spojenectví mezi Sovětským svazem a dalšími slovanskými státy, ale obvykle byla překryta „socialistickým internacionalismem“. Těchto Všeslovanských výborů se účastnili komunisté z různých slovanských zemí včetně Československa (např. Zdeněk Nejedlý) a které byly personálně propojené s vedením Komunistické strany Sovětského svazu a sovětským Komisariátem (ministerstvem) zahraničních věcí.\n\nNěmecký filozof, teoretik komunismu a politický publicista Karl Marx byl odpůrcem panslavismu. Během revoluce v roce 1848 Marx napsal ve svých Neue Rheinische Zeitung: \"„Teď víme, kde jsou nepřátelé revoluce – v Rusku a ve slovanských provinciích Rakouska… Nesmiřitelný boj, válka až do posledního dechu proti Slovanům, zrádcům revoluce, vyhlazení, terorismus! Ne v zájmu Německa, nýbrž v zájmu revoluce.“\" V roce 1867 při svém projevu v Londýně Marx kritizoval „panslavistickou propagandu“ šířenou z Ruska, a připomněl revoluční léta 1848-49, kdy podle Marxe bylo Maďarsko napadeno, Vídeň zničena a Itálie rozdrcena Slovany bojujícími pod vlajkami Jelačiće, Windischgrätze a Radeckého. Marx také podporoval protiruská povstání v Polsku, protože věřil, že nezávislý polský stát může vytvořit nárazníkovou zónu mezi Ruskem a Evropou.\n\nPanslavistické myšlenky se objevují i dnes, většinou v různých politických i nepolitických sdruženích a spolcích. Spektrum těchto myšlenek je poměrně rozsáhlé – od názorů na potřebu vytvoření společného slovanského státu na federativním principu, až po volnou spolupráci mezi slovanskými národy. Na určitý vzestup panslavismu mají, mimo jiné, vliv události v bývalé Jugoslávii – zejména války mezi Chorvaty, Srby a Bosňáky, považované panslavisty za bratrovražedné boje, kterým je nutno v budoucnosti zabránit. Objevují se i vzpomínky na germanizaci, maďarizaci, druhou světovou válku, tureckou okupaci Balkánu a další negativní historické zkušenosti slovanských národů. Avšak nedávná historická zkušenost slovanských států východního bloku se sovětskou, respektive srbskou okupací, způsobila v těchto zemích marginalizaci panslavistických názorů. Panslavismus tak dnes zůstává populární pouze v pravoslavném Rusku a Srbsku, jejichž občané se nikdy nevzdali myšlenky slovanské jednoty.\n\nPo roce 1990 došlo k nové vlně ruského panslavismu, přibyl sentiment po ztraceném SSSR, do hry se znovu vrátilo ruské pravoslaví jako staronový mravní vzor a objevily se nové teorie o vyvolené rusko-árijské rase (např. Velesova kniha) a také antisemitismus a extrémismus. Není náhoda, že dnešní pravoslavní panslavisté se rekrutují z bývalých důstojníků Sovětské armády a různých politruků a přisluhovačů bývalého režimu, kteří svoje názorové oponenty ostrakizují jako nepřátele Slovanů, bezvěrce a fašisty. Pod vlivem střetu Ruska ze Západem kvůli válce na východní Ukrajině se vrací myšlenka politického sjednocení slovanských národů s ruským státem do boje proti \"bezbožnému Západu\", kterou v České republice prosazují především komunisté a jejich příznivci.\n\nV České republice je za proruskou panslavistickou stranu nepolitického typu považován Českomoravský slovanský svaz, České hnutí za národní jednotu, někdy i Národní strana. Staré komunisty i mladé nacionalisty dal dohromady společný negativní postoj k USA a EU.\n\nPanslavismus prosazují také ruští nacionalisté. Největší takovou skupinou je ruská Slovanská unie a Všeslovanský výbor Ruské federace, který má v České republice svoji odnož Všeslovanský výbor v ČR. Ideologem Všeslovanského výboru a Českomoravského slovanského svazu je Progresívní socialistická strana Ukrajiny vedená proruskou levicovou političkou Natalií Vitrenko. Na posledním sjezdu v Moskvě v květnu 2015 byl zvolen předsedou ultranacionalista a antisemita Oleg Platonov.\n\nVliv panslavismu se však neomezuje jen na uvedené organizace, ale je mnohem širší, je jím například ovlivněno i české školství. \"Výroční zpráva BIS za rok 2017\" uvádí, že „Sovětský svaz prohrál studenou válku, ale sovětskou propagandu nikdo neporazil a její kontinuální vliv nenarušil. Moderní dějiny prezentované ve školách jsou de facto sovětskou verzí moderních dějin a proruským panslovanstvím je do jisté míry zasažena i výuka českého jazyka, resp. literatury (národní obrození).“\n\n\n\n"}
{"id": "59983", "url": "https://cs.wikipedia.org/wiki?curid=59983", "title": "Trebišov", "text": "Trebišov\n\nTrebišov (maďarsky \"Tőketerebes\", německy \"Trebischau\") je okresní město na jihovýchodě Slovenska v Košickém kraji v Zemplínském regionu, je hospodářským a správním centrem regionu. První písemná zmínka je z roku 1254.\n\nOkolí Trebišova tvoří převážně zemědělský kraj. Dominantami jsou úrodné lány, ovocné sady, zelené zahrady, lužní lesy s přírodními rezervacemi a malebné pahorkatiny se scenérií Slanských vrchů, které poskytují možnosti pro rekreaci a odpočinek. Součástí regionu je tokajská vinařská oblast. Trebišov jako centrum jižního Zemplína se rozprostírá v jihozápadní části Východoslovenské nížiny. Nachází se v nadmořské výšce 109 m.n.m. většinou na pravém břehu potoka Trnávka. Město leží 48 km východně od Košic, 12 km jižně od Sečovcí, 25 km jihozápadně od Michalovců a 30 km severně od pohraničního města Sátoraljaújhel.\n\n\n\nMěstem vede cesta I / 79 (Vranov nad Topľou - Slovenské Nové Mesto).\n\nNachází se zde autobusové nádraží ze kterého vyjíždí autobusové linky do okolních měst a vesnic,v provozu jsou také tři linky MHD.\n\nPřes město vedou železniční tratě Trebišov - Vranov nad Topľou a Michaľany - Łupków a širokorozchodná železniční trať Užhorod – Haniska pri Košiciach.\n\n\nVe městě působí i ochotnický soubor Divadlo \"G\", které působí pod vedením Júlia Galgana, divadlo funguje již od roku 1956. Vedle Divadle \"G\" působí i divadlo \"Malé G\", které je složené ze studentů gymnázia. Soubor Divadlo \"G\" je známé po celém Slovensku, zúčastnilo se mnoha soutěžních přehlídek. Divadlo \"G\" znají i zahraniční Slováci z Rumunska, Polska, Maďarska, aj.\n\nV prostorách Městského kulturního střediska sídlí od roku 1986 Zemplínska knihovna v Trebišově, která je regionální veřejnou knihovnou pro okres Trebišov.\nV knihovním fondu se nachází přes 50 000 dokumentů. Knihovna realizuje bohatou klubovou činnost, mnoho kulturně-vzdělávacích akcí pro širokou veřejnost. Každoročně se zapojuje do Týdne Slovenských knihoven a také do projektu V4 Celé Slovensko čte dětem / Vyšehrad čte dětem, v létě organizuje Festival dětské knihy a týdenní dětský letní čtenářský tábor Knihovníček.\n\nMěstský park má rozlohu 62 ha. Vznikl koncem 18. století podle vzoru anglických parků. Dřeviny vysazené v parku byli dovezené z celého světa.\n\n\n\n\n\n\n\n\nSeznam slovenských měst\n\n"}
{"id": "59990", "url": "https://cs.wikipedia.org/wiki?curid=59990", "title": "Hibakuša", "text": "Hibakuša\n\nHibakuša (japonsky 被爆者) označuje osoby, které přežily atomové bombardování měst Hirošima a Nagasaki. Mají právo na státní podporu. \n\nČasto byly vystaveny diskriminaci, protože kolovaly mylné představy ohledně nemoci z ozáření, o níž si mnoho lidí myslelo, že je dědičná nebo dokonce nakažlivá.\n\nDíky velkému vlivu tematiky atomového útoku na japonskou kulturu byly osudy takto postižených lidí opakovaně zkoumány v literatuře i filmu. Mezi známé hibakuša se řadí např. již zesnulý Cutomu Jamaguči, který je zároveň zatím historicky jedinou osobou oficiálně uznanou za člověka přeživšího oba atomové útoky na Japonsko. Jeho osud spolu s osudy dalších 165 hibakuša zpracovává dokument \"Twice Survived: The Doubly Atomic Bombed of Hiroshima and Nagasaki\", který se promítal před Organizací spojených národů.\n"}
{"id": "60013", "url": "https://cs.wikipedia.org/wiki?curid=60013", "title": "Space Shuttle", "text": "Space Shuttle\n\nSpace Shuttle (oficiálně \"Space Transportation System\") byl americký program provozovaný vládní organizací NASA, v rámci kterého byly uskutečňovány pilotované lety do vesmíru za pomoci kosmických raketoplánů. Poslední let se uskutečnil 8. července 2011.\n\nCelkem bylo zkonstruováno 5 plně funkčních exemplářů raketoplánu, jejichž lety byly řízeny z řídicího střediska v Johnsonově kosmickém středisku v texaském Houstonu.\n\nKompletní raketoplán při jeho vzletu tvoří tři části:\n\nCelková délka sestavy raketoplánu Space Shuttle při vzletu je 56,14 m. Vzletová hmotnost se u jednotlivých exemplářů i jejich misí liší a pohybuje se přibližně kolem 2050 tun. Přistávací hmotnost také kolísá a závisí zejména na množství nákladu, dopravovaného zpět na Zemi; obvykle se pohybuje od 90 do 115 tun.\n\nOkřídlený družicový stupeň vyvinul hlavní dodavatel celého raketoplánu. Jedná se o jednoplošník s deltovitým křídlem s dvojí šípovitostí o celkové délce 37,24 m, výšce 17,25 m a rozpětí 23,79 m. Jeho prázdná hmotnost je různá u jednotlivých exemplářů (\"Columbia\" byla nejtěžší) a pohybuje se kolem 90 tun. Družicový stupeň tři hlavní konstrukční části:\n\nProstor pro posádku (7 osob, v nouzových případech až 10 osob) má objem 71,5 m a v jeho prostorách je atmosféra normálního vzduchu o tlaku 1014 hPa. V jeho horní části se nachází \"letová paluba\", vybavená 10 okny, na níž jsou soustředěny prvky řízení, v dolní části je \"obytná paluba\" s bočním průlezem pro nástup a výstup osádky a s průlezem do nákladového prostoru, sanitárním zařízením, kuchyňkou a místy pro odpočinek. Za přepážkou v přední části obytné paluby je umístěna většina řídicí elektroniky včetně pěti palubních počítačů. Pod podlahou obytné paluby se nachází klimatizační zařízení.\n\nŘízení systémů raketoplánu zajišťuje pět hlavních palubních počítačů typu IBM AP-101S (původně AP-101) s výkonem přes 1 milion operací za sekundu a s operační pamětí 256K 32bitových slov. Během kritických fází letu, jako je vzlet a přistání, jsou všechny čtyři počítače propojeny a vzájemně se kontrolují. Pátý, vybavený jednodušším programovým vybavením, slouží jako záloha.\n\nNavigační systém využívá především tří inerciálních plošin IMU (\"), které zásobují palubní počítače informacemi o aktuální orientaci družicového stupně v prostoru a o negravitačních zrychleních (např. působených chodem motorů). Pro jejich nastavování slouží automatické i manuální zaměřovače hvězd. Negravitační zrychlení měří i další souprava čtyř lineárních akcelerometrů. V průběhu setkávacích manévrů slouží ke stanovení vzdálenosti družicového stupně od cíle a relativní rychlosti palubní radiolokátor. Pro navigaci v závěru přistání slouží přijímač systému TACAN. V poslední době se zkušebně užívá navigační systém GPS. Vlastní pilotáž letu zajišťuje prostřednictvím hlavních počítačů autopilot, který může také přebírat příkazy pilotů z ručních ovládacích prvků, umístěných na letové palubě.\n\nKomunikační systém pracuje v pásmech K (15,25 až 17,25 GHz) a S (1,7 až 2,4 GHz). Většina spojení s řídicím střediskem je zprostředkována přes družice systému TDRSS (\"), umístěných na geostacionární dráze. V prvních přibližně 4 minutách letu může systém pracující v pásmu S komunikovat s pozemní stanicí na kosmodromu přímo. Pro spojení s Mezinárodní vesmírnou stanicí v její blízkosti nebo s členy osádky, pracujícími ve skafandrech ve volném prostoru se používá systém pracující v pásmu UKV (243 až 300 MHz). Tento systém slouží také jako záložní pro spojení s pozemními stanicemi.\n\nV trupu je nákladový prostor o rozměrech 18,3×5,2×4,0 m. Je uzavřen dvoukřídlými dveřmi, na jejichž vnitřní straně jsou radiátory chlazení. Chladicí okruh je naplněn glykolem a odvádí teplo z nitra družicového stupně. V trupu se nachází mj. dálkový manipulátor RMS ('), tři palivové baterie s výkonem 3×7 kW (v maximu 3×12 kW) a čtyři nádrže s kyslíkem a čtyři nádrže s vodíkem nutným pro jejich provoz. V zadní části jsou umístěna tři turbočerpadla APU (') hydraulického systému pro ovládání motorů SSME a aerodynamických řídicích ploch.\n\nPod motorovým prostorem je umístěn trupový elevon. Nad motorovým prostorem po stranách kýlové plochy s kormidly a aerodynamickou brzdou jsou připevněny dva moduly manévrovacích motorů OMS ('), každý s jedním motorem OMS o tahu 26,7 kN, 12 řídicími motory RCS (') o tahu 3,87 kN a dvěma vernierovými motory o tahu 111 N. Jako pohonné látky pro OMS a RCS slouží monometylhydrazin a oxid dusičitý. Další modul RCS se 14 motory o tahu 3,87 kN a se dvěma motory o tahu 111 N je zabudován v přídi raketoplánu před prostorem pro posádku.\n\nKonstrukce trupu raketoplánu je vyrobena především z lehkých hliníkových slitin. Pro nejvíce mechanicky namáhané části je použito oceli a titanových slitin.\n\nPovrch raketoplánu je pokryt systémem tepelné ochrany TPS ('), chránícím trup raketoplánu před aerodynamickým ohřevem během sestupu do atmosféry Země. Nejvíce namáhané části, tj. příď trupu a náběžná hrana křídla, jsou chráněny panely z uhlík-uhlíkového laminátu, krytého glazurou ze směsi oxidu hlinitého, oxidu křemičitého a karbidu křemíku jako ochranou proti oxidaci. Spodek trupu a křídla jsou kryty dlaždicemi z vysoce porézního oxidu křemičitého, vyrobené slinutím křemenné vaty, a opatřené černou glazurou, zajišťující vysokou emitivitu (zpětné vyzařování) tepelného záření. Horní část křídla, boky trupu a boky kýlové plochy jsou kryty podobnými křemennými dlaždicemi, avšak s bílou glazurou, zajišťující vysokou reflektivitu (odrazivost) tepelného záření. Celkový počet dlaždic je přes 30 tisíc. Jejich tloušťka kolísá podle předpokládaného tepelného zatížení jednotlivých míst trupu od 25 do 125 mm. Dlaždice nejsou lepeny přímo na hliníkový trup, ale na pružnou podložku z Nomexové plsti (vyrobené z aramidu) a mezi jednotlivými dlaždicemi je ponechána dilatační mezera, zaplněná pružnou ucpávkou z keramické tkaniny. Nejméně tepelně namáhaný vršek trupu (dveře nákladového prostoru) je pokryt panely FRSI (') z Nomexové plsti. Před vyvezením raketoplánu na startovní rampu je celý povrch družicového stupně impregnován vodoodpudivým postřikem.\n\nPro přistání je raketoplán vybaven vysouvacím podvozkem. Pro zkrácení dojezdu po přistání je ve spodní části kýlové plochy zabudován brzdicí páskový padák.\n\nProgram STS byl oficiálně zahájen 5. ledna 1972, kdy prezident Richard Nixon oznámil, že NASA byla pověřena vyvinout mnohonásobně použitelný dopravní prostředek pro lety ze Země na oběžnou dráhu a zpět. Kromě raketoplánu bylo v plánu vyvinout též navazující systém meziorbitálních tahačů a případně i prostředků pro kyvadlovou dopravu k Měsíci a zpět. Tyto navazující projekty, tvořící komplex prostředků označovaných STS však nikdy nebyly realizovány.\n\nZnačné kompromisy proti původním návrhům NASA, které předpokládaly plně mnohonásobně použitelný systém, byly učiněny na základě požadavků ministerstva obrany USA. Projekt se v úvodní fázi několikrát měnil a konečná realizace se dostávala do skluzu zejména pro rozpočtové problémy.\n\nKromě několika funkčních ověřovacích modelů byl konečně postaven první letuschopný exemplář (výr. č. OV-101), který však nebyl vybaven ani tepelnou ochranou, ani kyslíkovodíkovými hlavními motory SSME a byl určen výhradně k letovým zkouškám v zemské atmosféře. Měl být původně pojmenován \"Constitution\" (Ústava), ale na základě celonárodní dopisové kampaně byl na nátlak fanoušků televizního seriálu \"Star Trek\" nakonec pojmenován \"Enterprise\". Jeho slavnostní předání se uskutečnilo 17. září 1976 a v průběhu roku 1977 uskutečnil pět zkušebních klouzavých letů v atmosféře.\n\nPrvním exemplářem, určeným pro lety do vesmíru, byl raketoplán \"Columbia\" (OV-102). Ten byl předán NASA 8. března 1979 a 23. března téhož roku byl letecky na hřbetě letounu Boeing 747-SCA přepraven na kosmodrom do Kennedyho vesmírného střediska. První let do vesmíru (STS-1) absolvoval ve dnech 12. až 14. dubna 1981 s dvoučlennou posádkou. Poslední let do vesmíru (STS-107) absolvoval ve dnech 16. ledna až 1. února 2003 se sedmičlennou posádkou; let však skončil havárií, při které všichni členové posádky zahynuli.\n\nDalší exemplář \"Challenger\" (OV-099) byl předělán z exempláře původně určeného k zatěžkávacím zkouškám a byl předán NASA 30. června 1982. K prvnímu letu odstartoval 4. dubna 1983. Zničen byl při havárii během startu 28. ledna 1986, při které zahynula celá sedmičlenná posádka.\n\nTřetím exemplářem byl \"Discovery\" předaný NASA 16. října 1983. Stejně jako čtvrtý raketoplán \"Atlantis\", dokončený 6. dubna 1985, byl ve službě až do ukončení mise.\n\nPátý raketoplán pojmenovaný \"Endeavour\" byl postaven jako náhrada za zničený \"Challenger\". Do služby byl předán 25. dubna 1991.\n\nZ rozhodnutí vlády USA měly být raketoplány Space Shuttle vyřazeny z provozu po dobudování ISS v roce 2010, avšak toto datum bylo posunuto o rok. Někdy později mají být nahrazeny novým kosmickým dopravním prostředkem - Orion, který bude pro start využívat raketu SLS.\n\nVšechny čtyři vyřazené exempláře byly uloženy do muzeí, Enterprise v New Yorku, Discovery v Washingtonu, Endeavour v Los Angeles a Atlantis na Floridě, na Kennedyho letišti.\n\nOd zahájení provozu raketoplánů v roce 1980 došlo ke dvěma haváriím, při nichž byly zcela zničeny družicové stupně \"Challenger\" a \"Columbia\". V obou případech zahynula celá posádka (7 lidí).\n\nK havárii došlo při startu k letu STS-51L dne 28. ledna 1986 v T +73 sekund. V průběhu vzletu došlo k prohoření těsnění ve spoji mezi dvěma segmenty pravobočního stupně SRB. Následně došlo k přehoření spodního spoje mezi SRB a ET. Stupeň SRB se pak odklonil, svoji špičkou prorazil nádrž ET a došlo k výbuchu (došlo k poškození spodní části ET - nádrže vodíku. Ten pak hořel spolu se vzdušným kyslíkem a způsobil přídavný tah. To způsobilo destrukci přepážky mezi vodíkovou a kyslíkovou částí ET, smísení paliva a oxidačního činidla a mohutný výbuch). Lety raketoplánů byly pozastaveny na dva a půl roku. Na základě výsledků vyšetřování byla změněna konstrukce spojů mezi segmenty SRB a zpřísněna pravidla pro starty za nízkých teplot na kosmodromu. Lety byly obnoveny 29. září 1988 expedicí STS-26 raketoplánu \"Discovery\". Jako náhrada za zničený stroj byl postaven družicový stupeň \"Endeavour\".\n\nK havárii došlo během sestupu atmosférou v závěru letu STS-107 dne 1. února 2003 ve výši 60 km nad Texasem přibližně 15 minut před plánovaným přistáním. Při startu došlo k uvolnění pěnové izolace z ET, která narazila do náběžné hrany křídla raketoplánu a vážně ji poškodila. Při návratu raketoplánu do atmosféry došlo nejprve k destrukci křídla a následně ke zničení celého raketoplánu. Obnovení letů raketoplánů bylo podmíněno splněním řady technických i organizačních změn. Lety raketoplánů byly obnoveny zkušební expedicí STS-114 raketoplánu \"Discovery\" ve dnech 26. července až 9. srpna 2005. Během startu však došlo znovu k odpadávání tepelné izolace nádrže ET, což vedlo k opětovnému přerušení letů raketoplánů. Další raketoplán odstartoval až 4. července 2006. Po havárii raketoplánu \"Columbia\" se již nepočítá se stavbou náhradního exempláře. Byly zrušeny všechny expedice raketoplánů s výjimkou letů k Mezinárodní vesmírné stanici (ISS) nutných pro její dostavbu a opravě Hubblova kosmického dalekohledu (HST), ke které došlo 11.-24.5.2009.\n\nDružicový stupeň po návratu z předchozí mise je dopraven do jedné ze tří montážních hal OPF (Orbiter Processing Facility) k vyložení nákladu a odstrojení, v jehož průběhu jsou demontovány hlavní motory SSME a nahrazeny jinými, které mezitím prošly údržbou. Revizí procházejí také moduly manévrovacích motorů OMS a RCS, které jsou někdy též vyměňovány jako stavební celek. Kontrolou projde i systém tepelné ochrany TPS a je případně opraven a ošetřen. V OPF je do kabiny posádky a nákladového prostoru případně umístěna část užitečného nákladu.\n\nV montážní budově VAB (Vehicle Assembly Building) jsou mezitím na pohyblivém vypouštěcím zařízení MLP (Mobile Launch Platform) sestaveny z jednotlivých segmentů oba startovací stupně SRB a poté je k nim připojena odhazovací nádrž ET. Po ukončení příprav družicového stupně v OPF je tento převezen do VAB, zdvižen jeřábem, otočen do vertikální polohy a připojen k ET. Po dokončení základních prověrek je MLP se sestaveným kompletním raketoplánem převezen pásovým transportérem na jednu ze dvou startovních ramp LC-39A nebo LC-39B (nyní jen LC-39-A), kde je MLP usazen a napojen na pozemní zařízení (rozvody elektrické energie, datové komunikační linky, rozvody dodávky stlačených plynů, provozních kapalin a pohonných látek). Na rampě proběhnou další zkoušky sestavy, završení zkušebním odpočítáváním ke startu.\n\nNa rampě je také naloženo zbývající užitečné zatížení.\n\nVlastní odpočítávání ke startu začíná obvykle tři dny před očekávaným startem za stavu T -43 hodin a obsahuje řadu plánovaných přerušení, z nichž poslední dvě jsou za stavu T -20 min a T -9 min. Vlastní start začíná postupným zážehem hlavních motorů SSME počínaje v T -6,6 sekundy. V čase T -2 sekundy se zažehují motory SRB, které do 2 sekund dosáhnou maximálního tahu. V čase T jsou pyrotechnicky přeseknuty šrouby, kterými je do té doby raketoplán spojen s MLP, a následuje vzlet.\n\nV okamžiku startu je tah motorů SSME nastaven na nejvyšší možnou hodnotu (107 % nominálního tahu) a také motory SRB dávají maximální tah. V T +10 s mine raketoplán nejvyšší patro obslužné věže a stáčí se podél podélné osy tak, aby jeho vertikální osa (kolmá na rovinu křídla) ležela v rovině dráhy, do níž má být naveden. Postupně se také mění klopení, takže původně vertikální stoupání se plynule mění na dopředný let. V T +50 s se snižuje tah motorů SSME na 67 %, aby se snížilo aerodynamické namáhání během změny režimu letu raketoplánu z podzvukového na nadzvukový. Maximální aerodynamické namáhání nastává při T +54 s. Přibližně v T +65 s se opět tah motorů SSME zvyšuje na 100 až 104 % nominálního tahu.\n\nV T +120 až 130 s dohoří motory SRB a startovní stupně SRB se odhazují. Pokračují v letu po balistické dráze a posléze na padácích přibližně v T +410 s dopadají do Atlantiku.\n\nDružicový stupeň poháněn motory SSME pokračuje v letu. Přibližně v T +450 až 460 s, když přetížení dosáhne hodnoty 3G, začnou palubní počítače snižovat tah motorů SSME tak, aby přetížení dále nevzrůstalo. Těsně před dosažením plánované rychlosti se skokem sníží tah motorů SSME na 64 %. K vypojení motorů dochází mezi T +500 až 510 s. O 20 s později je odhozena nádrž ET, která pokračuje po balistické dráze, shoří v atmosféře a její zbytky přibližně v T +86,5 min po startu dopadají do Indického oceánu.\n\nDojde-li k výpadku jednoho nebo více motorů SSME během vzletu nebo jiné závažné závadě na systémech raketoplánu, je nutno vzlet raketoplánu nouzově ukončit. Časy, uvedené v dalších odstavcích jsou uvedeny pro případ výpadku jednoho motoru; v případě výpadku více motorů nebo jiných závad, se podstatným způsobem liší. Časové intervaly se překrývají, někdy lze využít více alternativních způsobů.\n\nPokud se tak stane v době od T +0 do přibližně T +245 s, raketoplán pokračuje v dopředném letu do odhození startovacích stupňů (pokud již k němu nedošlo) tak dlouho, až je spotřebována část pohonných látek z nádrže ET. Pak se družicový stupeň otočí, aby motory SSME nejprve vynulovaly dopřednou rychlost a naopak raketoplán urychlily zpět směrem k místu startu, Po vyčerpání pohonných látek je ET odhozena a raketoplán přistává na KSC.\n\nTento manévr se používá v době od přibližně T +150 s do T +275 s. V tomto případě se raketoplán uvede do více či méně strmě stoupajícího letu, aby vyčerpal přebytečné pohonné látky a po odhození ET družicový stupeň přistává na záložním letišti v západní Evropě nebo západní Africe (podle sklonu plánované dráhy).\n\nPři tomto manévru, který může být uskutečněn po T +260 s, je raketoplán naveden na bezpečnou oběžnou dráhu kolem Země, avšak podstatně nižší než byla plánovaná, a proto není možno splnit úkoly dané mise. Používá se v případě, že nehrozí bezprostřední nebezpečí a raketoplán může setrvat na oběžné dráze delší dobu a případně plnit náhradní úkoly.\n\nTento manévr se používá též po T +260 s, a to v případě, že buď není možno dosáhnout bezpečné stabilní oběžné dráhy, nebo hrozí nebezpečí z prodlení (např. dehermetizace obytných prostor). Družicový stupeň je naveden na takovou dráhu, ze které může uskutečnit přistání na území USA po necelém jednom oběhu kolem Země.\n\nDojde-li k výpadku jednoho motoru SSME po T +305 s, výkon zbývajících motorů spolu se zásobami pohonných látek pro motory OMS obvykle stačí k tomu, aby byl družicový stupeň naveden na plánovanou oběžnou dráhu a mohl tak splnit všechny nebo většinu stanovených úkolů.\n\nPo odhození ET pokračuje družicový stupeň v letu po suborbitální dráze. Po dosažení apogea této dráhy přibližně v T +40 min se zapojí oba manévrovací motory OMS, které zvýší rychlost raketoplánu tak, aby se dostala na stabilní výchozí dráhu. Po prvotní prověrce systémů jsou otevřeny dveře nákladového prostoru, aby mohly začít fungovat radiátory klimatizačního systému. Poté jsou obvykle vypojeny tři z pěti hlavních palubních počítačů pro úsporu elektrické energie.\n\nNásledují operace na oběžné dráze, specifikované úkoly té které mise.\n\nDen před návratem z oběžné dráhy se uskutečňuje důkladná kontrola všech systémů družicového stupně včetně zkušebního zážehu motorů OMS a RCS. V obytné kabině jsou uloženy resp. upoutány všechny předměty.\n\nV den návratu jsou na obytné palubě instalována křesla, posádka si oblékne lehké skafandry a připraví se na sestup.\n\nDružicový stupeň se otočí zádí proti směru letu a jsou zapojeny motory OMS, které sníží jeho rychlost o 85 až 110 m/s. Tím se původní dráha změní na eliptickou s perigeem pod horní hranicí atmosféry. Po ukončení manévru se raketoplán otočí do polohy pro vstup do atmosféry (přídí vpřed, podélnou osou asi 30° nad horizont). Do atmosféry vstupuje družicový stupeň v referenční výši 121 km rychlostí asi 7,6 km/s asi 30 až 35 min před dosednutím na přistávací dráhu a ve vzdálenosti přes 8000 km od místa přistání.\n\nBěhem sestupu atmosférou ztrácí družicový stupeň rychlost díky aerodynamickému odporu. Jeho kinetická energie se mění na tepelnou a okolní vzduch se v rázové vlně ohřívá na vysokou teplotu a ionizuje se. Tepelná energie z rázové vlny se v prvních fázích sestupu částečně přenáší na povrch raketoplánu především zářivým přenosem (radiačně). Povrch se zahřívá na nejvíce zatížených místech až na 1500 °C. V pozdějších fázích sestupu, kdy se raketoplán pohybuje v hustších vrstvách atmosféry, přechází proudění kolem něj z laminárního na turbulentní. K radiačnímu přenosu se přidává i přenos tepla vedením a náběžné hrany mohou být vystaveny teplotám až 1800 °C.\n\nPro urychlení brzdění raketoplán během prvních 20 min po vstupu do atmosféry vykoná dvě střídavě pravotočivé a levotočivé zatáčky. Po dobu 20 minut jsou astronauti vystaveni přetížení maximálně 1,5 g. Po snížení rychlosti na 760 m/s ve výšce kolem 25 km a vzdálenosti přibližně 100 km od místa přistání zahájí raketoplán kontrolované aerodynamické brzdění TAEM (Terminal Area Energy Management), aby do oblasti letiště přiletěl ve výši 9,5 km rychlostí kolem 240 m/s. Poté přejde do zatáčky HAC (Heading Alignment Circle) s poloměrem 5 až 6 km která jej navede rychlostí 150±6 m/s na sestupnou dráhu v ose přistávací dráhy ve výši 3 km, 12,8 km od prahu dráhy asi jednu minutu před dosednutím.\n\nKlouzavý sestup probíhá velmi strmě, pod úhlem 17° až 19° k horizontále (tedy asi sedmkrát strměji, než běžné dopravní letadlo). Dvacet sekund před dosednutím ve výši kolem 500 m je úhel klesání snížen na 1,5° a posádka vysouvá podvozek. Závěrečné podrovnání ve výši 25 m sníží vertikální rychlost na méně než 2,7 m/s. Družicový stupeň dosedá asi 65 m za prahem dráhy přistávací rychlostí mezi 340 a 360 km/h (podle hmotnosti nákladu) nejprve koly hlavního podvozku (pod křídlem), pak se vypouští brzdicí padák. Přibližně 20 až 30 s po prvním dotyku se zemí dosednou na dráhu i pneumatiky příďového podvozku a zhruba o minutu později se raketoplán zastavuje.\n\nDochované exempláře programu Space Shuttle jsou po jeho ukončení vystaveny ve Spojených státech v různých muzeích a vzdělávacích institucích. \"Atlantis\" je od listopadu 2012 vystaven v areálu kosmodromu \"Kennedyho vesmírné středisko (Visitor Complex)\" na Floridě. \"Discovery\" je od dubna 2012 v \"Národním muzeu letectví a kosmonautiky\" v blízkosti Washington, D.C. \"Endeavour\" je od října 2012 vystaven v \"California Science Center\" v Los Angeles.\n\nTestovací exemplář \"Enterprise\" je od roku 2012 v \"Intrepid Sea, Air & Space Museum\" v New Yorku. \"Independence\", maketa raketoplánu v plném měřítku s vnitřním přístupem je v \"Johnsonovo vesmírném středisku\" v Houstonu, je položená na nosiči raketoplánů, modifikovaném Boeingu 747. \"Inspiration\", maketa raketoplánu s veřejně přístupným vnitřním prostorem, je vystavená u \"Síně slávy astronautů Spojených států\" na Floridě.\n\nPrvní slovo názvu, \"space\", je zkrácením dvouslovného termínu \"outer space\", tedy \"okolní vesmír\"; druhá část \"shuttle\" v původním slova významu znamená \"člunek tkalcovského stavu nebo šicího stroje\", tedy součástku, vykonávající nepřetržitý pohyb tam a zpět. V americké angličtině je tento pojem v přeneseném významu používán pro označení dopravního prostředku kyvadlové přepravy (např. vlak, autobus, přívozní loď apod.). Ve spojení \"space shuttle\" tedy znamená \"dopravní prostředek pro kosmickou kyvadlovou přepravu\".\n\n\n"}
{"id": "60015", "url": "https://cs.wikipedia.org/wiki?curid=60015", "title": "Fritjof Capra", "text": "Fritjof Capra\n\nDr. Fritjof Capra, Ph.D. (* 1. února 1939) je americký fyzik pocházející z Rakouska. Zabývá se výzkumem v oblasti kvantové fyziky a systémové teorie. Je autorem celosvětově oblíbených knih, zejména titulů \"Tao fyziky\" a \"Bod obratu\". Je považován za jednoho z ideologů hnutí New Age.\n\nFritjof Capra se narodil ve Vídni, kde na místní univerzitě získal v roce 1966 titul Ph.D. v oboru teoretické fyziky. Poté se zabýval výzkumem v oblasti kvantové fyziky na pařížské univerzitě (1966–68), kalifornské univerzitě v Santa Cruz (1968–70), londýnské univerzitě (1971–74) a na kalifornské univerzitě v Berkeley (1975-88). Na kalifornské univerzitě v Santa Cruz a v Berkeley působil i jako pedagog. Vyučuje na Schumacher College, mezinárodním centru pro studia ekologie v Anglii.\n\nMimo výzkumů v oboru fyziky a systémové teorie se Capra po dobu více než třiceti let zabývá filozofickými a sociálními důsledky současného pojetí vědy. Toto téma prezentoval ve všech svých knihách, více než 50 televizních rozhovorech a dokumentárních filmech a ve světovém tisku. Caprovi byl věnován první díl série BBC \"Beautiful Minds\" (2002).\n\nCapra spoluzakládal Centrum pro ekogramotnost (Centre for Ecoliteracy) v Berkeley, USA. Toto středisko se zabývá propagací ekologických témat ve školství a nabízí ekosemináře pro firemní management.\n\nFritjof Capra žije spolu se svou ženou a dcerou v Berkeley (Kalifornie, USA).\n\n\"Tao fyziky\" (1975) hledá souvislosti mezi teoriemi „nové fyziky“ a koncepcemi taoismu, buddhismu, zenu a hinduismu. Capra tak vytváří novou holistickou vizi světa, kombinující moderní vědu a starou orientální filozofii.\n\nPráce \"Bod obratu\" (1982) je polemikou o vlivu karteziánsko-newtonovského pojetí vědy a světonázoru na všechny současné vědní obory. Capra požaduje syntetizující pohled na svět a novou vizi reality. Na knize se podíleli významní světoví vědci, například Hazel Hendersonová nebo Stanislav Grof. Na základě knihy vznikl i film \"Mindwalk\" (1990), režírovaný Caprovým bratrem Berntem, v hlavní roli s Liv Ullmannovou.\n\n\"Tkáň života\" (1996) představuje osnovu nové vědecké teorie života, opírající se o kritický rozbor historie přírodních věd, o matematiku komplexity a zejména o teorii disipativních struktur a teorii sebeutváření. Propaguje holistické vidění světa a systémový přístup, chápe svět jako síť vzájemně propojených a na sebe působících vztahů – od buněk a pletiv přes organismy, ekosystémy a sociální systémy až k planetárnímu systému Gaia.\n\nCapra je dále autorem knih \"Uncommon Wisdom\" (\"Neobvyklá moudrost\", 1988) a \"The Hidden Connections\" (\"Skrytá spojení\", 2002). Spolupodílel se na pracích \"Green Politics\" (\"Zelená politika\", 1984), \"Belonging to the Universe\" (\"Součást vesmíru\", 1991), \"EcoManagement\" (1993) a \"Steering Business Toward Sustainability\" (\"Nasměrování byznysu směrem k udržitelnému rozvoji\", 1995)\n\nVe všech svých dílech se Capra snaží sdělit, že „\"vše na světě je navzájem skrytě propojeno\"“.\nZ toho vychází jeho požadavek na přechod západní, resp. globální kultury od moderního aristotelsko-karteziánského paradigmatu k paradigmatu postmodernímu, holistickému či integrativnímu. Capra tvrdí, že věda zkoumala předměty svých zájmů na základě mechanistických, snadno kvantifikovatelných modelů, zatímco realita je svou podstatou holistická.\nMatematika komplexity, teorie disipativních struktur a teorie sebeutváření nahrazují tradiční analyzující postupy a metody.\nZatímco zastánci mechanistického modelu tvrdí, že veškeré biologické fenomény mohou být vysvětleny pojmy fyziky a chemie, vitalisté postulují existenci nefyzikálního „koordinátora“ řídícího životní procesy, které se svou podstatou vzpírají mechanistickým vysvětlením. Capra ve svých dřívějších dílech propagoval jako vhodné paradigma „novou fyziku“, později ji však nahradil daleko šířeji pojatým koncepčním rámcem, vizí reality, ve které je život v samém středu pozornosti. Za ideální filozofický a duchovní kontext pro toto nové vědecké paradigma od počátku pokládá filozofickou školu „hlubinné ekologie“.\n\n„Na konci tohoto (myšleno dvacátého) století jsme svědky dvou vývojů, kterou budou mít oba obrovský dopad na život v příštím století. Oba tyto vývoje přímo souvisí se sítěmi a oba se také týkají radikálně nových technologií. Jeden z nich, z těchto vývojů, představuje růst globálního kapitalismu a této společnosti sítí. Druhý vývoj souvisí s vytvořením udržitelných společností, které by byly ekogramotné a které by vycházely z návrhů nebo plánů, které by bylo možné nazývat ekoplánem. Globální kapitalismus v současné době využívá elektronických sítí a cílem globální ekonomiky je i nadále maximalizovat bohatství a moc elit v této společnosti sítí – network society. Naopak cílem ekoinženýrů je maximalizovat udržitelnost života. Tyto dva scénáře, z nichž každý vychází z existence složitých sítí a velice moderních technologií, se blíží k bodu, kdy dojde ke kolizi. Společnost sítí – network society – ničí místní komunity a proto je neudržitelná. Je založená na základní hodnotě kapitalismu, tzn. dělání peněz jen pro peníze a jaksi odstraňuje z této rovnice všechny ostatní ceny. Přesto si ale myslím, že lidské hodnoty se mohou změnit. Nejedná se o přírodní zákony. Stejné elektronické sítě, které umožňují finanční a informační toky mohou mít přece i jiné hodnoty. A tyto jiné hodnoty mohou tvořit tyto sítě. Problémem a úkolem pro nás, pro 21. století, je právě změnit tento hodnotový systém a přenést ho do společnosti sítí pro potřeby lidské spravedlnosti a ekologické udržitelnosti.“\n"}
{"id": "60016", "url": "https://cs.wikipedia.org/wiki?curid=60016", "title": "Tzeltalové", "text": "Tzeltalové\n\nTzeltalové jsou indiáni sídlící v mexickém Chiapasu východně od San Cristóbalu de las Casas a při Panamerické dálnici. Nejvíce je osídlen sever tohoto území, ale také v San Cristóbalu žije řada Tzeltalů.\n\nJsou to lidé dosti malého vzrůstu (160 cm). Statných postav (břemena nosí na zádech s popruhem přes čelo), černých dlouhých rovných vlasů, bronzové pleti. Většina z nich má krevní skupinu 0, tak jako jejich předci Mayové.\n\nDělí se do komunit, přičemž každá komunita se liší krojem, jazykem, zvyky, apod. Mezi komunitami neexistuje velká solidarita.\n\nPozemky neboli milpy se rozdělují do tří typů podle doby výsevu a sklizně. Taková milpa je 8 x 8 \"brazadas\" (1 \"brazada\" = asi 2 m). Pěstuje se převážně kukuřice. Zrna sázejí muži. Při každé setbě se koná hostina, a pozvaní se modlí k \"Třinácti nosičům nebes\". Chovají skot, prasata a drůbež. Slepičí vejce bývá někdy platidlem. V Tenejapě a Cancucu přežívá zvláštní způsob chovu prasat. Indiáni koupí selata od bělochů, vykrmí je a prodají. Poté je kupují v podobě masa od obchodníků.\n\nLidé se zde živí kukuřicí, fazolemi, papričkami chilli, tykvemi, maniokem a sladkými a obyčejnými brambory. V průběhu dne jsou na pochodu 3 hlavní jídla. Snídaně a večeře je tvořena fazolemi a kořeněnými \"tortillami\" (kukuřičnými plackami). K obědu se přidává především dušená zelenina. Například v Tenejapě jsou oblíbenou pochoutkou králíci. V Amatenangu, Aguacatenangu a Pinole se jí káva a bílý chléb. Velice je také oblíben med od divokých nebo domácích včel.\n\nIndiánská komunita je většinou tvořena vesničkou a jejím okolím. V takové vesnici je obyčejně kostel, úřad, škola, několik krámků a domky obyvatel. Dělí se na dvě \"kalpule\", které mají samostatné vedení a obvykle jsou orientovány východ - západ.\nZdejší lidé žijí v chýších malé čtvercové rozlohy s pyramidovitou střechou pokrytou došky, šindelem, pálenými taškami, nebo vlnitým plechem. Stěny jsou z kůlů a rostlinného pletiva někdy oplácány blátem, či vlnitého plechu. Vnitřek je rozdělen na dvě části. Ložnici se skladištěm a obytným prostorem. Někdy bývají i další domky pro kuchyň, výrobu keramiky a parní lázeň. V místnosti pro parní lázeň se polévají studenou vodou rozpálené kameny. V kuchyni se nachází kamenná deska na drcení kukuřice a nizoučký stolek se čtvrtmetrovými židlemi. Nádobí je hliněné, nebo plastové. Lůžko je tvořeno dřevěnou postelí, na které se nachází silná rohož z rostlinného materiálu. Někdy se na zdi nachází kříž ozdobený jehličím ze sosen. Bohatší rodiny mají televizi, či jiné výdobytky moderní civilizace.\n\nMuži jsou oděni v krátké kalhoty a dlouhé košile. Mají červený vlněný opasek, klobouk a kožené sandály. Ženy chodí ve vlněné, tmavě modré až černé sukni, bílé červeně nebo žlutě vyšívané blůze. Dále mají černý opasek, červenou vlněnou stuhu do vlasů, různé náušnice, skleněné barevné náhrdelníky, vlněný tmavý přehoz přes hlavu, boty. Vlasy si obyčejně splétají do copů.\nKu práci slouží sekera, mačeta, zaostřený kůl na rozrývání milp, volský potah, pila, nůž a kladivo. K jídlu používají dřevěné lžíce či kovové.\n\n\n\n\n\nRodina se snaží o to, aby se jí narodilo co nejvíce chlapců. Po porodu vypije matka nápoj z pepře, hřebíčku a kukuřice, potom jde s novorozenětem do parní lázně. Dětem se zezadu na hlavičku přilepuje kousek vosku, nebo se jim na zápěstí navleče červená či modrá nit, aby neztratily duši.\nVěří v Nagual, který na sebe může vzít lidskou nebo zvířecí podobu. Nagualové jsou dobří (trestají hříšníky) a zlí (žerou duše). Tzeltalové věří, že člověk má dvě duše, slabou (může být snědena Nagualy) a silnou (ochrana světce). Naguálové po smrti člověka jednu duši v horách snědí. Ta druhá jde do nebe nebo do pekla.\n\nAtimaltik je místo, kde sídlí stařec, opatrující knihu živých. O letní rovnodennosti Nagualové přicházejí, aby se dověděli o dalších hodech, protože v té knize je napsáno, kdo kdy umře.\nPo smrti se drží u mrtvého stráž po dva dny a dvě noci. Nebožtík se umyje, obleče a položí na dřevěná prkna. Ženy se modlí, bědují a pláčou. Pohřbívá se na hřbitově. V Cancucu se dělá hrob v domě zemřelého. Ten je položen hlavou k západu, s rukama zkříženýma na prsou do nichž mu vloží růženec. Do hrobu dostane láhev s vodou, kukuřičnou drť a hřeben, když jde o muže tak kořalku, když o ženu tak nit.\n\nTzeltalové trpí chorobami, které do země přivlekli Evropané. Jsou to různá virová onemocnění a především kožní choroby. Občas jsou očkováni a v San Cristóbalu jsou jim v muzeu regionálních krojů prodávány různé léky. Do Cristóbalu chodí za obchodem. Prodávají zde výrobky, tkané, pletené a šité. Je zde také čistě indiánské tržiště, kde mohou vydělat na prodeji plodů džungle.\n"}
{"id": "60026", "url": "https://cs.wikipedia.org/wiki?curid=60026", "title": "Auckland", "text": "Auckland\n\nAuckland (maorsky \"Tāmaki-makau-rau\"; též také nazýváno \"Queen City\" - v překladu Město královny nebo \"City of Sails\" - v překladu Město plachet) je největší město Nového Zélandu s 1 618 000 obyvateli. Nachází se na Severním ostrově mezi Manakau Harbour a zálivem Hauraki. Město samotné se rozkládá na mnoha z vyhaslých sopek, které zřetelně vyčnívají z reliéfu země.\n\nZnámé také pod jménem Město Plachet podle přístavů, kde v létě kotví nespočet plachetnic a jachet patřící místním obyvatelům.\n\nNejvyšší budovou je Sky Tower. Poblíž města se nachází největší a nejrušnější letiště na Novém Zélandu.\n\nAuckland byl slavnostně založen britskými kolonizátory 18. září 1840 na půdě získané od domorodého kmene. Jméno Auckland bylo zvoleno na počest lorda Aucklanda (1784–1849).\n\nAuckland od roku 1841 oficiálně fungoval jako hlavní město Nového Zélandu, a to až do roku 1865, kdy tento status převzal díky své poloze a strategickému přístavu Wellington.\n\n10. července 1985 byla v aucklandském přístavu potopena vlajková loď organizace Greenpeace \"Rainbow Warrior\". Teroristický útok, který vyvolal celosvětový skandál, spáchali za pomoci výbušnin agenti francouzské tajné služby, aby znemožnili plánované protesty proti francouzským zkouškám jaderných zbraní. Na potopené lodi zahynul člen posádky, fotograf Fernando Pereira. Rainbow Warrior byl vyzdvižen, ale jeho oprava se ukázala jako nerentabilní – proto byl znovu potopen 2. prosince 1987 v zátoce Matauri, kde se stal umělým základem pro útes a „rybí svatostánek“.\n\nJelikož je město velmi urbanizované, tak je zde mnoho sportovních klubů a týmů. Nejvíce je zde populární rugby, cricket, fotbal a netball. Město také hostilo v letech 1950 a 1990 Hry Commonwealthu, ve kterých je Nový Zéland velmi úspěšný v rugby a netballu.\n\nV celém okrsku města je registrováno 340 základních škol, 80 středních škol a 29 kombinovaných základních a středních škol. Co se týče vysokoškolského vzdělání, tak ve městě je řada významných vědeckých institucí a několik univerzit například University of Auckland, Auckland University of Technology nebo Massey University.\n\n\n\n"}
{"id": "60039", "url": "https://cs.wikipedia.org/wiki?curid=60039", "title": "Vývoz", "text": "Vývoz\n\nExport (nebo vývoz) je objem zboží, služeb (technologií, licencí, autorských práv), který určitý stát je schopen vyrobit a vyvézt do zahraničí.\n\nPro každou zemi je vývoz přínosem; je-li hodnota exportu vyšší než hodnota dovozu, rozdíl tvoří přírůstek hrubého domácího produktu. Velká část dnes bohatých zemí své jmění získala právě díky exportu svých výrobků do zahraničí (například Japonsko, USA).\n\nČistý vývoz (X nebo NX) je rozdíl mezi exportem a importem daného státu: NX = Ex − Im, kde\n(obojí vyjádřené v určité měně, např. Kč)\n\nV případě, že jeho hodnota je kladná, pak vývoz převyšuje dovoz a hodnota NX udává o kolik (peněžních jednotek). V opačném případě dovoz převyšuje vývoz.\n\nPoužívá se k výpočtu Hrubého domácího produktu metodou výdajovou.\n"}
{"id": "60042", "url": "https://cs.wikipedia.org/wiki?curid=60042", "title": "Dovoz", "text": "Dovoz\n\nDovoz (nebo také \"import\") je objem zboží, služeb (technologií, licencí, autorských práv), který určitý stát je schopen dovézt na své území ze zahraničí.\n\nOproti vývozu dovoz již tak pozitivní není. Je-li jeho hodnota vyšší než hodnota exportu, rozdíl tvoří úbytek na hrubém domácím produktu. Všechny vlády zemí, které mají mnohem větší dovoz než vývoz, se proto snaží tuto situaci kompenzovat. Například Česká republika, která byla dlouho zemí s přebytkem dovozu nad vývozem, se v roce 2005 dostala díky zahraničním investicím do stavu aktivní obchodní bilance – export převýšil import, zvýšil se díky tomu i růst HDP.\n\n\n"}
{"id": "60051", "url": "https://cs.wikipedia.org/wiki?curid=60051", "title": "Hornice", "text": "Hornice\n\nHornice (niem. \"Hornitz\") jsou obcí ležící jihozápadně od města Třebíče. Nadmořská výška obce je 443 metrů nad mořem. Obec patří do správního obvodu obce s rozšířenou působností Moravské Budějovice. Žije zde obyvatel. První zmínka o obci pochází z roku 1348.\n\nPrvní zmínka o obci pochází z roku 1348, tvrz v tu dobu nebyla připomínána. Roku 1358 vesnice patřila Jindřichovi z Hornic a jeho manželce. V roce 1407 byla vesnice prodána Heřmanovi z Lipnice a v roce 1464 Štěpánovi ze Slavíkovic. V roce 1515 pak koupil vesnici Adamovi z Bačkovic.\n\n\n"}
{"id": "60054", "url": "https://cs.wikipedia.org/wiki?curid=60054", "title": "Robert De Niro", "text": "Robert De Niro\n\nRobert De Niro [denyrou] (* 17. srpna 1943 v New York City) je americký herec. Za postavu Vita Corleoneho ve filmu \"Kmotr II\" (roli, kterou před ním hrál Marlon Brando) a za bravurní ztvárnění boxerské hvězdy La Motty ve filmu \"Zuřící býk\" režiséra Martina Scorseseho získal ocenění Americké filmové akademie Oscar. Do rolí drsných mužů byl obsazován i v dalších úspěšných filmech (\"Angel Heart\", \"Taxikář\", \"Neúplatní\", \"Mafiáni\", \"Mys hrůzy\", \"Casino\"). Do češtiny jej nejčastěji dabují Jaromír Meduna a Petr Pospíchal.\n\n\n"}
{"id": "60055", "url": "https://cs.wikipedia.org/wiki?curid=60055", "title": "Construction Time Again", "text": "Construction Time Again\n\nConstruction Time Again je třetí studiové album Depeche Mode. Bylo vydáno Mute Records 22. srpna 1983. V hudbě Depeche Mode jsou zde patrné dva hlavní posuny. Za prvé je znatelná vyšší hloubka textů a za druhé začala jejich hudba nabývat temné příchuti. Album Black Celebration z roku 1986 v těchto změnách pokračovalo a stvrdilo jejich výsledky jako trvalý rys v budoucím díle Depeche Mode. Toto bylo jejich první album s Alanem Wilderem.\n\nVšechny skladby složil Martin Gore, pokud není uvedeno jinak.\n\n\n"}
{"id": "60057", "url": "https://cs.wikipedia.org/wiki?curid=60057", "title": "Vyklízení Vysočiny", "text": "Vyklízení Vysočiny\n\nVyklízení Vysočiny (ve skotské gaelštině \"Fuadaich nan Gàidheal,\" Highland Clearances) je označení pro vyhnání velké části obyvatelstva Skotské vysočiny v 18. století, jež doprovázelo takzvané ohrazování, přechod od tradičního zemědělství k chovu ovcí během průmyslové revoluce, a mělo za následek masovou emigraci ze Skotska.\n\nSkotský spisovatel Peter May se tímto tématem zabývá ve své detektivce \"Ostrov Entry\" (2014).\n"}
{"id": "60058", "url": "https://cs.wikipedia.org/wiki?curid=60058", "title": "Serj Tankian", "text": "Serj Tankian\n\nSerj Tankian ( ) (* 21. srpna 1967 Bejrút, Libanon) je arménsko-americký zpěvák, skladatel, básník, aktivista a multiinstrumentalista. Je znám především jako zpěvák metalové skupiny System of a Down (SOAD). V roce 2002 společně s Tomem Morellem spoluzaložili neziskovou sociálně-politickou organizaci Axis of Justice (česky \"Osa spravedlnosti\"). Během své kariéry vydal pět alb se SOAD, jedno s Arto Tunçboyacıyanem (Serart) a 23. října 2007 vydal sólové album \"Elect the Dead\".\n\nPodílel se na mnoha albech různých umělců, např. Deftones, Rita Mitsouko, soundtrack k filmu \"Brouk\" a další. Často pořádá charitativní koncerty nejen v rámci organizace Axis of Justice. Roku 2005 se podílel na tvorbě alba \"Enter the Chicken\" umělce Bucketheada. 23. října 2007 vyšlo jeho sólové album \"Elect the Dead\". Ke každé písni z alba byl natočen videoklip. Turné k tomuto albu absolvoval se skupinou, kterou nazýval „FCC“ (\"Flying Cunts of Chaos\" – parodie na Federal Communications Commission). Na podzim roku 2010 vydal druhé sólové album \"Imperfect Harmonies\". V létě 2012 vydal třetí sólové album \"Harakiri (album)\". V létě příštího roku (červenec 2013) vydal se skupinou Jazz-Iz-Christ stejnojmenné album. Mimo jiné také v roce 2019 nazpíval skladbu Rains of Castamere ze seriálu Game of Thrones\n\nNarodil se 21. srpna 1967 v libanonském Bejrútu. On a jeho rodina v roce 1975 emigrovali do Los Angeles. V Bejrútu Tankian bral jako malé dítě lekce hraní na flétnu. Později vystudoval marketing a obchod (\"Marketing and Business\") na Stanfordově univerzitě a před začátkem hudební kariéry založil softwarovou firmu. V roce 1993 založil svoji první rockovou hudební skupinu, její název byl Soil (nemá nic společného se skupinou SOiL). Jejími členy byli Daron Malakian, Domingo Laranio, Dave Hakopyan a později i Shavo Odadjian. O dva roky později, v roce 1995, po nahrávání a koncertu odešli Dave a Domingo. Shavo kontaktoval bubeníka Andyho Khachaturiana, tito čtyři lidé se stali základem skupiny, která byla přejmenována na System of a Down.\n\nBěhem svého účinkování v SOAD nazpíval několik písní i s jinými skupinami jako např. píseň \"Mushroom Cult\" od Dog Fashion Disco a zpíval i vokály v písni \"Mein\" od skupiny Deftones. Produkoval album \"Enter the Chicken\" od umělce, který si říká Buckethead. Zpívá vokály v písních od \"We Are One\", \"Coma\" a \"Waiting Here\". S vydavatelstvím Serjical Strike Records nabízí skupinám mimo mainstream možnost vydání jejich skladeb. První vydaným albem tohoto vydavatelství bylo album Serart, společného projektu Serje Tankiana a Arto Tunçboyacıyana.\n\nPozději zpíval s Les Rita Mitsouko ve skladbě \"Terminal Beauty\", také zpíval se skupinou Fair to Midland během živého hraní improvizované verze jejich písně \"Walls of Jericho\" z alba \"\". Na několika projektech spolupracoval se svým dobrým přítelem, režisérem Diranem Noubarem. Jejich spoluprací vznikl i filmový dokument \"Armenia, a Country Under Blockade\", dokument byl opatřen jím namluveným komentářem. Doprovází se na kytaru během zpěvu písně \"Saving Us\" na svém albu \"Elect the Dead\", režíroval videoklip s písní \"Baby\".\n\nAngažuje se také na politické scéně, spolu s Tomem Morellem založili organizaci Axis of Justice. Často veřejně kritizuje násilí a nespravedlnost na světě. Každý měsíc vysílá jejich rozhlasová stanice program, kde si zvou hosty jako Mumia Abu-Jamal (politický vězeň), Noam Chomsky (jazykovědec a anarchista) apod. Často se účastní demonstrací. Je vegetarián, nesleduje televizi a neposlouchá ani rádio.\n\nPíseň nazvaná \"Sounds of War\", kterou hrál na koncertech po vydání prvního sólového alba, ukazuje hru ve stylu \"jazz fusion\". Písně z prvního alba Elect the Dead zahrál speciálně v orchestrálním provedení na jedinečném koncertu v Aucklandu. Záznam vyšel 9.3.2010 na DVD. Jednou z hraných písní byla tehdy zcela nová skladba, která nese označení \"Gate 21\". Té se později dostalo rockového aranžmá a videoklipu.\n\nV současné době žije v Calabase v Kalifornii. Svůj „druhý domov“ má na Novém Zélandu, kde v roce 2007 získal povolení k trvalému pobytu. Dokonce se objevila fáma, že hodlá zůstat na Novém Zélandu, dokud neskončí Válka v Iráku, on sám však toto v rozhovoru popřel.\n\nZ hudby poslouchá hodně jazz - Miles Davis, dále pak: Fair To Midland, Tom Waits, Cesaria Evora, Ravi Shankar, Thelonious Monk. Povídá se, že je od roku 2005 ženatý s arménskou umělkyní Angelou Madatyan.\n\nPodílel se na vzniku dokumentárního filmu Screamers, kde mimo jiné poskytl rozhovor se svým dědečkem.\n\nSložil hudbu pro muzikál Prometheus Bound amerického scenáristy Stevena Satera. Muzikál je založen na antické tragédii o Prométheovi (Spoutaný Prométheus - Aischylos). Premiéra proběhla 25.2.2011.\n\nMá hnědé oči, výraznou bradku, černé kudrnaté vlasy, které několikrát výrazně změnil, např. v klipu \"Spiders\" a na několika koncertech se objevil s dredy, při několika starších koncertech byl obarven na blond. Při vydání alba \"Toxicity\" měl vlasy nakrátko ostříhané. V době vydání alba \"Mezmerize/Hypnotize\" měl vlasy dlouhé po ramena. Měří 183 cm.\n\n\n\n\n\n\n\n\n\n\n\n"}
{"id": "60060", "url": "https://cs.wikipedia.org/wiki?curid=60060", "title": "Viktoriino jezero", "text": "Viktoriino jezero\n\nViktoriino jezero také Victoria Nyanza nebo Ukerewe ( ) je jezero ve Východní Africe na území Tanzanie (51 %), Keni (6 %) a Ugandy (43 %). Je druhé největší sladkovodní jezero na Zemi po Hořejším jezeru v Severní Americe a největší jezero v Africe. Patří do skupiny Velkých Afrických jezer. Jezero vyplňuje mělkou tektonickou prohlubeň v severní části Východoafrické pahorkatiny a ze severu je zahrazeno lávovým proudem. Má rozlohu 68 800 km². Je maximálně 320 km dlouhé a 275 km široké. Průměrně je hluboké 40 m a dosahuje maximální hloubky 80 m. Objem vody je 2700 km³. Leží v nadmořské výšce 1134 m.\n\nSeverní, východní a jižní břehy jsou nízké, písčité s množstvím zálivů a poloostrovů. Západní břeh je vyšší a přímý. Celková délka pobřeží je přibližně 7000 km. Větší zálivy jsou Kavirondo a Spika. Jezero je obklopeno savanami, pouze na severozápadě k pobřeží zasahuje vlhký částečně opadavý a částečně věčně zelený les (převážně sekundární). Poblíž východních břehů se těží zlato a diamanty.\n\nNa jezeře je mnoho ostrovů o celkové ploše asi 6 000 km². Největší jsou Ukerewe (Tanzanie) a souostroví Ssese (skupina 84 ostrovů v severozápadní části jezera, náležejících Ugandě).\n\nZdrojem vody jsou atmosférické srážky a přítok mnoha řek, mezi nimiž je nejvodnější Kagera (horní tok Nilu). Průměrný roční příbytek vody činí 114  km³ (16 km³ přítok řek a 98 km³ srážky). Úbytek vody vypařováním je 93 km³. Odtok po Viktoriině Nilu (21 km³) je regulován přehradou hydroelektrárny Owen Falls, která se nachází 2,5 km od odtoku řeky z jezera. Průměrná roční odchylka úrovně hladiny je 0,3 m (maximální 1,74 m). Na jezeře jsou charakteristické bouře, které jsou způsobované uragány v období tropických bouří.\n\nV posledních letech dochází k podstatnému poklesu hladiny jezera, jednak v důsledku poklesu srážek v oblasti spojeného s globálními změnami klimatu, jednak v důsledku odčerpávání vody vodními elektrárnami v \"Ugandě\".\n\nZákladní průmyslové ryby jsou tilapia. Na pobřeží a ostrovech se vyskytuje moucha tse-tse.\n\nV roce 1954 byl ve Viktoriině jezeře vysazen jako nepůvodní druh okoun nilský a způsobil zde ekologickou katastrofu - vyhynutí nebo téměř vyhubení několika stovek původních druhů ryb, zejména cichlid. V tomto jezeře žere hlavně cichlidy rodu \"Haplochromis\", které tak decimuje. Zpočátku byly výlovy okouna nilského ve Viktoriině jezeře malé, ale od počátku 80. let 20. století jeho výlov vzrostl až na 90 % ryb vylovených pomocí vlečných sítí. Okoun nilský v současnosti tvoří významnou část ekonomiky oblastí okolo jezera a výrobky z něj se vyvážejí i do Evropy, USA a na Blízký východ.\n\nNa jezeře je rozvinutá místní lodní doprava. Síť vodních cest na jezeře spojuje města a vesnice ležící na březích jezera. Hlavní přístavy jsou Entebbe (\"Uganda\"), Mwanza a Bukoba (\"Tanzanie\") a Kisumu (\"Keňa\"). Dále Jinja, Port Bell a Musoma.\n\nJezero je spojeno s pobřežím Indického oceánu železnicemi \"Kisumu\" – Mombasa (\"Keňa\") a \"Mwanza\" – Tabora – Dar es Salaam (\"Tanzanie\").\n\nJezero vzniklo ve středním antropogénu zároveň se vznikem jezerních propadlin Albertova a Edwardova jezera v centrální africké části Velké příkopové propadliny, čímž byl narušen dřívější odtok do Konžské pánve. Nový systém vyúsťoval na východ k prohnutí pahorkatiny, kde vzniklo obrovské jezero, jehož rozloha byla zvlášť velká v období dešťů. Staré jezero získalo odtok na západ do \"Albertova jezera\" a dále do systému \"Nilu\" přes \"Viktoriin Nil\" vznikem Murchisonových vodopádů. \"Viktoriino jezero\" i severně ležící jezero Kyoga jsou pozůstatky starého obrovského jezera. \"Viktoriino jezero\" bylo objeveno v r 1858 anglickým cestovatelem J. Spekem a bylo pojmenováno na počest královny Velké Británie.\n\nStejně jako většina jezer tohoto regionu je i Viktoriino jezero zamořeno původcem schistosomózy (dříve též bilharziózy). Právě díky této krevní motolici rodu krevnička se stává koupání v jezeře vysoce nebezpečné. K infekci totiž běžně dochází jakýmkoli kontaktem těla s kontaminovanou vodou a může vést až k cirhóze jater, totálnímu ucpání střev, anémii či selhání ledvin.\n"}
{"id": "60065", "url": "https://cs.wikipedia.org/wiki?curid=60065", "title": "Massa e Cozzile", "text": "Massa e Cozzile\n\nMassa e Cozzile // je italská obec v toskánské provincii Pistoia, 50 km severozápadně od Florencie. Městská obec má rozlohu 16 km² a zhruba 7200 obyvatel.\n\n\"Počet obyvatel\"\n"}
{"id": "60066", "url": "https://cs.wikipedia.org/wiki?curid=60066", "title": "Lucca", "text": "Lucca\n\nLucca // (latinsky \"Luca\") je italské město v Toskánsku, hlavní město stejnojmenné provincie. Město má rozlohu 185 km² a zhruba 86 000 obyvatel. Leží na řece Serchio, asi 75 km západně od Florencie a 25 km severovýchodně od Pisy.\n\nLucca byla založena Etrusky. V roce 180 př. n. l. město dobyli Římané a roku 56 př. n. l. zde uzavřel Caesar smlouvu s Pompeiem a Crassem. Z tohoto období se zachovala pravidelná síť ulic a starověké fórum.\n\nOd 6. století, po dobytí Langobardy, byla Lucca hlavním městem langobardského \"Toskánského vévodství\", od roku 1180 byla samostatná. Město se proslavilo hlavně zpracováním a barvením hedvábí a ve 14. století bylo jedním z prvních italských měst. Za občanských válek mezi guelfy a ghibelliny vystřídala strany a roku 1328 se města zmocnili žoldnéři císaře Ludvíka Bavorského. Aby si vynahradili nezaplacený žold, město prodali a v letech 1331–1335 patřila Lucca Janu Lucemburskému. Nějaký čas ji spravoval i mladý Karel IV., který pak roku 1369 obnovil samostatnost města. Lucca byla samostatnou republikou do roku 1805, kdy ji dobyl Napoleon a daroval ji své sestře. Po roce 1815 se Lucca stala samostatným vévodstvím a v roce 1860 se po plebiscitu připojila ke království Sardinskému a k Itálii.\n\nV březnu 2006 se tu konalo historicky první Mistrovství světa v luštění sudoku, v němž zvítězila česká reprezentantka Jana Tylová.\n\nLucca je jedním z nemnoha italských měst, které si uchovalo městské hradby. Má také zachovalé historické centrum bez automobilového provozu a řadu historických staveb.\n\n\"Počet obyvatel\"\n\n\n\n\n\n"}
{"id": "60075", "url": "https://cs.wikipedia.org/wiki?curid=60075", "title": "Apple Lisa", "text": "Apple Lisa\n\nApple Lisa byl revoluční osobní počítač, vyráběn firmou Apple Computer. Návrh byl vytvořen v roce 1978. Celý projekt se přitom pomalu měnil v komplexní návrh velmi silného osobního počítače s revolučním grafickým uživatelským rozhraním, který byl primárně cílen na bohatší obchodní zákazníky. Kolem roku 1982 byl však Steve Jobs přinucen vystoupit z projektu Lisa, a tak se místo toho připojil k projektu prvního Macintoshe. Navzdory rozšířenému mýtu nebyl Macintosh přímým potomkem Lisy, ačkoliv je na řadě prvků vidět jejich zřejmá příbuznost. Jméno Lisa dostal po Jobsove dceři, ačkoliv se k tomu nerad přiznával. Apple oficiálně tvrdí, že akronym LISA, znamená Local Integrated System Architecture. Lisa měla lepší funkce než Macintosh, např.: chráněnou paměť, multi-tasking, numerickou klávesnici, lepší displej. Systém byl uložen na harddisku, ne jako u Macintoshe na disketě.\n\nLisa byla poprvé uvedena na trh 19. ledna 1983 za cenu 9 995 USD. Byl to první komerční osobní počítač s grafickým uživatelským rozhraním a první myší. Používal dobrý, ale ne moc výkonný 16/32-bitový procesor Motorola 68000 / 5 MHz a obsahoval tehdy neuvěřitelný 1 MB RAM. Macintosh používal stejný procesor, ale taktovaný na 7,8 MHz. První Lisa měla dvě disketové mechaniky 5.25\" a volitelně externí pevný disk Apple ProFile o velikosti 5 MB (původně určený pro Apple III). Pozdější modely Lisy 2 používaly jednu disketovou mechaniku 3.5\" a volitelný interní pevný disk o velikosti 5 nebo 10 MB.\n\nLisa byla pro Apple komerčním fiaskem. Potenciální zákazníci z obchodních kruhů dávali přednost výrazně lacinějšímu, ale také méně výkonnému IBM PC. Navíc uživatelé si stěžovali na pomalý procesor, který uživatele zpomaloval, např. při prohlížení dokumentů. Asi posledním hřebíkem do rakve Lisy bylo představení Macintoshe v roce 1984, který měl také grafické uživatelské rozhraní a myš, ale prodával se za čtvrtinovou cenu (2 495 USD). Ačkoliv se na trh dostaly ještě další dvě verze Lisy (Lisa 2 a Macintosh XL), Lisa se přestala vyrábět během srpna 1986.\n\nV čase, kdy bylo 96 kilobajtů RAM považováno za extravaganci, největší část ceny Lisy tvořila právě operační paměť o velikosti 1 MB. Přitom většina osobních počítačů se začala dodávat s 1 MB RAM až na konci osmdesátých let 20. století.\n\n"}
{"id": "60078", "url": "https://cs.wikipedia.org/wiki?curid=60078", "title": "Automatická převodovka", "text": "Automatická převodovka\n\nAutomobilní automatická převodovka je převodovka, která při jízdě samočinně mění převodové stupně (převodový poměr). Zařízení má v automobilu tři hlavní funkce:\nVětšina automatických převodovek dále umožňuje zajistit vozidlo proti pohybu parkovací západkou. Ta je aktivována zařazením polohy P na volící páce v kabině řidiče.\n\nExistují čtyři hlavní druhy automatických převodovek:\n\nŘidič při rozjíždění nepotřebuje ovládat spojku (automobily s automatickou převodovkou nejsou vybaveny pedálem spojky). Většina automatických převodovek se ovládá volící pákou (viz obr.). Její polohy jsou obvykle:\n\nNa páce je tlačítko, které je potřeba zmáčknout při některých změnách polohy páky. Zabraňuje se tak neúmyslným změnám, které mohou být pro převodovku fatální. Například zařazení zpátečky ve vysoké rychlosti.\n\n\nPři potřebě prudkého zrychlení vozidla, například při předjíždění, přichází u automatické převodovky ke slovu tzv. \"\"Kickdown efekt\"\". Ten je vyvolán stlačením pedálu plynu zcela na podlahu, kdy je podřazen nižší převodový stupeň (například ze čtvrtého stupně na třetí). Vozidlo pak prudce zrychluje. Moderní elektronicky řízené automatické převodovky umožňují podřazení i o několik rychlostních stupňů najednou.\n\nKlasické mechanické řazení s řadicí pákou a nutností citlivě ovládat spojkový pedál u mnoha vozidel nevyhovovalo. Byla žádána převodovka, která bude fungovat samočinně.\nPrvní krok ve vývoji učinil německý inženýr Hermann Föttinger, který vynalezl hydrodynamický měnič, základ hydrodynamické automatické převodovky.\nV USA se v osobních automobilech tento druh rozšířil v padesátých letech. Dnes má samočinná převodovka v USA zastoupení okolo 90 %..\nV Evropě mají osobní automobily převážně manuální převodovky. Automatické převodovky se však od sedmdesátých let ve velké míře uplatňují u městských autobusů, hasičů, autojeřábů, popelářských vozů a u motorových vozů na železnici.\n\nV posledních letech jsou však hydromechanické převodovky stále častěji nahrazovány zejména dvouspojkovými převodovkami (DSG) a v menší míře též automatizovanými převodovkami. Ačkoliv principy těchto převodovek jsou známy velmi dlouho, konstrukčně jsou jednodušší a výrobně lacinější a s nižším počtem převodových stupňů umožňují dosahovat vyšší účinnosti, tedy i menší spotřeby paliva. Na rozdíl od hydromechanické převodovky vyžadují náročnější elektronické řízení, takže jejich rozšíření do osobních vozů je umožněno až s příchodem elektronických řídících jednotek (počítačů).\n\nŠpatná údržba automobilu může způsobit nesprávný chod převodovky a její poruchu. Mezi nejčastější příčiny patří:\n\n\n"}
{"id": "60087", "url": "https://cs.wikipedia.org/wiki?curid=60087", "title": "Mark Spoon", "text": "Mark Spoon\n\nMark Spoon, vlastním jménem Markus Löffel (27. listopadu 1966 – 11. ledna 2006) byl německý DJ, producent a hudební skladatel.\n\nPůvodně pracoval jako kuchař, ale na konci 80. let změnil směr a stal se DJ. Jeho umělecké příjmení bylo doslovným překladem jeho vlastního, \"löffel\" a \"spoon\" jsou německým a anglickým výrazem pro \"lžíci\". Mark Spoon byl průkopníkem trancové hudby a kromě práce pod jinými jmény také remixoval řadu skladeb různých umělců včetně Mobyho \"Go\".\n\nNa počátku 90. let se spojil s kytaristou Jam El Marem (Rolf Ellmer) a spolu vytvořili několik hudebních projektů, z nichž nejznámější jsou Jam & Spoon, dále Tokyo Ghetto Pussy and Storm. Mezi jejich největší hity patří klubová hymna \"Stella\", rádiové skladby se zpěvačkou Plavkou jako \"Right In The Night\", \"Find Me\", \"Angel (Ladadi O-Heyo)\", \"Kaleidoscope Skies\", \"Don't Call It Love\" či se zpěvákem Reou Garveyem \"Be.Angeled\".\n\n11. ledna 2006 byl Mark Spoon nalezen mrtvý ve svém berlínském bytě, příčinou smrti bylo zřejmě srdeční selhání.\n\n"}
{"id": "60121", "url": "https://cs.wikipedia.org/wiki?curid=60121", "title": "Terčenka popelavá", "text": "Terčenka popelavá\n\nTerčenka popelavá (\"Mollisia cinerea\" (Batsch) P. Karst., 1871) je drobná dřevokazná nejedlá houba z čeledi kožatkovitých.\n\n\n\nRoste v dubnu až říjnu na tlejícím dřevu listnatých stromů.\n\nNejedlá houba\n\n\n"}
{"id": "60153", "url": "https://cs.wikipedia.org/wiki?curid=60153", "title": "Bitva u Petrovaradína", "text": "Bitva u Petrovaradína\n\nBitva u Petrovaradína (5. srpen 1716) představovala první velkou bitvu mezi Habsburky a Osmanskou říší v 18. století. Princ Evžen Savojský v ní překvapil a rozprášil podstatně silnější armádu velkovezíra Damada Aliho, čímž odrazil ofenzívu tureckých vojsk proti významné pevnosti Petrovaradín a zároveň si uvolnil ruce k dobytí Temešváru a vyhnání tureckých jednotek z Temšského Banátu.\n\nVálka, která vypukla mezi Osmanskou říší a rakouskými Habsburky v roce 1716, byla chtěná z obou stran. Habsburkové do ní vstupovali jako ochránci Benátské republiky a jejich cílem bylo vytlačit Turky z Balkánu a Peloponésu. Turci vytáhli do boje s cílem pomstít se za urážku, které se jim dostalo v podobě habsburského ultimata nařizujícího vrátit Benátkám území dobytá v posledních letech, přičemž v rámci odplaty hodlali získat zpět území ztracená po drtivých porážkách u Vídně a Zenty.\n\nPrvním cílem Turků bylo město Petrovaradín, které představovalo klíčovou pevnost a zásobárnu Habsburských vojsk na Dunaji. Damad Ali přitáhl k Petrovaradínu 2. srpna a rozvinul se na jihovýchod od města. Obsadil návrší nad městem a opevnil se. Jeho křídla se přitom opírala o Dunaj. Pokud by ho chtěl Evžen, jehož vojsko se nacházelo na druhém břehu řeky, napadnout, musel by se posunout s armádou podél řeky, přejít ji a pak postupovat úzkým údolím proti silným obraným pozicím podstatně silnějšího nepřítele. Pokud by ho ovšem Turci nepřepadli už při přechodu řeky.\n\nEvžen se však rozhodl pro riskantní variantu, která se zcela příčila soudobým konvencím: v noci na 5. srpna v skrytu překročil rozvodněný Dunaj přímo pod tureckými hlavními pozicemi a časně ráno zaútočil na překvapeného nepřítele. Turci se ovšem nedali lacino a v jednu chvíli to vypadalo, že by jejich protiútok ve středu a proti Evženovu pravému křídlu mohl bitvu zvrátit, nakonec ale podpora dělostřelectva z pevnosti Petrovaradín, k níž pěchota ustoupila, a včasný protiútok těžké kavalérie, kterou si princ prozíravě ponechal v záloze, situaci vyřešily. Evženovo levé křídlo zatím rychle postupovalo dopředu. Byly dobyty turecké baterie a jejich nová obsluha zahájila palbu na týl a centrum nepřátelské sestavy. Turecká armáda se dala na útěk, mnohým se ale nezdařil, protože přes její rozbité pravé křídlo se do týlu prchajících dostala Evženova jízda. Damad Ali byl smrtelně zraněn, když se pokoušel v čele své osobní gardy o protiútok (patrně se jednalo o upřednostněnou formu sebevraždy, situace již byla beznadějná), zemřel krátce po bitvě. Poslední ohniska tureckého odporu byla zlikvidována zhruba v poledne. Jelikož Damad Ali nechal těsně před svým sebevražedným útokem popravit všechny dosavadní zajatce, čekal podobný osud i zajaté Turky.\n\nRozprášení turecké armády uvolnilo Evženovi ruce pro další akce. Necítil se již na plánované tažení na Bělehrad, neboť by podle něj nebylo na dobytí města dost času, a vytáhl raději k Temešváru, který snadno dobyl. Turci tak ztratili Temšský Banát a rozhodující střetnutí války se odložilo na následující rok.\n\n"}
{"id": "60161", "url": "https://cs.wikipedia.org/wiki?curid=60161", "title": "Horní Heřmanice (okres Třebíč)", "text": "Horní Heřmanice (okres Třebíč)\n\nHorní Heřmanice () jsou obcí ležící severně od města Třebíče. Nadmořská výška obce je 531 metrů nad mořem. Obec patří do správního obvodu obce s rozšířenou působností Třebíč. Žije zde obyvatel. První zmínka o obci pochází z roku 1447.\n\nObec se poprvé připomíná v roce 1447 pod názvem \"Superius Herzmanicze\" o rozloze 4,94 km. Ves bývala částí meziříčského panství a dle zemských desk ji spolu s jinými vesnicemi roku 1447 zapsal Jiří z Kravař a Strážnice Janovi st. z Lomnice. Roku 1563 byly Heřmanice postoupeny zpět Zikmundovi Heldtovi z Kementu. Od té doby mají Heřmanice společnou vrchnost s Velkým Meziříčím.\n\nV roce 1810 skoro celá osada (až na čtyři domy) vyhořela, osadníci si poté vystavěli čtrnáct nových domů ve dvou řadách. Roku 1890 měla obec 43 domů a 264 obyvatel. V roce 1930 ve vesnici žilo 229 obyvatel a v roce 1950 už jen 177 obyvatel ve 44 domech.\n\nPokud jde o farnost, patřily Horní Heřmanice do farnosti Rudíkov a od první republiky patří do Uhřínova. Také školou patřily Heřmanice do Rudíkova. Ale v roce 1815 byla založena škola přímo pro Heřmanice. Do této školy chodily také děti z Nového Telečkova, Batouchovic a Bochovic. Roku 1890 začal učitel Antonín Střecha psát školní kroniku. Škola byla zrušena v 60. letech 20. století.\n\n\n\n\n"}
{"id": "60164", "url": "https://cs.wikipedia.org/wiki?curid=60164", "title": "ActionScript", "text": "ActionScript\n\nActionScript (zkratka AS) je objektově orientovaný programovací jazyk pro aplikace vyvíjené pomocí Adobe Flash, případně dalších vývojářských nástrojů, využívajících stejného datového formátu. Pomocí ActionScriptu se dají vytvářet komplexní internetové aplikace nebo i animace. ActionScript vychází ze standardizované verze jazyka JavaScript, nazvané ECMAScript.\n\nPoužívání Flashe k vytváření webů neznamená používání ActionScriptu. Pokud ovšem bude třeba použít více interaktivity např. různé akce a události po klepnutí na myš, tak už je použití ActionScriptu nutné. Aktuální verze ActionScriptu je verze 3 (podporovaná Flash Playerem 9) a 2 (podporovaná Flash Playerem od verze 6). Verze AS 2.0 s jeho rozšířeními pro Flash verze 8 je zdokumentována na stránkách firmy Adobe.\n\nActionScript začal jako skriptovací jazyk pro program Macromedia Flash (nyní ve vlastnictví společnosti Adobe Systems). První tři verze programu Flash poskytovaly velmi omezené možnosti. Vývojáři Flashe pro používání brzy připojili jednoduchý příkaz, nazvaný \"action\", který lze připojit k tlačítku nebo k rámu. Soubor akcí byl rozšířen na základní navigaci kontroly s příkazy jako \"play\", \"stop\", \"getURL\", \"goto\" a \"hru\".\n\nS vydáním Flash 4 v roce 1999 byl tento soubor akcí rozšiřován do skriptovacího jazyka. Nové příkazy představené ve Flash 4 zahrnovaly proměnné, výrazy, operátory, podmíněné příkazy a smyčky.\n\n\n\n\n\n\n\n\n\n\n\n\n\nActionScript se primárně skládá z elementárních a základních datových typů, které jsou následně použity k vytváření dalších datových typů. Datové typy se velmi podobají typům v jazyce Java. ActionScript 3.0 byl kompletně přebudován, a proto jsou datové typy a jejich dědičnost jiné.\n\n\nKomplexní datové typy jsou složitější a skládají se z mnoha základních datových typů. Jsou náročnější na procesor a paměť. V AS 2.0 jsou následující:\n\n\n\n\nFlash umožňuje ukládat skripty i do externích souborů mimo .fla. Externí skripty se připojují automaticky. Když se animace exportuje, zkopírují se skripty do souboru .swf.\n\n"}
{"id": "60165", "url": "https://cs.wikipedia.org/wiki?curid=60165", "title": "Radioizotopový termoelektrický generátor", "text": "Radioizotopový termoelektrický generátor\n\nRadioizotopový termoelektrický generátor, zkratkou RTG (z angl. \"Radioisotope Thermoelectric Generator\") je dlouhodobý a spolehlivý zdroj stejnosměrného elektrického proudu, využívající k získání tepelné energie rozpadu radioaktivních prvků.\n\nJako zdroj tepelné energie se nejčastěji používá izotopu plutonia-238 ve formě oxidu plutoničitého PuO. Tento materiál je slisován do tvaru velkých tablet (nízkého válce), které jsou zahřátím na vysokou teplotu slinuty do keramice podobných bloků. Následně jsou z bezpečnostních důvodů jednotlivé tablety uzavřeny do kovových pouzder z velice houževnatého a pevného kovu (obvykle iridia) a ta jsou ještě opatřena tepelnou ochranou z uhlíkového laminátu. Tyto tzv. \"topné elementy\" jsou sestaveny do trubice, obvykle z nerezové oceli, k jejímuž vnějšímu povrchu jsou přitisknuty jedny konce (tzv. \"teplé\") polovodičových termočlánků. Opačné konce (\"studené\") jsou přitisknuty k vnějšímu obalu, který je vybaven obvykle chlazením kapalinou cirkulující pod vlivem kapilárních sil. Vnější obal je opět mnohovrstvý, tvořený protinárazovou vrstvou a vrstvou tepelné ochrany. Vnější konstrukční povrch, obvykle vyrobený z hliníkových slitin, je opatřen lopatkovými radiátory, odvádějícími odpadní teplo do okolního prostoru.\n\nIzotop Pu je používán zejména proto, že má přiměřeně dlouhý poločas rozpadu (87,7 roku) a rozpadá se α-rozpadem. Vznikající částice α jsou snadno zachyceny již poměrně tenkou vrstvou kovu, přičemž se jejich kinetická energie zcela přemění v tepelnou. V důsledku toho nemá ionizující záření plutonia nežádoucí degradační vliv na polovodičové termočlánky, ani nevystavuje lidskou obsluhu zdravotním rizikům.\n\nRadioizotopové termoelektrické generátory jsou užívány jako dlouhodobé zdroje elektrického proudu např. pro automatické monitorovací stanice v odlehlých oblastech a na moři pro potřeby meteorologie a oceánografie, ale především v kosmických aplikacích. Byly použity např. u prvních amerických navigačních družic typu Transit, ve vědeckých stanicích ALSEP umístěných na povrchu Měsíce posádkami lunárních expedic projektu Apollo nebo též při průzkumu vnější sluneční soustavy sondou Pioneer 10. Jsou nenahraditelným zdrojem proudu pro kosmické sondy vyslané do velkých vzdáleností od Slunce, kde použití fotovoltaických (slunečních) baterií nepřichází v úvahu.\n\nV pozemních aplikacích musí být zajištěno, aby nedošlo k poškození ochranných pouzder, zejména činností nepovolaných osob. Zneužití radioaktivního materiálu pro výrobu jaderné bomby nepřichází prakticky v úvahu, protože izotop Pu nelze použít jako štěpný materiál pro výrobu nukleárních náloží. Mohl by ale sloužit pro výrobu tzv. špinavé bomby.\n\nV kosmických aplikacích je mnohavrstvou mechanickou a tepelnou izolací zajištěno, že i v případě havárie (exploze) nosné rakety se radioaktivní materiál s velmi vysokou pravděpodobností nedostane do kontaktu s přírodním prostředím. Z celkem 30 použití RTG v kosmických aplikacích došlo ve 3 případech k havárii nosné rakety a pouze v jednom případě se v atmosféře rozptýlilo určité množství radioaktivního materiálu, ve srovnání s množstvími uvolněnými do přírodního prostředí při zkouškách nukleárních zbraní zcela zanedbatelné. I kdyby se keramický oxid plutoničitý uvolnil, pak jeho mechanické vlastnosti jsou takové, že by se maximálně rozlomil na větší kusy, v žádném případě by se však neuvolnil ve formě nebezpečnějších prachových částic. Kromě toho je PuO zcela nerozpustný ve vodě a obtížně se rozpouští i ve velmi koncentrovaných kyselinách.\n\n"}
{"id": "60166", "url": "https://cs.wikipedia.org/wiki?curid=60166", "title": "Go-Nara", "text": "Go-Nara\n\nGo-Nara (: 後奈良天皇, \"Go-Nara-tennó\"; 26. leden 1495–27. září 1557) byl v pořadí 105. japonským císařem. Vládl od 9. června 1526 do 27. září 1557. Jeho vlastní jméno bylo Tomohito (知仁).\n\nGo-Nara byl synem císaře Go-Kašiwabary a císařovny Fudžiwary Fudžiko. Jeho manželkou byla Madenokódži (Fudžiwara) Eiko, jeho syn Mičihito se stal císařem Ógimačim. Císařem se stal 9. června 1526 po smrti svého otce, císaře Go-Kašiwabary. Císařský dvůr byl ale tak zbídačen, že byl císař nucen odložit korunovační ceremoniál o deset let, proběhl 26. února 1536.\n\nCísařova vláda se dělí na několik ér:\n"}
{"id": "60167", "url": "https://cs.wikipedia.org/wiki?curid=60167", "title": "RTG", "text": "RTG\n\nZkratka RTG se používá ve více významech:\n\n"}
{"id": "60168", "url": "https://cs.wikipedia.org/wiki?curid=60168", "title": "Ak-Dovurak", "text": "Ak-Dovurak\n\nAk-Dovurak (rusky: Ак-Довурак) je druhé největší město Republiky Tuva (součást Ruské federace). Leží na levém břehu řeky Chemčik, 301 km západně od Kyzylu. Při sčítání v roce 2010 mělo 13 469 obyvatel (v roce 2002 12 965 ob., v roce 1989 15 191 ob.).\n\nJe zde potravinářský a kožedělný průmysl.\n"}
{"id": "60171", "url": "https://cs.wikipedia.org/wiki?curid=60171", "title": "Čestné občanství", "text": "Čestné občanství\n\nČestné občanství je institut správního práva. Je udělováno osobnostem, které se zasloužily o udělovatele nebo k němu mají zvláštní vztah.\n\nV ČR lze udělit pouze čestné občanství obce, města nebo městské části hlavního města Prahy, a to fyzickým osobám, které se zasloužily o jejich rozvoj. O udělení nebo odnětí čestného občanství rozhoduje zastupitelstvo v samostatné působnosti.\n\nUdělení čestného občanství státu je teoreticky možné jen formou zvláštního zákona.\n\nV jiných zemích, např. v USA, je čestné občanství významnou poctou, udělovanou i na celostátní úrovni cizincům, kteří se výjimečně zasloužili o stát (v USA bylo uděleno čestné občanství pouze osmi lidem, mezi ně patří Winston Churchill, Matka Tereza a Gilbert du Motier, markýz de La Fayette).\n\nČestné občanství může být uděleno také \"in memoriam\", byť samo občanství je ohraničeno narozením a úmrtím a smrtí oceněného zaniká (tuto otázku český zákon neřeší). Čestné občanství mohou žijící osoby odmítnout, kdežto mrtví nikoli. Někdy bylo čestné občanství (jako poplatné režimu) také odebráno, například v Českých Budějovicích, Lounech, nebo v Praze (v letech 1938 a 1940 Edvard Beneš, nebo 1989 a 1990 Klement Gottwald, Gustáv Husák a J. V. Stalin). I v této souvislosti byla několikrát řešena otázka odebrání čestného občanství, které úmrtím oceněného zaniklo.\n\n"}
{"id": "60174", "url": "https://cs.wikipedia.org/wiki?curid=60174", "title": "Utopie", "text": "Utopie\n\nUtopie (z řec. ου τόπος \"ú-topos\", žádné místo, „nikde“) je představa ideální lidského bytí, společnosti, obce nebo státu. Ottova všeobecné encyklopedie definuje utopii jako vizionářskou představu ideální společnosti s dokonalým politickým či sociálním systémem.\n\nSlovo vytvořil anglický humanistický myslitel Thomas More jako název své knihy \"Utopie\" z roku 1516. V širším významu označuje něco žádoucího, i když neskutečného a možná nedosažitelného. Utopie je asociována synonymy: \"ideální místo, nebe a nebe na Zemi,ráj, rajská zahrada, nirvana\" a \"blaho\". Tato slova evokují ve stejné míře zasněné a ideální místo, a ve stejné míře jeho nereálnost.\n\nPodle \"Filozofického slovníku\" (heslo utopický socialismus) jde o předvědecké etapu vývoje učení o společnosti založené na společném majetku, která je jeden ze zdrojů německé klasické filozofie a anglické politické ekonomie. Proto-utopické představy začínají již v období starého Řecka a Říma, středověkých heretiků, rolnických povstáních a etablují se v období vzniku kapitalismu, reformace a renesance (Hus, Müntzer, More, Campanella), pokračují obdobím osvícentství a národně demokratických revolucí (Meslier, Morelly, Mably , Winstanley, později babeufisté, blanquisté, ) a v období bouřlivého vývoje kapitalismu, kterým se zvýraznily antagonismy kapitalistické společnosti (Saint-Simon, Fourier, Owen, Cabet, Lamennais, Proudhon a jejich následovníci). A podobně je to uvedeno i v \"Příručních slovníku\", avšak tato definice je rozšířena i na ruských revolučních demokratů (narodniků), Gercena, Belinského, Černyševského.\n\nFilosof Friedrich Engels o utopistech prohlásil: \"\"Způsob nazírání utopistů dlouho ovládal socialistické představy v 19. století a zčásti je ovládá dosud... Socialismus je pro ně všechny výrazem absolutní pravdy, rozumu a spravedlnosti a stačí jej jen objevit, aby vlastní silou dobyl svět; protože absolutní pravda je nezávislá na čase, prostoru a lidském dějinném vývoji, je to pouhá náhoda, kdy a kde je objevena. Přitom každý zakladatel školy přichází s nějakou absolutní pravdou, rozumem a spravedlností; a protože u každého z nich je zvláštní druh absolutní pravdy, rozumu a spravedlnosti podmíněn zase jeho subjektivním rozumem, jeho životními podmínkami, mírou jeho znalostí a myšlenkové vyspělosti, není v tomto konfliktu absolutních pravd možné jiné řešení, než že se navzájem obrušují. Z toho pak nemohlo vzejít nic jiného než jakýsi eklektický průměrný socialismus, jaký opravdu dodnes panuje v hlavách většiny socialistických dělníků ve Francii a v Anglii, jakási směsice méně pohoršlivých kritických projevů, ekonomických pouček a představ různých zakladatelů sekt o budoucí společnosti, směsice, v níž jsou přípustné nejrozmanitější odstíny a kterou lze namíchat tím snáze, čím víc se jednotlivým součástem v proudu debaty ohladí ostré hrany určitosti jako oblázkům v potoce. Aby se ze socialismu udělala věda, musel být nejprve postaven na reálnou půdu\".\" \n\nEngels dále pokračuje: \"\"Tak v době reformačních a selských válek v Německu novokřtěnci a Thomas Münzer; za velké anglické revoluce levelleři; za velké francouzské revoluce Babeuf. Tyto revoluční vzpoury dosud nevyzrálé třídy byly provázeny příslušnými teoretickými projevy; v 16 a 17. století utopická líčení ideálních společenských poměrů; v 18. století už přímo komunistické teorie (Morelly a Mably). Požadavek rovnosti se už neomezoval jen na politická práva, ale měl být rozšířen i na společenské postavení jednotlivců; měly být zrušeny nejen třídní výsady, ale samy třídní rozdíly. Nové učení se tak poprvé objevilo v podobě asketického komunismu navazujícího na Spartu a zatracujícího jakékoli užívání života. Potom následovali tři velcí utopisté: Saint-Simon, u něhož si buržoazní tendence podržela ještě určitou platnost vedle tendence proletářské; Fourier, a konečně Owen, který v zemi nejvyvinutější kapitalistické výroby a pod dojmem protikladů, které tato výroba zplodila, soustavně rozvíjel své návrhy na odstranění třídních rozdílů, navazuje přímo na francouzský materialismus\".\"\n\nFilosof Richard Stahěl připomína, že \"\"... každá společenská organizace se opírá o něco, co není uskutečněno nebo proveditelné, ale má ten ideál, který je někde za obzorem, maják, ke kterému se může snažit přibližovat, pokud ten ideál považuje za společensky platný a je všeobecně přijímaný\".\"\n\nFilosof Michael Hasuer o utopiích v kontexte současnosti napsal: \"„Slovo utopie dnes slouží jako pohodlný způsob diskreditace. Pokud žijeme v době, kdy utopie je nadávka, pak to svědčí o nás samých, o tom, že doopravdy nevěříme ani ve stávající řád, ani v jeho alternativu.\" ... \"Pokud utopií myslíme představu, jakou podobu by měl být jiný svět, pak žijeme v období negativní utopie, která znamená něco jiného než dystopie. Negativní utopií je představa, jaký by svět být neměl. Neměl by ničit přírodu, neměl by vytvářet extrémní sociální nerovnosti, neměl by omezovat práva a svobody jiných apod\". ... \"Dnešní dobu lze proto nazvat dobou fragmentárních pozitivních utopií. Je tu jedna skupina, která si budoucnost spojuje se základním příjmem, jiná skupina si představuje, že to bude vegetariánská společnost, jiná skupina budoucnost vidí ve společnosti družstevníků, a další skupina si představuje budoucnost jako návrat k hodnotám, jako je národ, rodina a křesťanství. Tyto utopie jsou fragmentované jednak tím, že je vyznávají dílčí skupiny, které se nedokážou shodnout, a jednak tím, že tyto utopie vyjadřují pouhý fragment společenského života: dílčí způsob financování chudých lidí, způsob stravování nebo dílčí životní hodnoty. Tyto utopie jsou tedy fragmentované nadvakrát. Neexistuje tu žádná ucelená představa o budoucí společnosti, která by zahrnovala všechny aspekty, aspekt ekonomický, sociální, kulturní, etický\".\" \n\nLukáš Perný definuje následovně: \"„Obecně má utopie pozitivní význam jako útvar, který představuje ideální lidskou společnost, normativní společenský ideál (regulativní idea) dokonalé kvality. Utopie se přibližují k morálnímu, společenskému ideálu konkrétních společností. Každá společnost nutně předkládá určité představy o společenském dobru, což pouze dokazuje existenci utopismu jako univerzální ideje pro všechny kultury, které mají určité psané či nepsaná pravidla.\"\"\n\nJakub Ort odvolávající se na sociologa Erika Olin Wrighta, filosofa Ernsta Blocha a sborník Alexandra Neupert-Doppler uvadí přiklad tzv. konkrétních utopií (Konkrete Utopien). Mezi takové konkretní utopie zarazují sdílené bydlení, svobodu pohybu, revoluci péče a nerůstovou a udržitelnou ekonomikou (odpověd na ekologické problemy). Ort dodáva, že \"„představy o utopické společnosti není nutné nechávat nedohledné budoucnosti. V myšlení i praxi se dají konkrétní utopie rozvíjet už dnes.\"\"\n\nTaké filosof Immanuel Wallerstein uvadí příklady realizovatelných utopií (právo na bezplatní zdravotní péči, vzdělání a pod.) pod pojmem utopistika.\"\"\n\nHolandský historik Rutger Bregman také uvadí koncept realistické utopie. Ve své knize otevřel témata univerzálního základního příjmu, otevřených hranic a 15-hodinového pracovního týdne. \n\nParadoxní definici nabízí Patrik Ouředník, který zahrnuje do definice i dystopii: \"„Utopie je virtuální prostor, nereálná realita, nepřítomná přítomnost, alterita bez identity. Utopie je vše, co se odehrává na jiném místě nebo v jiném čase, příslib, náznak, naděje, noční můra, zlý sen. Utopie je stav, který je nám navždy uzavřen, stav, k němuž nevyhnutelně směřujeme.“ \"\n\nSlovo utopie je odvozeno z řeckého ου (\"ne\") a τόπος (\"místo\") a původně znamenalo \"ne-místo, místo, které neexistuje\". Užívá se jak pro označení ideální společnosti, tak také jako pejorativum, výraz naivity, neuskutečnitelnosti, něčeho nerealistického, nevědeckého, nemožného. \n\nVýjimečně se u vyznavačů utopií jako ideálu vyskytuje slovo \"eutopos\" (s odkazem na ευ + τόπος), moderní slovní hříčka pro \"dobré místo\", \"místo pro dobrý život\".\n\nSlovo Utopie je sice moderního původu, žánr je však daleko starší. Utopické prvky lze nalézt už v 8. století před n. l. v Izajášově proroctví nebo Homérově Oddyseji.\"\nMilan Šimečka uvádi: \"„...utopismus byl běžným typem myšlení už na úsvitu lidské civilizace. Utopické názory nacházíme v nejstarších náboženských představách, objevují se pravidelně v sousedství prastarých, ještě predfilozofických názorech na příčiny a smysl přírodního dění, účel stvoření, cesty dobra a zla, štěstí a neštěstí, pohádky a pověsti, které se dědily z generace na generaci a které pozdější inspirovali básnictví a filozofií ... základní motivy, na kterých je vybudována utopická literatura, jsou staré jako celá historická epocha lidských dějin.\"“ Podobne Jerzy Szacki chápe utopii jako univerzální ideu: \"„Určité motivy utopického myšlení projevují překvapující trvalost, a věrně provázejí lidstvo téměř od úsvitu historických dob až do současnosti. ... Není možné představit si si ani jednu epochu, ani jeden národ, ani jednoho člověka, který by nesnil o nějakém ráji na zemi ... tam, kde existuje křivda, bída a bolest, tam se musí objevit úvaha o tom, jak by se daly odstranit příčiny zla.“\"\n\nPrvní dochované proto-utopie jsou Platónův pozdní spis „Zákony“ (\"Nomoi\", \"Leges\") a do jisté míry i „Ústava“ (\"Politeia\", \"Republica\"). Platón obě knihy napsal pod bezprostředním dojmem ze ztroskotání athénské demokracie a snažil se z něho vyvodit velmi podrobné poučení. Budoucí obec musí mít správnou velikost a polohu, musí být více uzavřená, omezovat podnikání pro zisk a vláda nemůže být v rukou veřejnosti, nýbrž zvláštní kasty „strážců“. Ti nesmějí mít majetek, musí žít společně a musí pro to být zvlášť vychováváni. Klíčové jsou přísné zákony a společná výchova všech dětí.\n\nUtopické prvky obsahuje biblická Apokalypsa, která ovšem popisuje očekávání budoucího „Nového Jeruzaléma“. Prototypem křesťanských utopií je Augustinovo dílo „\"Boží obec\"“ (kolem 420), základ politické teorie středověku.\nPodle Patrika Ouředníka: \"„Fiktivní svět, který umožňuje získat odstup od přítomnosti a vyjádřit ideálnost bytí v jiném životě, v jiném čase, v jiném prostoru, je téma prastaré. Teprve\" Utopie \"Thomase Mora z roku 1516 však kodifikuje žánr: co možná zevrubný popis institucí a mravů imaginární země, v níž ideální vláda řídí společenství šťastných jedinců. Politická správa (moudrý diktátor, ctnostná vládnoucí třída nebo rovnostářství a absence vší hiearchie), role náboženství (jeho zánik či osvícená, event. zbrusu nová religiozita), státní ekonomie (buď nulová, po vzoru edenské zahrady, nebo naopak striktně plánované hospodářství v rukou blahovolných expertů), vlastnictví (resp. způsob nabývání majetku), rodina (resp. sexualita) a výchova (resp. přístup ke vzdělání) budou napříště bezmála povinnými figurami.“\" \n\nThomas More knihou \"„O nejlepším stavu obce a o ostrově Utopie“\" vytvořil nový literární žánr popisující koncepty ideálních společností. Kniha se skládá ze dvou částí - první kniha je (slovy Engelse) \"\"... otřesným dokumentem o bídě lidových mas a vášnivým protestům proti jejich ožebračování a terorizování vykořisťovatelským státem\"\" a druhá podává (slovy Vojtěcha Zamarovského) \"\"... první soustavně vypracován návrh komunistického společenského zřízení založeného na společenském vlastnictví výrobních prostředků a obecné pracovní povinnosti, ve kterém se uplatňuje komunistická zásada rozdělování spotřebních statků podle potřeby.\"\" Cestopisní kniha je napsána ve formě platónského vzoru dialogu mezi Thomasem Morem, Peterem Gillisem a fiktivní postavou Rafaela Hythlodaya, který v Utopii žil 5 let a odešel jen proto, aby o ní rozšířil zprávy ve světě. Autor střídá vážnost a ironický přístup inspirovaný římským básníkem Lukiánem. Obsahuje sociální kritiku dobové společnosti, ale i vizi normativního ideálu sociálně spravedlivé společnosti. Tyto dva atributy definoval základ utopického literárního žánru - kritika společnosti a nabídka alternativy.More navazuje na základní komunitární principy staro-křesťanského učení (Skutky Apoštolů, sv. Benedikt, sv. Ambrož a sv. Augustin; především v díle \"De civitate Dei\". Podle Bohumila Svodobu byl křesťansko-humanistický světonázor Thomase Mora formován především sv. Augustinem, v němž nacházel historické analogie (zánik Římské říše) s obdobím, ve kterém žil. Mora dále inspiruje antická literatura, v níž také nachází ideové zdroje pro zdůvodnění rovnostářství (idea zlatého věku, Lykurgove zákony ve Spartě, Platónova Ústava). V neposlední řadě autora inspirovala i memoárové-cestopisná literatura, především objev Nového světa, italského obchodníka Ameriga Vespucciho a také byl inspirován křesťanským humanistou Johnem Coletom a učením Erasma Rotterdamského. Sumárum by se tedy dalo říci, že komunismus Thomase Mora je silně ovlivněn antikou, raně křesťanským rovnostářstvím, středověkým způsobem feudálního života a dobovou literaturou renesančních humanistů především v otázce přírodní filozofie a novoplatonismem. Podle B. Svobodu, More představil v \"Utopii\" společnost s velmi volným federativním národním společenstvím autonomních a soběstačných městských jednotek, který je založen na bratrském svazku dobrovolné spolupráce. Podle Lukáše Perného Morová hypotetická komunistická společnost předpokládá redistribuci kolektivního blahobytu, tedy právo na rovný podíl z kolektivního blahobytu (Ut. 62, 67, 115) s cílem zajistit hmotné a duchovní potřeby občanů (Ut. 115) prostřednictvím soběstačného plánovaného hospodářství (nadbytky dávají svým sousedům; Ut. 49). Společnost je ekonomicky a potravinově soběstačná, (Ut. 49) přírodní zdroje jsou v kolektivním vlastnictví státu. Obyvatelé usilují o koncept udržitelnosti a ekologické rovnováhy. (Ut. 53, 81) Jde o národ pacifistů, válku vedou pouze v případě obrany sebe nebo spojenců. (Ut. 94-102) Tenhle koncept, na rozdíl od Platónova (i když se jím inspiruje) není aristokratický, ale přibližuje se k ideálu beztřídní společnosti (Ut. 115) a radikální demokracii (nevládnou filozofové, lid si vládne sám) (Ut. 54-55, 109). S „modernistickým“ výkladem Morovy Utopie nesouhlasí Patrik Ouředník: \"„Spíše než se lopotně pokoušet o marxistickou projekci Morovy intelektuální hříčky do budoucnosti, pokusme se ji vnímat v dobovém kontextu.\" Utopie \"v sobě spojuje dvojí psychologický a literární atribut, kritiku soudobého světa a nostalgii po světě pominuvším; brojíc proti jedné tradici nachází únik – nikoli odpověď – v jiné. Novodobé nazírání na\" Utopii, \"jež ji interpretuje jako zvěstovatelku budoucí modernity, je více než simplicistní; stejně dobře lze dospět k hledisku právě opačnému s poukazem na pozoruhodnou anachroničnost utopijské společenské smlouvy v Evropě počátku 16. století. Zatímco renesanční filozofie zvolna ustanovuje individualismus, Utopijci hlásají důsledný kolektivismus; zatímco probíhá první evropská průmyslová revoluce, Utopijci se rozplývají nad úhlednými políčky a zakládají jednotná zemědělská družstva; zatímco se všude v Evropě vzmáhá národní cítění a přináležitost k danému teritorálnímu celku, Utopijci žijí mimo prostor; zatímco se konstituují státy, Utopijci organizují společenství měst; zatímco se množí obchodní styky a vzniká nová společenská hiearchie, Utopijci odmítají soukromé vlastnictví a peněz se dotýkají nanejvýš bidlem; zatímco alterita nově objevených světů poskytuje renesančním myslitelům nikdy nevídané podněty, pro Utopijce je základním předpokladem šťastné společnosti izolacionismus.“\" \n\nVýznamné utopie – kromě Mora – napsali například Tommaso Campanella („O slunečním státě“ 1623) a Francis Bacon („Nová Atlantis“ 1627).\n\nV utopickém \"Slunečním státě\" Tommase Campanellu vládne sofokracie - triumvirát filozofů: Moc, Moudrost a Láska. Na čele Slunečního státu je tzv. metafyzik, Slunce, nejvyšší vládce, který je volen úředníky, zná dějiny všech národů, náboženské obřady, zákony, všechny republiky a monarchie, původců zákonů, věd, řemesel, musí znát poznatky z fyziky, matematiky, astrologii, metafyziky, teologie, původ umění a věd, musí umět srovnávat podobnosti a rozdíly věcí: nutnost, osud, harmonie, moc, moudrost, láska, druhy bytostí. Ve společnosti se věnují zemědělství a chovu zvířat, pěstují řemesla, vojenství a kněžství. \"Sluneční stát\" jako literární dílo, po formální stránce kopíruje žánr, který Thomas More založil: je psáno jako cestopis, dialogickou formou, s cílem kritiky soudobé společnosti a východiska v deskripcii vzdálené, ideální rovnostářské společnosti z pozice vypravěče (mořeplavce z Janova). Nacházíme v něm normativní ideál, ale i kritiku nastávajících společenských poměrů.\nFrancis Bacon je prvním autorem sci-fi utopie novověku. Název \"Nová Atlantida\" je odvozen od Platónově Atlantidy, jejíž zkázu spojuje Bacon v díle se starozákonní potopou. Děj \"Nové Atlantidy\" začíná napínavým popisem ztroskotání evropské lodě v odlehlé části Tichého oceánu, na západ od Peru (jinde se uvádí Jižního oceánu). Posádka narazí na ostrov Bensalem a následně ji obyvatelé ostrova ubytují v Dome pro cizince, kde se tři dny léčí. Po třech dnech přichází posel a oznamuje jim, že na dobu šesti týdnů dostávají povolení pro časově omezenou návštěvu vědecky vyspělého ostrova. Centrem vědeckého bádání je Šalamounův dům. V této vědecké instituci dělají pokusy na léčbu nemocí, prodloužení života, ochlazování, pokusy s léčivými rostlinami, pokusy se zvířaty, umělým plozením živočichů, plodností, výrobou tepla, existují zde dalekohledy a mikroskopy, experimentují s letem ptáků, mají proto-ponorky, zkoumají geometrii a matematiku. Filosof Milan Šimečka připomíná, že na rozdíl od starších rovnostářských utopií je \"Nová Atlantida\" spíše vědecko-fantastickým románem. Bacon je podle M. Šimečky spíše konzervativcem, zastáncem soukromého vlastnictví, filantropizmu; zastáncem nadtřídního míru mezi bohatými a chudými. \n\nKritickou stránku zdůrazňují autoři negativních utopií čili dystopií, jako je „\"Labyrint světa a ráj srdce\"“ J. A. Komenského (1631), „Jiný svět“ Cyrana z Bergeracu (1657) nebo satira „Gulliverovy cesty“ Jonathana Swifta (1721). Utopické pasáže a prvky se vyskytují i u mnoha dalších autorů (François Rabelais, Daniel Defoe, Voltaire, Rousseau, Morelly, Mably a jiní). \n\nUtopie 19. století (Robert Owen „\"Nový pohled na společnost\"“ 1813; Charles Fourier „\"Nový průmyslový svě\"t“ 1829; Bernard Bolzano „\"O nejlepším státě\"“, kolem 1832; H. G. Wells „\"Moderní utopie\"“ 1905) se považují většinou za uskutečnitelné a Owen i Fourier je také realizovali.\n\nSaint-Simon jako jeden z prvních umístil utopii, v kontextu maximálního využití všech možností lidstva ve prospěch obecného blahobytu lidstva, do budoucna a spojil ji s vizí vědeckotechnického pokroku. Saint-Simon předpověděl ideu světového míru, evropskou federalizaci, nové křesťanství, rozvoj vědy, technologický pokrok spjat s pokrokem sociálním a tak fenomén zlatého věku umístil do budoucnost.\n\nFrançois Marie Charles Fourier jako normativní ideál projektuje vzájemně kooperující autonomní a soběstačné komunity, falanstéry. Jejich součástí jsou komunitární instituce (tlupy, družiny, série, skupiny; družstva s akcionářské banky, družstevní sklady, všelidové divadlo, preventivní lékařství).\n\nRobert Owen byl prvním autorem, který utopické ideje zhmotnil do praxe s globálním dosahem: \n\n\nVe 20. století převládají utopie negativní a varovné (antiutopie): Jevgenij Zamjatin „My“ (1923), Aldous Huxley „Konec civilizace“ (1930), George Orwell „Farma zvířat“ a „1984“ (1948).\n\nJerzy Szacki rozdělil utopie na:\n\n\nFilosof Lukáš Perný navazující na teze Milana Šimečky, Jerzy Szackeho, Jiřiho Hrůzy, J. Neměčkové a Immanuela Wallersteina, dělí utopie na:\n\n\nUtopie jako plány na společenskou změnu můžeme dále rozdělit na: \n\n\nPodobné definice uvádí \"Ilustrovaný encyklopedický slovník\", tedy utopický socialismus jako učení o ideální společnosti založené na společném vlastnictví (také uvádí kromě tradičních zažitých jmen i Mesliera, Babeufa, Mablyho a Morellyho) a utopie rozděluje na: \n\nUtopie jsou vesměs racionální projekty, v nichž se lidé snažili postihnout hlavní neduhy svých společností a většinou proti nim postavit své ideály. Měly tedy velký význam pro myšlení o společnosti a většina moderních ideálů (právní stát, rovnost ras a pohlaví, potřeba míru, sociální péče, tolerance aj.) se objevila právě v utopiích. Německý sociolog Karl Mannheim proto postavil proti sobě ideologie, které stávající společnost podporují, a utopie, které jej pomáhají změnit. Ve 20. století však vzniká i ostrá kritika utopií, které například Karl Raimund Popper spojoval s totalitními režimy.\n\nPro historiky mají utopie velký význam jako výrazy starostí a naopak ideálů a hodnot různých dob. Jako šlo Platónovi o posílení a udržení obce, jednalo se Augustinovi o spásu duší a Boží království. More hledal rovnost, mír a toleranci, Bacon využití vědy k prospěchu všech a Komenský vybízel k soustředění na vnitřní život duše. Utopisté 19. století hledali konkrétní možnosti jak zlepšit život dělníků a chudých, později si představovali velké možnosti technického pokroku (Jules Verne). Ve 20. století převládají varování před rostoucí mocí lidí i států a v 60. letech na utopie navazuje science-fiction, která si všímá spíše technických možností než uspořádání společnosti.\n\n\n\n"}
{"id": "60181", "url": "https://cs.wikipedia.org/wiki?curid=60181", "title": "Taubachien", "text": "Taubachien\n\nTaubachien je středoevropská industrie středního paleolitu absolutně datovaná mezi 130 000 až 80 000 lety v Karpatské kotlině a 104 000 až 117 000 lety v Německu.\nLokality se nacházejí nejčastěji při vývěrech minerálních pramenů, kde se utvářel travertin, na Moravě v jeskyni Kůlna a v Předmostí, na Slovensku pak v Gánovcích a Bojnicích.\n\nIndustrie využívající nejbližších surovin (oblázků) je drobných rozměrů, převažují drasadla, vruby a zoubkované nástroje.\n\nNositelem této kultury je Homo sapiens neanderthalensis.\n"}
{"id": "60184", "url": "https://cs.wikipedia.org/wiki?curid=60184", "title": "Národní památník na Vítkově", "text": "Národní památník na Vítkově\n\nNárodní památník na Vítkově je funkcionalistický památník, jehož hrubá stavba byla postavena v letech 1929–1933 na vrchu Vítkově v Praze podle projektu Jana Zázvorky. Hlavním účelem mělo být uctění památky československých legionářů a československého odboje v období první světové války (1914–1918).\n\nRozšířen byl v letech 1946–1949. Mezi lety 1954–1962 tu bylo umístěno mauzoleum Klementa Gottwalda. Dnes jsou v památníku uloženy ostatky neznámého vojína z bitvy u Zborova a z dukelské operace. Zároveň byla v památníku instalována expozice Křižovatky české a československé státnosti. Součástí památníku je i třetí největší bronzová jezdecká socha na světě, socha Jana Žižky.\n\nHusité na Vítkově zaznamenali pod vedením Jana Žižky z Trocnova válečný úspěch: 14. července 1420 zde bitvě na Vítkově porazili křižácké vojsko. Ale už tehdy se známý pražský kopec zhruba sto let jmenoval Vítkov. Pojmenován byl po pražském měšťanovi Vítkovi z Hory, který zde měl vinici. Nejstarší doložená zpráva o kopci nad pražským Žižkovem pochází už z roku 1041.\n\nIdea národního památníku, který by na rozdíl od dosavadních připomenutí porážek demonstroval hrdost a odvahu českého národa, měla zpočátku ryze lokální charakter. V létě 1882 byl z iniciativy několika set místních občanů založen Spolek pro zbudování pomníku Jana Žižky z Trocnova na vrchu Žižkově a nebýt budovatelského étosu nové Československé republiky, mohlo být všechno úplně jinak. Velkolepou nekropoli synů národa, legionářů a osvoboditelů, měla socha Jana Žižky z Trocnova pouze otevírat. Památník byl jako Památník národního osvobození vystavěn v letech 1929–1933. Za druhé světové války zde bylo skladiště wehrmachtu, památník byl v té době poničen. Po Únoru 1948 byl památník využit k propagaci komunistického režimu. Byli tu pohřbíváni významní představitelé komunistické strany. V roce 1953 tu bylo otevřeno mauzoleum Klementa Gottwalda, zrušené v roce 1962, kdy bylo Gottwaldovo tělo zpopelněno. Po sametové revoluci byly ostatky členů komunistické strany odvezeny.\n\nV nově rekonstruovaném památníku se nachází stálá expozice \"Křižovatky české a československé státnosti\", která zachycuje historické okamžiky od vzniku Československa v roce 1918, dále podepsání mnichovské dohody v roce 1938 a období Protektorátu Čechy a Morava, komunistický převrat roku 1948, invazi vojsk Varšavské smlouvy v roce 1968 a následnou federalizace Československa, pád komunismu stejně jako zánik Československa roku 1992. K dispozici je také vyhlídka na střeše hlavní budovy.\n\nHrob neznámého vojína byl původně provizorně zřízen na Staroměstské radnici; zde byly roku 1922 uloženy ostatky bojovníka z bitvy u Zborova. Po roce 1939 se stal místem odporu proti nacistické okupaci; roku 1941 byl hrob nacisty zničen a ostatky odvezeny a zpopelněny.\n\nPo skončení druhé světové války bylo rozhodnuto o zřízení hrobu neznámého vojína na Vítkově. Sovětské úřady však nedaly souhlas k převezení ostatků od Zborova, místo něj zde byl 9. října 1949 pohřben padlý voják Karpatsko-dukelské operace. Hrob v prostoru před jezdeckou sochou kryje šikmá žulová deska s nápisem \"Sláva hrdinům padlým za vlast\". Od 8. května 2010 jsou v hrobu neznámého vojína uloženy také nově exhumované ostatky jednoho ze zborovských padlých, což byl původní úmysl během výstavby památníku za první republiky.\n\nŽižkova socha je třetí největší bronzová jezdecká socha na světě.Na Žižkovu sochu si Vítkov musel počkat: po dalších dvou soutěžích stále nespokojený sbor porotců přímo oslovil tři sochaře starší generace: Ladislava Šalouna, Jana Mařatku a Bohumila Kafku. Klasicky koncipovaný návrh jezdecké sochy, který nakonec v roce 1931 skicoval Bohumil Kafka, se stal předlohou pro monumentální bronzovou sochu. Kafkovy deníky, které si pečlivě vedl, přibližují snahu o dokonalost a historickou věrnost. V konzultacích se sochařem se vystřídali historikové i hipologové: kůň-model byl vybrán ze státních hřebčinců. Vzrušené diskuse se mimo jiné týkaly toho, zda by Žižka neměl mít v ruce bibli, zda by neměl mít raději napřaženou ruku, jak mu mají vlát vlasy atd. Kafka dokončil sádrový model v listopadu 1941, autor krátce po dokončení modelu zemřel. Odlita byla až po osvobození a odhalena na výroční den bitvy na Vítkově, tedy 14. července 1950. Socha váží 16,5 tuny, je vysoká 9 metrů, dlouhá 9.6 metrů, skládá se ze 120 bronzových částí a téměř 5000 šroubů. V letech 2010 až 2011 byla restaurována.\n\nNa průčelí podstavce jezdecké sochy byl instalován původní velký československý státní znak, který pro tento účel vytvořil Otakar Španiel, tento znak byl v roce 1962 nahrazen novým socialistickým státním znakem ČSSR. V roce 1997 sem pak byla instalována kopie původního československého státního znaku Otakara Španiela (autoři kopie:Vladimír Oppl a Martin Ceplecha).\n\nV prostoru za jezdeckou sochou se nachází velká bronzová vrata vstupní brány do památníku Josefa Malejovského, která jsou ozdobena reliéfy, z nichž část je věnována výjevům z doby husitského hnutí.\n\nV kapli padlých je instalována socha \"Raněný\" od Jana Štursy, kde umělec reagoval na vlastní zážitky z první světové války. Umělecky zhotovený svícen je dílem Jaroslava Horejce.\n\nNa východní straně budovy (za památníkem) se nachází velká nefunkční fontána Karla Štipla, která je tvořena dvěma kruhovými mísami nad sebou, ty jsou postaveny uprostřed kruhové nádrže. Zdobena je plastikami, které jsou doplněny soustavou trysek. U fontány byla postavena dvě sousoší. První sousoší Karla Pokorného z roku 1962 představuje alegorii Vítězství (v roce 1967 jej dokončil Jiří Dušek). Druhé sousoší Karla Lidického z let 1964-1972 bylo pojmenováno vzletně Šťastná budoucnost.\n\nPři stavbě památníku bylo ve zcela mimořádné míře použito přírodního kamene, hlavně žul a mramorů domácího původu. Architektonické řešení památníku zpracoval Jan Zázvorka a jeho uměleckou výzdobu měli na starosti autoři: Vincenc Beneš, Josef Malejovský, Otakar Nejedlý, Karel Štípl, Otakar Švec, Jan Štursa, Max Švabinský a další.\n\nBudova je orientována na ose kopce Vítkova, zhruba východo-západním směrem, délka 143 metrů, šířka 27,6 metrů a výška 31,5 metrů.\n\n\n"}
{"id": "60185", "url": "https://cs.wikipedia.org/wiki?curid=60185", "title": "Valence (lingvistika)", "text": "Valence (lingvistika)\n\nValence je schopnost nějakého slova (lexikální jednotky) vázat na sebe další větné členy.\n\nJedná se o jeden z klíčových termínů tzv. valenční syntaxe. Podle pojetí valenční syntaxe netvoří základ věty (tzv. základovou větnou strukturu) pouze holý podmět a holý přísudek. Schéma základové větné struktury závisí především na valenci přísudku - každý přísudek na sebe váže určitý počet větných členů, jimž předepisuje i jejich formu (především pád jmen). Věta tedy vzniká na základě vazby slovesa stojícího v pozici přísudku.\n\nPříklady:\n\nVšechny pozice, vytvářené valencí, nemusejí být nutně obsazeny, někdy mohou vyplývat z kontextu. Podle toho, zda příslušná pozice musí být obsazena nebo může zůstat nevyužita, se rozlišují:\n\nV češtině rozlišujeme jedenáct základových větných struktur s několika podtypy. Základovou větnou strukturu tvoří:\n\nTento relativně malý počet větných struktur tvoří základ veškerých možných výpovědí v češtině. Základové větné struktury se obměňují několika jednoduchými způsoby:\n\nKromě toho, že valence přísudku vymezuje, jaké větné členy na něj budou navázány, předepisuje jim také určitou formu. Slovesa určují, v jakém budou vázané větné členy pádě a s jakou předložkou, např.:\n\n\n"}
{"id": "60192", "url": "https://cs.wikipedia.org/wiki?curid=60192", "title": "Strukturální funkcionalismus", "text": "Strukturální funkcionalismus\n\nStrukturální funkcionalismus (také \"sociologický funkcionalismus\") je jeden z nejvlivnějších směrů v teoretické sociologii 20. století. Ten vnímá společnost jako komplexní sociální systém složený ze struktur, které plní jednotlivé funkce. Zároveň teorie klade důraz na sociální stabilitu a solidaritu. Tento přístup je makrosociologický, zaměřuje se na sociální struktury, které tvarují společnost jako celek. Každý sociální systém se snaží dosáhnout rovnováhy pomocí plnění funkcí a socializace jednotlivých členů anebo prostřednictvím sociální kontroly. Změny ve společnosti neprobíhají revolucí a nezávisí na individuální změně.\nTeorie má základy v dílech Augusta Comta, jakožto jednoho ze zakladatelů sociologie. Výrazněji ji však ovlivnil Herbert Spencer. Ten vytvořil analogii k organismu, který roste a vyvíjí se, a orgánům, které zabezpečují správné fungování těla, a ukázal tak na přispívání části k celku. Společnost potřebuje uspokojit potřeby, aby byla schopná přežít v daném prostředí. Tvrdil, že složitost systému vede k jeho diferenciaci. Čím je systém složitější, tím je větší diferenciace funkcí. Změny v jedné části systému pak vedou k systémové změně v jiné části systému. Právě Herbert Spencer zavedl pojem struktura (stabilní prvky, které představují systém) a funkce (projev určený k zachování společnosti). Tyto dva pojmy se spolu s pojmem systém řadí mezi tři základní idey strukturálního funkcionalismu.\n\nZáklad funkcionální analýzy v sociologii položil Émile Durkheim, který se zabýval otázkou, jak si určité společnosti udržely vnitřní stabilitu a přežily. Společnosti podle jeho názoru vytrvaly díky tzv. „kolektivnímu vědomí“ (nemateriálním sociálním faktům), které je souhrnem společných přesvědčení příslušníků dané společnosti. Právě dělba práce v moderní společnosti v mnohých případech nevede k solidaritě.\n\nV antropologii dal základ funkcionalismu Bronislaw Malinowski. Jeho pojetí funkcionalismu v antropologii je velmi podobné sociologickému, ovšem zahrnuje také kulturu, která má podle něj pro celou strukturu zásadní význam. Strukturální funkcionalismus v antropologii pak založil Radcliffe-Brown. Kladl důraz především na srovnávací metodu zachycující funkcionální vazby mezi různými sociokulturními jevy.\n\nStrukturální funkcionalismus v 20. století je úzce spojený s dílem Talcotta Parsonse, který se zabývá teorií sociální činnosti a teorií sociálního systému. V teorii sociálního systému vycházel hlavně z myšlenek E. Durkheima a M. Webera, a její základy položil v díle \"The Structure of Social Action\". Sociální (společenská) činnost je chování určené k dosažení cíle, který probíhá v určité situaci a je normativně určené. Takovéto jednání probíhá podle ustálených vzorců (patterns). Konkrétní vzorec jednání je výsledkem rozhodnutí, které každá osoba podvědomě provádí. Rozhoduje vždy mezi dvěma alternativami (proměnnými) a to\nVolba mezi těmito proměnnými je ovlivněná situací a normativním systémem. Detailně se této problematice věnuje v \"The Social System\". Významnou složkou této teorie je koncept známý také jako paradigma čtyř funkcí AGIL, který tvrdí, že aby systém přežil nebo byl v rovnováze s okolním prostředím, musí se:\n\n\nAuguste Comte (19. ledna 1798– 5. září 1857), byl francouzský matematik, společenský reformátor, zakladatel pozitivismu a jeden ze zakladatelů sociologie. Poukázal na to, že v důsledku úpadku tradic je nutné udržovat sjednocenou společnost. Byl prvním, kdo vymyslel termín sociologie a rozdělil ji na sociální statiku a dynamiku.  Přišel se třemi koncepty pojetí světa podle toho, jak si lidé vysvětlovali přírodní jevy.\n\nTeologické stádium: Lidé si od počátku vysvětlovali nevysvětlitelné věci nadpřirozenými silami. Věřili, že vše se vyskytuje zásahem Boha. Dominantní roli hrála církev.\n\nMetafyzická fáze: Člověk hledá absolutní poznání, ale nezkoumá již nadpřirozené síly, nýbrž abstraktní pojmy a entity. Za nejvyšší obecnou entitu uznává přírodu, v níž vidí pramen všech ostatních jevů.\n\nPozitivní fáze: Člověk dospívá k tomu, že absolutní poznání není možné. Snaží se tedy pozorováním a rozumem poznat podobnosti a posloupnosti v daných faktech, s cílem podřídit je jedinému všeobecnému faktu.\n\nHerbert Spencer (27. dubna 1820 – 8. prosince 1903) byl klasický britský sociolog a filosof. Patří mezi zastánce tzv. „organistického proudu“ v sociologii, jenž se vyznačuje důrazem na podobnost rysů lidské společnosti a biologického organismu. Podle Spencera lidské tělo funguje na základě toho, že kosti, svaly a orgány pracují nezávisle na sobě, ale společně se podílejí na funkci těla a jeho soudržnosti. Sociální struktura funguje stejně, jelikož společným cílem jednotlivých složek je zachování společnosti. V mnoha ohledech je považován za prvního skutečného sociologického funkcionalistu.\n\nSpencer ve svých úvahách nenavazoval na mnoho předchůdců. Mezi nejvýznamnější patřil evolucionista a Spencerův přítel Thomas Huxley, který jej seznámil s myšlenkami Charlese Darwina, s nímž posléze Spencer navázal dlouholeté korespondenční styky. Spencer vědecké knihy takřka vůbec nečetl a vědomosti získával především z periodik, diskuzí s kolegy a od svých asistentů. Proto je třeba jeho myšlenkové kořeny hledat zejména v londýnském intelektuálním prostředí poloviny 19. století (především v přírodovědeckých kruzích), dále v politické ekonomii a do jisté míry i v sociologických koncepcích Augusta Comta.\n\nCelé Spencerovo rozsáhlé filozofické dílo je propojeno několika tématy, přičemž jedním z nich je myšlenka evolucionismu. Evoluci Spencer ve své knize First Principles definuje jako změnu ze stavu relativně nevymezeného, nekoherentního, homogenního ke stavu relativně vymezenému, koherentnímu a heterogennímu. Jejím opakem je pak regrese, čili děj, během něhož dochází k rozkladu komplexních a diferencovaných struktur. Svůj model evoluce používá Spencer i pro analýzu vývoje společnosti poprvé v práci The Study of Sociology z roku 1873. Poukazuje zde na to, že sociální oblast podléhá podobným zákonům, jako pole biologické či fyzikální. Podobně jako v organismu vede i ve společnosti nárůst velikosti subsystémů k tlaku na diferenciaci jejich funkcí; funkčně diferenciované subsystémy jsou pak zpětně s celkem propojeny díky svému nenahraditelnému významu pro jeho přežití (tj. zpětná integrace). Lidské společnosti procházejí podobně jako živé organismy vývojem od homogenních a nestabilních útvarů k vysoce komplexním a diferencovaným strukturám - zkoumání faktorů, jež ovlivňují rychlost a směr tohoto vývoje je pak dle Spencera skutečným a nejvýznamnějším úkolem sociologie. Odmítá Comteův sociologický konstruktivismus a zastává názor, že ani odkrytí faktorů ovlivňujících evoluci společnosti nás neopravňuje k její modifikaci.\n\nMerton dále rozvíjel myšlenky Parsonse a zavedl pojem „sociální dysfunkce“ označující jev, který má pro společnost negativní důsledky v protikladu s \"eufunkcí\", jejíž důsledky jsou prospěšné. Škodlivost dysfunkce, respektive prospěšnost eufunkce je relativní v závislosti na úhlu pohledu. Např. korupce jako taková je pro společnost škodlivá, avšak z pohledu zainteresovaných skupin působí prospěšně. Merton je taktéž autorem pojmu „latentní funkce“ – nezamýšlený důsledek určitého jevu. Za příklad latentní funkce se často uvádí prohibice alkoholu, kde byl primární záměr snížení spotřeby alkoholu (eufunkce) avšak začaly vznikat zločinecké gangy obchodující s ilegálním alkoholem (dysfunkce).\n\nStrukturální funkcionalismus dosáhl největší působnosti ve 40. a 50. letech 20. století, načež v 60. letech 20. století začal jeho vliv prudce klesat. V 80. letech 20. století zaujaly jeho místo v Evropě především směry zabývající se konflikty a strukturalismus. S poklesem vlivu funkcionalismu v průběhu šedesátých let vznikalo nesčetné množství nových hnutí v oblasti společenských věd. Zatímco v empirické sociologii funkcionalismus nefiguruje, myšlenky tohoto směru byly použity v sociologické teorii, zejména v dílech Luhmanna a Giddense. Dnes existují i známky počínajícího oživení teorie funkcionalismu, především ve vývoji tzv. víceúrovňové teorie výběru a empirickým výzkumem toho, jak skupiny řeší sociální dilemata.\n\nV 60. letech 20. století byl funkcionalismus kritizován za to, že nebyl schopen nést odpovědnost za sociální změny nebo za strukturální rozpory a konflikty ve společnosti. Rovněž byla funkcionalismu vyčítána ignorace možného napětí způsobeného společenskou rozdílností z hlediska rasy, genderu nebo třídy. Dalším kritizovaným aspektem byla skutečnost, že je statický a neobsahuje žádnou koncepci změny. Argumentem je, že Parsonsova teorie sice klade důraz na udržování sociálního pořádku, ale musí být brán ohled na dobu, ve které Parsons psal, tedy období po druhé světové válce a začátek studené války. Společnost žila v neustálém strachu a sociální řád byl rozhodující, což se odráží v Parsonsově tendenci podporovat rovnováhu na úkor sociálních změn. Další kritika se týkala skutečnosti, že jednotlivci jsou vnímáni jako loutky, které jednají dle požadavků přidělené role. Parsons se soustředil na odlišné podoby jednání jednotlivců, ale jeho teorie nevyjadřovala, jak lidé konají v opozici vůči socializaci a vštěpování přijímaných norem. Omezením funkcionalistické teorie je tedy skutečnost, že neumí vysvětlit, proč se jednotlivci rozhodnou přijmout nebo odmítnout dané normy, a proč a za jakých okolností se rozhodnou konat dle očekávání.\n\nZa silnou kritiku platil i epistemologický argument, že funkcionalismus je tautologický, což znamená, že se pokouší vysvětlit sociální vývoj pouze pomocí důsledků změn. Parsons však při vytváření své teorie čerpal přímo z mnoha Durkheimových konceptů, přičemž Durkheim byl jedním z prvních teoretiků, který vysvětloval jevy s odkazem na jejich funkci ve společnosti. Merton v této souvislosti uvádí, že funkcionalistická analýza se nesnaží vysvětlit, proč k akci došlo v prvním stupni, ale proč skutečnost pokračuje nebo je reprodukována.\n\nKonfliktní teoretici kritizovali koncept funkcionalismu za kladení příliš velké váhy integraci a konsensu a zanedbávání aspektů jako je otázka nezávislosti a konfliktů. Podle Lockwooda, jednoho ze zastánců argumentů teoretiků konfliktu, Parsonsova teorie postrádala koncept systémového rozporu, tedy nezodpovídala za části systému, které by mohly mít tendenci k rozporu. Nicméně Parsons byl přesvědčen, že aspekty konfliktu a spolupráce jsou úzce propojeny, přestože byl omezen svou analýzou tzv. ideálního typu společnosti, kterou charakterizoval shodou.\n\nV poslední řadě zastánci feminismu vytýkají funkcionalismu skutečnost, že zanedbává potlačování žen v rodinné struktuře. Sám Parsons uznal, že příliš zjednodušil svou funkční analýzu žen ve vztahu k práci a rodině, a zaměřil se na pozitivní funkce rodiny pro společnost, a nikoli na dysfunkce, které představuje pro ženy.\n"}
{"id": "60195", "url": "https://cs.wikipedia.org/wiki?curid=60195", "title": "Victory (album)", "text": "Victory (album)\n\nVictory bylo první a jediné album, které nahrálo všech šest bratrů Jacksonů společně jako skupina The Jacksons. Na hudebním trhu se objevilo 6. července 1984.\nPo úspěšném opětovném sjednocení bratrů na akci Motown 25, která byla asi trochu zastíněna úžasným tancem Moonwalk Michaela Jacksona během jeho sólového výstupu v dodnes oblíbené skladbě - Billie Jean, se Jermaine rozhodl vrátit se k skupině po opuštění společnosti Motown, kde působil devět let jako plnohodnotný sólista. Napětí mezi bratry však údajně rostlo během nahrávacích sezení tak výrazně a rychle, že se na krytu alba nechal každý bratr vyfotografovat samostatně.\n\n\n"}
{"id": "60202", "url": "https://cs.wikipedia.org/wiki?curid=60202", "title": "PCC", "text": "PCC\n\nPCC je koncepce tramvaje, kterou v USA před druhou světovou válkou zvolili za nejlepší řešení tramvaje. PCC je zkratka z \"Presidents' Conference Committee Car\" (česky \"Vůz výboru sjezdu prezidentů\"; jedná se o prezidenty dopravních společností v USA).\n\nMezi první výrobce patřily firmy St. Louis Car Company a Pullman Standard z USA. Pro kanadský trh byly PCC vozy dodávány firmami St. Louis Car Company a Canada Car and Foundry. V Evropě vyráběl tyto tramvaje FIAT pro Madrid.\n\nV Československu získala licenci firma ČKD Tatra, která je dodávala do všech států východního bloku.\n\nV Polsku byl tento typ tramvaje vyráběn firmou Konstal. Vozidla tohoto výrobce jsou k vidění u různých dopravních podniků v Polsku.\n\nPCC vozidla jsou v San Franciscu provozována na lince F.\n\n\n\nTramvaje koncepce PCC byly po dlouhou dobu technickou špičkou, měly nejlepší možné technické a jízdní vlastnosti. Jejich výroba byla v USA ukončena však v roce 1952, v souvislosti s všeobecným útlumem tramvajové dopravy v zemi.\n"}
{"id": "60203", "url": "https://cs.wikipedia.org/wiki?curid=60203", "title": "Trojspolek", "text": "Trojspolek\n\nTrojspolek je označení pro alianci mezi Německým císařstvím, Rakousko-Uherskem a Italským královstvím v letech 1882–1914. Eskalace napětí mezi Trojspolkem a Trojdohodou bylo jednou z hlavních příčin první světové války. Spolek definitivně zanikl vypovězením smlouvy neutrální Itálií a jejím přechodem na stranu Dohody roku 1915.\n\nMocenské uspořádání v Evropě se po roce 1871 výrazně změnilo zejména porážkou Francie v prusko-francouzské válce a dokončením procesu sjednocení Německa a Itálie. Systém záruk tohoto uspořádání, vzniklý po Vídeňském kongresu z roku 1815 v rámci tzv. Svaté aliance, byl obměněn vznikem Spolku tří císařů (formálně v roce 1873), tedy německého a rakouského císaře (zároveň uherského krále) a ruského cara. Stranou tohoto spolku zůstaly v roce 1871 poražená Francie a také Spojené království Velké Británie a Irska, řídící se tehdy politikou skvělé izolace (\"splendid isolation\"). Rusko po porážce Francie vypovědělo Pařížskou mírovou smlouvu z roku 1856 (ukončující Krymskou válku) a obnovilo svoji protitureckou politiku v balkánské krizi. Ruský plán na vytvoření velkého Bulharska však byl překažen výsledky Berlínského kongresu, svolaného 1878 německým říšským kancléřem Ottou von Bismarckem. \n\nZájmy Ruska a obou středoevropských monarchií se tak po Berlínském kongresu do značné míry rozešly, přestože Spolek tří císařů formálně pokračoval i v následujícím desetiletí. Bismarck proto inicioval vznik obranného spojenectví Německa a Habsburské monarchie zvaného Dvojspolek, které bylo stvrzeno smlouvou ze 7. října 1879. \n\nMladé Italské království se snažilo budovat vlastní koloniální říši. Se svými zájmy narazila Itálie roku 1881 v Tunisku na koloniální zájmy Francie, která uzavřela smlouvu s místním bejem a vyhlásila zde svůj protektorát. Na obranu proti Francii se Itálie připojila k Dvojspolku; smlouvou z 20. května 1882 mezi třemi signatářskými státy tak vznikl Trojspolek.\n\nSpojením tří monarchií v Trojspolku vznikl mocenský blok, na který reagovala Francie, Rusko a Spojené království v letech 1893–1907 postupným sbližováním vrcholícím vytvořením Trojdohody. Napětí mezi oběma bloky po sarajevském atentátu propuklo v první světovou válku. Trojspolek zanikl díky Itálii, která zůstala neutrální a později se připojila ke státům Dohody. Na místo Trojspolku pak vznikly tzv. ústřední mocnosti, které sdružovaly obě zbývající středoevropské mocnosti, Osmanskou říší a Bulharsko.\n"}
{"id": "60205", "url": "https://cs.wikipedia.org/wiki?curid=60205", "title": "Textový procesor", "text": "Textový procesor\n\nTextový procesor je v informatice program, který slouží k vytváření formátovaného textu. Na rozdíl od textových editorů, se kterými se často zaměňují, umožňují textové procesory měnit vzhled obsahu dokumentu (fonty, velikost písma, nadpisy…). V současnosti běžné textové procesory používají metodu WYSIWYG, takže uživatel na monitoru vidí (téměř) přesně to, co by se mohlo aktuálně vytisknout na tiskárně. Profesionální sazba se provádí pomocí pokročilých DTP programů.\n\nTextový procesor ukládá do textu doplňující informace o formátování a vzhledu, které se ve WYSIWYG aplikacích nezobrazují. Místo toho se přímo mění zobrazovaný formát písma, formátování a podobně. Informace o formátování je však nutné ukládat do souboru, aby byly dostupné při další práci s dokumentem. Ukládají se ve dvou různých podobách: jako textově zapsané značky (HTML, XML, který používají OpenOffice.org, TeX, OOXML pro Microsoft Office) nebo jsou formátovací informace uloženy v nečitelné podobě jako binární data, která neodpovídají tisknutelným znakům (soubory codice_1, codice_2 a další z Microsoft Office).\n\nKromě změny vzhledu dokumentu je možné do textu vkládat i pokročilejší obsah, jako jsou obrázky, grafy, tabulky a další prvky. I v tomto případě je nutné uložit doplňující informace, které se přímo nezobrazují. Místo nich se však přímo zobrazí výše zmíněné prvky.\n\nMezi textové procesory patří:\n\n"}
{"id": "60210", "url": "https://cs.wikipedia.org/wiki?curid=60210", "title": "Budha", "text": "Budha\n\nBudha (v dévanágarí बुध) je jméno pro planetu Merkur používané v hinduistické mytologii. Často se mylně zaměňuje s výrazem Buddha (v dévanágarí बुद्ध).\n\nBudha jako hinduistické božstvo je synem Čandry (Měsíce) a patronem obchodu. Obvykle se zobrazuje jako muž se zelenou barvou pleti a klidným výrazem v tváři, jeho jízdním zvířetem je zpravidla lev. \n\nPodobně jako Merkur ve starověkém evropském kalendáři, i Budha je v Indii patronem dne středy, která ve většině moderních indických jazyků nese název \"Budhvár\" (v dévanágarí बुधवार).\n"}
{"id": "60214", "url": "https://cs.wikipedia.org/wiki?curid=60214", "title": "In-Grid", "text": "In-Grid\n\nIn-Grid (* 11. září 1973 nebo 1978 Guastalla) je italská zpěvačka, vlastním jménem Ingrid Alberini (rodiče ji pojmenovali podle švédské herečky Ingrid Bergmanové). Zpívá francouzsky ve stylu šansonů a je také autorkou textů písní, hudební aranže a kompozice.\n\nV roce 1994 vyhrála regionální konkurs „Hlas San Rema“. Vystupovala např. v Montrealu pro piloty F1, v Tokiu pro firmu Discografica Avex atd. Největší úspěch zaznamenala na tanečním festivalu v Amsterdamu (2001), když představila hit \"Tu Es Foutu\" z debutového alba \"Rendez Vous\". Ten pak obletěl všechny země v Evropě, později i v anglické verzi \"You Promised Me\".\n\n2014: J'Adore ROUGE (Marco Lo Russo & SCM) feat In-Grid\n\n"}
{"id": "60217", "url": "https://cs.wikipedia.org/wiki?curid=60217", "title": "Riesigk", "text": "Riesigk\n\nRiesigk je vesnice v německé spolkové zemi Sasko-Anhaltsko, ležící 3 km od levého břehu Labe, asi 18 km od Wittenbergu. První zmínka pochází z roku 1200. Dnes zde žije přes 198 obyvatel (k 31. prosinci 2014).\n\n\n"}
{"id": "60221", "url": "https://cs.wikipedia.org/wiki?curid=60221", "title": "Montecarlo", "text": "Montecarlo\n\nMontecarlo // je italská obec a pevnost v toskánské provincii Lucca, 20 km východně od tohoto města. Obec má rozlohu 15 km² a zhruba 4400 obyvatel.\n\nMontecarlo bylo založeno roku 1333 budoucím císařem Karlem IV. (od nějž má obec odvozené své jméno \"Monte-Carlo\" = \"Karlova Hora\"), který osvobodil město Lucca z okupace městem Pisa. Nad vchodem do hradu Montecarlo je stále erb s českým lvem. Dodnes je to největší monumentální památka na Karla IV.\n\nObec Montecarlo má již několik let čilé družební styky s českým Karlštejnem a dalšími zahraničními místy založenými Karlem IV. ve Francii a Německu.\n\nNěkteří badatelé (např. Menhart z Velhartic) jsou k vyobrazení lva nad hradní brankou kritičtí a domnívají se, že se nejedná o českého lva (např. nejsou 2 ocasy, které český lev nosí minimálně od roku 1247), ale lvu v Montecarlu je mnohem bližší třeba lev ze znaku města Siena nebo lev z erbu Lucemburků.\n\nVýklad, který lze slyšet v Montecarlu, že Karel IV. ještě jako princ nemohl používat znak Království českého (což náleželo jen králi - jeho otci Janu Lucemburském), takže používal lva s jedním ocasem, je velmi milý až úsměvný a tento lev je objektem zájmu a fotografování většiny českých turistů. Záležitost se lvem si jistě vyžaduje další heraldické zkoumání.\nK vybudování pevnosti Montecarlo bylo strategicky zvoleno nejvýše položené místo stejnojmenného vrchu, kterému se za raného středověku říkalo \"Corruglio\". O tuto výhodnou polohu nad údolím kolem města \"Lucca\" a podél říčky \"Nievole\" sváděla líté boje tehdejší mocná toskánská města \"Florencie, Pisa\" a \"Lucca\". Z tohoto důvodu se jak pevnost, tak vrch nad oběma údolími stávaly častými bitevními poli a původní vojenská tvrz doznala v průběhu staletí mnoha stavebních úprav. Z historických pramenů se dozvídáme, že tudy procházeli papežové a králové a chrabrý vojevůdce \"Castruccio Castracani\" odtud během \"bitvy u Altopascio\" velel lucké armádě stojící na straně císaře (tzv. ghibellinům) v boji proti florentským přívržencům papeže (tzv. guelfům). Od 19. století je pevnost \"Montecarlo\" v soukromých rukou.\n\nZákladní kámen současné pevnosti byl položen z příkazu českého krále Jana Lucemburského mezi lety 1331–1332, když přispěchal na pomoc městu \"Lucca\" obleženému Florenťany. Vzhledem k tomu, že se mu podařilo obyvatele \"Luccy\" zbavit florentského jha, na počest syna Karla, který se vojenského tažení rovněž zúčastnil, byl zdejší vrch přejmenován na \"Montecarlo\" čili \"Karlův vrch\". Karel IV. byl v Praze roku 1347 korunován českým králem a v roce 1355 římským císařem v Římě.\n\nStávající podoba pevnosti je výsledkem realizace čtyř stavebních celků:\n\n– kamenné hradební věže z 12.–13. století o půlkruhovém půdorysu a dvou sesterských věží z 13. století, které spolu utvářely původní tvrz Cerruglio;\n\n– obvodových loubových zdí z pálených cihel sahajících do období zakládání městečka;\n\n– medicejského traktu z poloviny 16. století sestávajícího ze zděného objektu a hradebních věží na straně obrácené k městečku.\n\n(1) Hned po východu z pokladny se vydejte do hlavní zahrady v italském stylu pocházející z počátku 20. století. Tento centrální prostor uvnitř pevnosti původně sloužil k vojenským účelů, zejména výcviku žoldnéřů.\n\n(2) Na konci zahrady se vyjímají dvě sesterské věže. Ta vlevo se nazývá \"věž\" \"Zjevení\", jelikož připomíná zázrak, který se tu udál na počátku 15. století. Podle legendy se praví, že Panna Marie přispěchala na pomoc lidu z \"Montecarla\", který v noci přepadli pisánští žoldáci Jakmile ji útočníci spatřili, vzali nohy na ramena a strachy utíkali pryč. Na pravé straně se vyjímá \"věž sv. Barbory\", která byla dříve využívána jako sklad střelného prachu. Právě proto byla zasvěcena této patronce horníků, sanytrníků a jiných provozovatelů nebezpečných řemesel.\n\n(3) V pravé zadní části zahrady můžete spatřit jediný vstup do původní tvrze \"Cerruglio\" chráněný dvěma obrannými systémy: kovovou mříží, která byla spouštěna a vytahována mezi dvěma kamennými oblouky, a zdvojenými dveřmi, kvůli kterým museli nepřátelští vojáci procházet jeden po druhém skrz menší a méně odolné dveře tak, že zády byli natočeni k protilehlé věži, z níž na ně mohli domácí obránci pohodlně útočit.\n\n(4) Nyní se přemístěte do vnitřního nádvoří pevnosti. Dveře po vaší levé straně se kdysi nazývaly \"dveře Poslední záchrany\", jelikož sloužily jako úniková cesta. Právě nad touto brankou z vnější strany je erb se lvem, který bývá často hledán českými turisty. Hned vedle branky můžete obdivovat pec, používanou k přípravě jídla, a nádrž na vodu, životně důležitou právě za častých obléhání. Dlažba na zemi je položena tak, aby umožňovala odvádění vody pryč a současně i jízdu na koni.\n\n(5) Půlkruhový půdorys hlavní hradební věže je ve zdejším kraji vzácností. Do věže se vstupovalo po dřevěných schodech vedoucích k výše položeném otvoru. V případě nebezpečí se schody jednoduše vytáhly nahoru a schovaly uvnitř věže. Věž sestává z pěti pater. Nejnižší patro sloužilo jako sběrná nádrž na dešťovou vodu a patro nad ním jako sklad potravin v době míru, nebo jako šatlava v době války. Prostory podlaží, na kterém se nyní nacházíte, a prostory nad vámi poskytovaly základní potřeby pro obývání věže: krb se používal na vytápění a vaření, střílny k pozorování okolí a obrannou palbu a komůrka za schody s otvorem ústícím ven jako toaleta. Poslední páté patro měla v obsazení stráž, stejně tak i prostory za cimbuřím, které dříve zakrývala střecha.\n\n(6) Abyste se dostali k hlavnímu vstupu do medicejského traktu z 16. století, vrat’te se zpátky přes obě zahrady, před pokladnou zahněte doleva a projděte zaklenutým průchodem. Vstup budete mít hned po pravé straně přesně naproti rampě. Vrata byla kdysi chráněna jednak padacím mostem, po němž jste přišli ke vstupu do dnešní pevnosti, a pak také kanóny a piknůsky, kterými se lila rozpálená smůla nebo vřící voda přímo na hlavy nevítaných hostů. Tyto malé otvory jsou vidět podél hradební věže vpravo od současného vstupu do pevnosti.\n\n(7) Pokud jste se odhodlali vystoupat až na samý vrchol \"věže Kosmy I. Medicejského\", vydejte se po rampě a pak nahoru po točitém schodišti. Věnujte však pozornost různé výšce schodů. Tato zvláštnost byla rovněž jedním z účinných opatření, které nepřátelům znesnadňovalo rychlé obsazení pevnosti.\n\nZe shora věže se vám naskytne nádherný výhled:\n\n– na město \"Lucca\" ve směru přes pevnost.\n\n– na kopec \"Serra\", na jehož vrcholku se tyčí několik antén. Za tímto kopcem leží město \"Pisa\".\n\n– do údolí \"Valdinievole\" a na sedlo mezi kopci na pozadí, ve kterém se krčí horní část lázní \"Montecatini\". Dále vlevo se pak nachází vrch \"Buggiano\" s vesničkou \"Uzzano\".\n\n– do údolí \"Pescia\" s jeho typickými skleníkovými plantážemi.\n\n(8) Po prohlídce věže se vydejte kolem bašty směrem k budově s oblouky. Cestou minete 5 \"piknůsků\", díky kterým bylo možné z výšky bránit hlavní vstup do pevnosti (nyní svému účelu neslouží a jsou zamřížovány).\n\n(9) Budete-li pokračovat dál, vstoupíte do prostor vyhrazených strážnímu oddílu, který tuto část pevnosti hlídal. Poté na vás ještě čeká věž, jíž se říká \"Hrbatá\" nebo i \"Uťatá\", protože původně byla o jedno patro vyšší.\n\n(10) Pokud se správně rozhodnete zdolat její vrchol, můžete se naposledy pokochat ničím nerušeným pohledem; celou pevnost \"Montecarlo\" budete mít jako na dlani.\n\nA nyní se už můžete vrátit kolem pokladny k východu a pokračovat dál ve svém putování.\n\nPokud se ještě na vrátnici hradu zmíníte o tom že jste turisti z České republiky, tak vám pracovníci začnou vykládat různé zajímavosti a na požádání vám ukážou i zmíněný erb nad vchodem (není součástí normální prohlídky)\n\nduben - říjen: sobota a neděle 16:00 až 19:30 hod.\n\nJiný čas návštěvy hradu je nutno domluvit dostatečně dopředu.\n\nFortezza di Montecarlo, via Fortezza, 4 - 55015 Montecarlo, Lucca\n\ntelefon +39 058 322 401 nebo +39 328 808 2858\n\n\"valter_menchini@yahoo.com\"\n\n\"Počet obyvatel\"\n"}
{"id": "60228", "url": "https://cs.wikipedia.org/wiki?curid=60228", "title": "Epilepsie", "text": "Epilepsie\n\nEpilepsie (starší český výraz padoucnice) je onemocnění mozku charakterizované výskytem epileptických záchvatů. Epileptické záchvaty jsou epizody náhlé a přechodné abnormální funkce mozkové aktivity, které se projevují dočasnou změnou vědomí či vnímání, chování, hybnosti či citlivosti. Epilepsie je jedním z nejčastějších chronických neurologických onemocnění, vyskytuje se celosvětově, postihuje ženy i muže, jedince všech věkových kategorií i etnik.\n\nEpileptický záchvat je přechodný výskyt příznaků, které jsou dány abnormální excesivní a synchronní aktivitou mozkových neuronů.\n\nStarší a většinou dosud užívaná definice epilepsie vyžaduje výskyt opakovaných (tzn. nejméně dvou) neprovokovaných epileptických záchvatů, které jsou od sebe odděleny časovým intervalem nejméně 24 hod. Neprovokované záchvaty se vyskytují v nepřítomnosti zjevné akutní příčiny na rozdíl od záchvatů provokovaných, které jsou také nazývány jako akutní symptomatické záchvaty.\n\nV roce 2014 Mezinárodní liga proti epilepsii navrhla novou praktickou definici epilepsie. Tato nová definice epilepsie ponechává tradiční kritérium dvou neprovokovaných záchvatů v průběhu více než 24 hod. Nově však umožňuje stanovit diagnózu epilepsie v případě jednoho epileptického záchvatu a vysokém riziku (více než 60 %) jeho opakování nebo pokud se jedná o definovaný epileptický syndrom. Vysoké riziko opakování záchvatu se vyskytuje například, pokud je přítomný jednoznačný nález na zobrazení mozku (výpočetní tomografii – CT nebo magnetické rezonanci – MR) nebo je v elektroencefalogramu (zkráceně EEG) přítomna epileptiformní abnormita – abnormita svědčící pro epilepsii.\n\nJako epileptické syndromy jsou označovány jednotky, u nichž lze identifikovat obdobné klinické rysy – typ záchvatů, etiologii, EEG nález a prognózu.\n\nEpilepsie je jedním z nejčastějších neurologických onemocnění. Epilepsii má celosvětově přibližně 50 milionů lidí, z toho téměř až  80 % lidí s epilepsií žije v rozvojových zemích. Příčinou vyšší incidence v rozvojových zemích je pravděpodobně větší množství onemocnění mozku (porodní traumata, některé infekce) a horší zdravotní péče. Ve vyspělých zemích se ročně diagnostikuje 30–50 nových případů/100000, v rozvojových zemích může být incidence až 2–3× vyšší. V ČR se odhaduje počet lidí žijící s aktivní epilepsií (tedy pacienti s epilepsií, kteří prodělali v posledních pěti letech alespoň jeden záchvat) na 70 000.\n\nEpileptické záchvaty se mohou projevovat nejrůznějšími způsoby v závislosti na místě vzniku a šíření abnormálního elektrického výboje do ostatních částí mozku.\n\nV roce 2017 navrhla Mezinárodní liga proti epilepsii (The International League Against Epilepsy, zkratka ILAE) novou klasifikaci epileptických záchvatů. Tato nová klasifikace dělí epileptické záchvaty dle místa jejich vzniku do 3 základních skupin: 1. fokální, 2. generalizované, 3. s neznámým začátkem. Správné zařazení je důležité vzhledem k určení příčiny, vhodné medikace, možnosti epileptochirurgické terapie. Tato klasifikace nahrazuje dřívější mezinárodní klasifikaci epileptických záchvatů ICES z r. 1981.\n\nVýbor České ligy proti epilepsii vydal českou verzi nové klasifikace, která by měla nahradit klasifikaci předchozí – viz. obrázek.\nDříve byly nazývány parciální záchvaty. Vycházejí z části mozkové kůry jedné z mozkové hemisféry. Fokální záchvaty, pokud je to možné, dále dělíme podle přítomnosti poruchy vědomí na:\n\n\n\"Za záchvat bez poruchy vědomí znamená, že si je pacient v celém průběhu záchvatu vědom sebe i okolního prostředí.\" V případě, že není stav vědomí během záchvatu znám, tak poruchu vědomí neuvádíme. Fokální záchvat s poruchou vědomí nahrazuje dřívější označení parciální komplexní záchvat, zatímco fokální záchvat bez poruchy vědomí dřívější termín parciální simplexní záchvat.\n\nFokální záchvat (s poruchou/bez poruchy vědomí/bez určení poruchy vědomí) může být dále klasifikován jako:\n\n\nPro zařazení mezi motorické záchvaty × záchvaty bez motorických příznaků je rozhodující první prominentní příznak záchvatu. Výjimkou jsou záchvaty se zárazy v chování, které pokud jsou dominantním příznakem, tak se mohou vyskytnout během celého záchvatu.\n\nFokální záchvaty přecházejí do bilaterálního tonicko-klonického záchvatu (tzv. FBTCS), dříve označovány jako sekundárně generalizované záchvaty, jsou záchvaty začínající jako fokální, u kterých dochází k následnému rozšíření epileptické aktivity do obou hemisfér.\n\nDříve byly nazývány primárně generalizované. Během těchto záchvatů se již na svém začátku zapojují obě hemisféry. V případě generalizovaných záchvatů tedy nejsme schopni identifikovat místo, odkud epileptické záchvaty vycházejí. Vědomí bývá porušeno a případné motorické projevy jsou oboustranné. Další dělení generalizovaných záchvatů je podle přítomnosti motorických projevů na:\n\n\nNa základě dostupných informací není možné určit, zda se jedná o záchvaty fokální či generalizované. Jsou děleny na:\n\n\nDříve používaná mezinárodní klasifikace epileptických záchvatů ICES z r. 1981 rozděluje záchvaty podle klinických projevů.\n\nVycházejí z části mozkové kůry jedné z mozkové hemisféry. Pro začátek v jedné hemisféře svědčí počáteční klinické projevy a/nebo EEG.\n\nParciální záchvaty se dále dělí na:\n\n1) parciální simplexní\n\nBěhem záchvatu není přítomná porucha vědomí (či neschopnost reagovat normálním způsobem na vnější podněty)\n\nParciální simplexní dále rozdělujeme podle klinických projevů:\n2) parciální záchvaty s komplexní symptomatologií\n\nBěhem záchvatu je přítomna porucha vědomí či vnímání (typicky doprovázena amnézií na toto období).\n\nČastý je výskyt tzv. \"automatismů\". Jde o bezděčnou většinou neadekvátní a stereotypní činnost (např. olizování, žvýkání, manipulace s oděvem).\n\n3. Parciální záchvaty přecházející v generalizované\n\nVznikají rozšířením záchvatu do celého mozku.\n\nPrvní klinické změny svědčí pro zapojení obou hemisfér do záchvatovité činnosti. Vědomí bývá narušeno, případné motorické projevy jsou oboustranné.\n\nŘadíme zde:\n\nV posledních letech se poznatky ohledně příčiny epilepsie, zejména díky genetickému výzkumu a moderním zobrazovacím metodám, velmi rozšiřují. V r. 2017 Mezinárodní liga proti epilepsii vydala nové doporučení dělení epilepsií podle příčin, které by mělo nahradit předchozí rozdělení (tzv. idiopatické, symptomatické a kryptogenní epilepsie). Nová klasifikace rozděluje následující příčiny vzniku epilepsie: \n\nPříčina epilepsie je výsledkem působení známé nebo předpokládané genetické poruchy. Epilepsie, u kterých se usuzuje na genetickou etiologii, jsou značně rozmanité a ve většině případů jsou genetické odchylky neznámé.\n\nJeden syndrom může mít rozdílný genetický podklad. A naopak mutace jednoho genu může mít rozdílnou klinickou symptomatologii. Např. postižení genu SCN1A může mít různé fenotypické vyjádření, od lehčího klinického průběhu tzv. GEFS + (Generalized epilepsy and febrile seizures plus) až po klinicky těžce probíhající Syndrom Dravetové. V případech, kdy je epilepsie dědičná komplexně – t.j. působením více genů s nebo bez vlivu prostředí, můžeme identifikovat genetické varianty, které přispívají ke vzniku epilepsie, ale samy o sobě by epilepsii nevyvolaly.\n\nDůležitá je skutečnost, že geneticky podmíněné epilepsie nejsou totéž jako poruchy dědičné. Je to způsobeno tím, že genetické mutace mohou vzniknout de novo (t.j. mutace vzniklá u daného jedince nově, aniž by ji zdědil od rodičů) a tito pacienti mají tedy negativní rodinnou anamnézu. Identifikace takovýchto mutací vzrůstá ve skupině lehkých i těžkých epilepsií. Tuto nově vzniklou mutaci může jedinec pak teoreticky předat svým dětem. Zda se u jeho dětí projeví epilepsie, pak ale záleží na více faktorech (např. penetranci genu).\n\nJak již bylo uvedeno, genetická etiologie nevylučuje podíl faktorů zevního prostředí na vzniku záchvatů – např. spánkové deprivace.\n\n\"Usuzování na genetickou příčinu může být založeno na základě rodinné anamnézy výskytu autozomálně dominantní poruchy, jako je tomu např. u Benigní familiární neonatální epilepsii, u které má většina rodin mutaci jednoho z genů pro draslíkový kanál (KCNQ2 nebo KCNQ3).\" \"Jindy je mutace známá pouze v malém procentu případů, např. u Autozomálně dominantní noční frontální epilepsie.\" \"Genetická etiologie může být založena na výsledcích klinických studií u pacientů se stejným syndromem např. Epilepsie s dětskými absencemi nebo Juvenilní myoklonická epilepsie nebo např. na základě studií na dvojčatech. Pokroky v molekulární diagnostice dnes umožňují identifikovat kauzální mutace ve velkém počtu (většinou vznikající de novo).\" \"Např. v případě těžkých vývojových a epileptických encefalopatií se v současné době podaří identifikovat kauzální mutace u 30–50 % dětí.\"\n\nPřítomnost strukturální abnormity mozkové kůry podstatně zvyšuje riziko epileptických záchvatů. Strukturální abnormita může být získaná (např. nádor, cévní mozková příhoda, trauma, hypoxicko-ischemické postižení mozku, infekce) nebo vrozená (různé malformace kortikálního vývoje) – zde však epilepsie spíše souvisí spíš s ložiskovou patologií než genetickou příčinou. V některých případech může příčina spadat do kategorie genetické i strukturální (např. tuberózní skleróza).\n\nNěkteré typy epilepsií bývají často asociovány s určitými patologiemi. Např. u pacientů s epilepsií temporálního laloku je častý nález hipokampální sklerózy, u pacientů s gelastickými záchvaty (epizody smíchu nebo nucení ke smíchu, často bez emočního doprovodu) bývají časté hypothalamické hamartomy.\n\nK identifikaci těchto lézí je nezbytná magnetická rezonance, a to nejlépe provedená ve speciálním epileptologickém protokolu.\n\nNěkteré choroby způsobující poruchu metabolismu nebo s metabolismem interagující se mohou mimo jiné manifestovat epilepsií (zde patří např. porfyrie, aminoacidopatie, pyridoxin-dependentní záchvaty). Většina z těchto chorob má genetický základ, některá mohou být získaná (např. deficit kyseliny listové). Identifikace těchto chorob je samozřejmě důležitá kvůli potřebě specifické léčby.\n\nJsou způsobené některými typy autoimunitních zánětů postihující centrální nervový systém. Počet diagnostikovaných případů roste s dostupnějšími laboratorními diagnostickými metodami. Příkladem těchto onemocnění je např. encefalitida s protilátkami proti NMDA receptoru nebo anti-LG1 limbická encefalitida. Vyčlenění této kategorie vyplývá z důležitosti odlišného léčebného přístupu (imunosupresiva, pátrání po paraneoplázii).\n\nInfekční příčina je celosvětově nejběžnější etiolgií epilepsie. Epilepsie s infekční etiologií je výsledkem působení infekčních chorob, při kterých může docházet k funkčním a strukturálním změnám v mozku. Hlavním původcem získané epilepsie v rozvojových zemích je neurocysticerkóza. Dalšími infekčními nemocemi, které prokazatelně způsobují epilepsii, jsou např. HIV, malárie, TBC meningitida, mozková malárie, subakutní sklerózující panencefalitida, mozková toxoplazmóza a vrození infekce jako Zika a cytomegalovirus. Tyto infekce někdy mívají strukturální korelát. Infekční etiologie se vztahuje i k případům epilepsie vzniklé s odstupem po prodělané infekci.\n\nPříčina epilepsie je nejasná. Samozřejmě záleží na rozsahu vyšetření, které se celosvětově značně liší.\n\nDiagnostika epileptických záchvatů je založena na klinickém obraze a podrobně odebrané anamnéze získané od pacienta a svědků události. Existuje řada chorob, které mohou imitovat epileptický záchvat. Pro správnou léčbu je nutné správně určit, že se o epileptických záchvat jedná, následně stanovit typ epileptického záchvatu/epilepsie, příčinu záchvatu/epilepsie a případně i daný epileptický syndrom. V diagnostickém algoritmu hrají zásadní roli neurologické vyšetření a různé pomocné metody (laboratorní, zobrazení mozku, EEG vyšetření).\n\nZejména v případě prvního epileptického záchvatu z důvodu vyloučení metabolické příčiny (viz. akutní symptomatické záchvaty).\n\nU dospělých pacientů s epilepsií je v rámci pátrání po příčině epilepsie indikované provést zobrazení mozku. Základními metodami jsou magnetická rezonance (MR) a výpočetní tomografie (CT). V současnosti se preferuje MR mozku, u pacientů u kterých není možné provedení magnetická rezonance (MR) mozku, alespoň výpočetní tomografie (CT) mozku. CT vyšetření má nezastoupitelnou roli v akutních stavech vzhledem k jeho dostupnosti a rychlosti.\n\nStrukturální změny nacházené u epileptiků mohou být rozmanité – pozánětlivé a poúrazové změny, změny po prodělané (klinicky vyjádřené či němé) mozkové příhodě, nádory mozku. Relativně častými změnami u farmakorezistentní epilepsií je hipokampální skleróza (gliotické změny a ztrána neuronů hipokampu) nebo různé malfunkce kortikálního vývoje (vývojová porucha uspořádání neuronů).\n\nEEG vyšetření nebo-li elektroencefalogram zaznamenává normální i abnormální elektrickou aktivitu mozku. Některé abnormity jsou nespecifické a mohou se vyskytnout u zdravých jedinců nebo pacientů s jiným onemocnění mozku než je epilepsie (např. cévní mozková příhoda, trauma mozku, demence apod.) Druhým typem abnormit jsou epileptiformní abnormity (dříve tzv. specifické nebo hyperfunkční), které jsou asociovány s výskytem epilepsií. Nález na EEG může pomoci určit, zda se jedná o ložiskovou či generalizovanou epilepsii, což je důležité pro určení správné léčby.\n\nRutinní EEG záznam trvá většinou 20–30 minut a běžně se během něj používají aktivační metody, které zvyšují šanci záchytu abnormalit (fotostimulace, hyperventilace). Další aktivační metodou je například natáčení EEG při usínání/spánek nebo spánková deprivace. Pacienti s epilepsií mohou mít normální graf.\n\nJe metodou pro současné většinou dlouhodobějšího (několik dní až týdnů) snímání EEG aktivity a současného stavu pacienta pomocí videokamery. Využívá se zejména u nejasných případů, kdy pacient neodpovídá adekvátním způsobem na antiepileptickou medikaci, v případech, kdy není jasné zda se o epilepsii jedná, k určení typu epileptických záchvatů/epilepsie či odhalení epileptického ložiska. Na základě získaných informací je možné navrhnout adekvátní terapii.\n\n\n\nCílem léčby epilepsií je kompenzace záchvatů bez nepřijatelných nežádoucích účinků terapie a optimální kvalita života.\n\nTerapii můžeme rozdělit do 3 částí:\n\n\nCílem je eliminace faktorů provokujících epileptické záchvaty, jednak eliminace rizikových situací. Mezi provokační faktory patří např. spánková deprivace, fotostimulace, nadměrný příjem alkoholu, nadměrné fyzické nebo psychické zatížení. Vnímavost vůči provokačním faktorům je individuální. Např. pouze 5% pacientů s epilepsií má fotosenzitivní epilepsii.\n\nEliminace rizikových situací znamená vyhnutí se prostředí či aktivitám, při kterých by případný epileptický záchvat mohl vést k vážnému ublížení sobě či okolí (práce ve výškách, nechráněné točivé nástroje, řízení motorového vozidla).\n\nAntiepileptika potlačují výskyt epileptických záchvatů, nevyléčí příčinu epilepsie ani nezabrání rozvoji po různých inzultech mozku. Před nasazením lékař zvažuje několik aspektů:\n\n\nObecně je léčba indikovaná v případě, že riziko opakování záchvatu a/nebo jeho možné negativní konsekvence převažují rizika nežádoucích účinků léčby.\n\nV praxi se používá přístup nasazení terapie po dvou (nebo více) jasných epileptických záchvatech. Výjimkou mohou být záchvaty s velmi dlouhým časovým rozestupem nebo provokované záchvaty, u kterých specifická léčba nebo vyhnutí se provokované aktivity může být dostatečnou profylaxí (např. abúzus alkoholu, některé případy fotosenzitivní epilepsie). Také v případě některých benigních dětských syndromů není nutné nasazení medikace (např. Benigní rolandická epilepsie).\n\nLéčba bývá zahajovaná monoterapií (t. j. použití jednoho léčebného preparátu), která jsou většinou nasazovaná v pomalu zvyšujících se dávkách do vytitrování optimální dávky. Tímto postupem lze zabránit některým nežádoucím účinkům a zvýšit toleranci léku. Obecně platí, že v případě trvání záchvatů se navyšuje dávka léku až do maximální tolerovatelné dávky.\n\nAlternativní monoterapii volíme v případě nežádoucích účincích nebo minimálním efektu iniciální terapie. V případě dobré tolerance a významného efektu iniciální terapie je možné zvažovat přidání dalšího antiepileptika. Kombinace více léků může být rizikovější pro výskyt interakcí a nežádoucích účinků, při správném zvolení může být účinnější než monoterapie.\n\n\nV r. 2017 vydal spolek Epistop ve spolupráci s Českou ligou proti epilepsii \"Soubor minimálních diagnostických a terapeutických standardů u pacientů s epilepsií\", ve kterých se objevují na základě publikovaných doporučení a s příhlédnutím k aktuálním zvyklostem v České republice nová doporučení nasazování antiepileptik viz. tabulka.\nEpileptochirurgická léčba by měla být zvažovaná u pacientů s farmakorezistentní epilepsií (nebo také refrakterní, intraktabilní), vzhledem k tomu, že pacienti s nekompenzovanou epilepsií mají zvýšenou mortalitu, dochází k progresivnímu zhoršování kognitivních funcí a nežádoucím psychosociálním důsledkům.\n\nFarmakorezistentní epilepsie je definovaná jako epilepsie, u které selhala terapie dvou adekvátně vybraných antiepileptik užívaných v maximálních tolerovatelných dávkách (ať už v monoterapii nebo kombinaci) a přetrvávají záchvaty významně ovlivňující kvalitu života. Tito pacienti jsou indikovaní k vyšetření v centru pro léčbu epilepsie. Zastoupení farmakorezistentních pacientů se odhaduje na 20–30 % pacientů s epilepsií.\n\nV České republice je chirurgická léčba epilepsie soustředěna do center vysoce speciflizované péče pro farmakorezistentní epilepsie. K 1.1.2018 dle Ministerstva zdravotnictví České republiky má tento status:\n\n\n\nZákladními předpoklady pro epileptochirurgickou léčbu jsou farmakorezistence, očekávané zvýšení kvality života při potlačení záchvatů a přiměřené riziko operačního zákroku, které nepřevyšuje jeho očekávaný přínos. Nezbytná je rovněž dostatečná motivace nemocného, případně jeho zákonného zástupce.\n\nZjednodušeně můžeme epileptochirurgické zákroky rozdělit na dvě základní skupiny – výkony kurativní a výkony paliativní.\n\nCílem kurativních výkonů je odstranění epileptického ložiska a tudíž úplné odstranění epileptických záchvatů. Patří zde výkony resekční a dle některé literatury zde lze zařadit i hemisferektomie (ty jsou jindy řazeny mezi výkony paliativní). Podstatou resekčních výkonů je kompletní odstranění funkčně změněné mozkové tkáně, která je přímo odpovědná za generování epileptických záchvatů. Nejčastěji se provádí různé typy resekcí části temporálního (spánkového) laloku a tzv. rozšířené lezionektomie (odstranění léze). Cílem je vymizení záchvatů po operaci, ovšem bez nepřijatelného negativního ovlivnění motorických, senzorických či kognitivních funkcí.\n\nPrimárním cílem výkonů paliativních je pak významné snížení počtu záchvatů či odstranění záchvatů pacienta nejvíce ohrožujících. Mezi paliativní zákroky bývají řazeny mnohočetné subpiální transekce, kalosotomie, hemisferektomie, implantace vagového neurostimulátoru.\n\n\n"}
{"id": "60230", "url": "https://cs.wikipedia.org/wiki?curid=60230", "title": "Dub", "text": "Dub\n\nDub (\"Quercus\") je rod rostlin z čeledi bukovité. Duby jsou stálezelené nebo opadavé, jednodomé, často dlouhověké dřeviny se střídavými jednoduchými listy a nenápadnými květy v jehnědách, které jsou opylovány větrem. Plody jsou žaludy dozrávající v prvním nebo až ve druhém roce. Duby jsou rozšířeny především v mírných a subtropických oblastech severní polokoule, v Americe a Asii však zasahují i do tropů. Celý rod zahrnuje asi 450 druhů a je to druhově nejbohatší rod stromů severní polokoule; největší počet druhů se vyskytuje v Severní Americe a ve východní Asii. V Česku je původních 7–8 druhů dubů, nejběžnější jsou dub letní a dub zimní. Další, cizokrajné druhy dubů se pěstují jako okrasné dřeviny, severoamerický dub červený se vysazuje i do lesních porostů. Lesní porost, v němž převažuje dub, se nazývá doubrava nebo dubina. Co do etymologie je slovo \"dub\" všeslovanské, původu zřejmě praevropského, související s německým slovem \"Tanne\" (jedle). \n\nTypovým druhem je dub letní (\"Quercus robur\"). Nejstarší makrofosilie (otisky listů, žaludy) byly nalezeny v Grónsku, Kanadě a Japonsku a jsou datovány do středního eocénu, mikrofosilie (pylová zrna) jsou ještě starší, z pozdního paleocénu. Určování dubů v terénu je často obtížné, neboť jsou jednak morfologicky dosti proměnlivé, jednak se mezi sebou běžně kříží, včetně vytváření plodných zpětných kříženců a přechodných forem. \n\nDuby patří mezi nejdůležitější hospodářské dřeviny severní polokoule. Dubové dřevo je tvrdé, velmi trvanlivé a používalo se po staletí k výrobě trámů, podlah, nábytku i sudů. Z borky dubu korkového je získáván korek. Žaludy jsou v mnohých oblastech důležitou složkou potravy zvířat a případně i lidí. V bylinném léčení se využívá mladá kůra dubu letního, obsahující množství tříslovin. Mohutné staré duby jsou ozdobou a chloubou mnoha parků a zámeckých zahrad, mnoho jich je také chráněno jako památné stromy. Velký význam má dub též v pohanském náboženství a heraldice; u Indoevropanů byl stromem tradičně zasvěceným bohům hromovládcům, jako byli slovanský Perun, severský Thór, keltský Taranis nebo řecký Zeus.\n\nDuby jsou dlouhověké, jednodomé, pomalu rostoucí opadavé nebo stálezelené stromy, řidčeji i keře, s tvrdým dřevem. Borka bývá hluboce brázditá nebo podélně odlupčivá. Zimní pupeny jsou vejcovité, s okrouhlým či hranatým průřezem, nahloučené při koncích větévek a kryté několika až mnoha střechovitě se překrývajícími šupinami. Letorosty mohou být lysé, nebo naopak chlupaté až plstnaté, stejně jako lícní i rubová strana listů. Listy jsou střídavé, jednoduché, s většinou opadavými nenápadnými palisty (vytrvalé nitkovité palisty má dub cer). Čepel listů je nejčastěji laločnatá, řidčeji celistvá se zubatým okrajem nebo celokrajná, měkká nebo kožovitě tuhá. Žilnatina je zpeřená, s postranními žilkami buď paralelními, nevětvenými a běžícími až k listovému okraji, nebo větvenými a spojujícími se před dosažením listového okraje. Kořen je v mládí kůlovitý, později vytváří mohutnou, hluboko sahající soustavu kosterních horizontálních a vedlejších vertikálních kořenů; díky tomu plní v lesních porostech důležitou zpevňovací úlohu. \n\nKvěty jsou drobné, uspořádané v jednopohlavných květenstvích nahloučených nejčastěji při bázi letorostů. Samčí květenství jsou převislé (nicí) jehnědy s kalichovitým, čtyř až sedmilaločným okvětím a nejčastěji se šesti (2 až 12) tyčinkami s tenkými nitkami. Samičí květenství jsou chudokvěté jehnědy nebo strboulky, vyvíjející se v paždí listů blíže konci větévky, přisedle nebo na delších či kratších stopkách. Na bázi samičího květu je miskovitá číška. Okvětí je nejčastěji šestilaločné, plodolisty a čnělky bývají tři, výjimečně šest. Květy jsou opylovány větrem. Plodem je nažka (označovaná též jako oříšek) podepřená zveličelou dřevnatou číškou a nazývá se žalud. Plody dozrávají v prvním nebo až ve druhém roce. Klíčení je podzemní (hypogeické). Základní chromozómové číslo rodu je x=12. Převážná většina dubů je diploidních, přirozená polyploidie je velmi vzácná.\n\nRod dub zahrnuje asi 450 druhů, část z nich hybridogenního původu. Původní areál rozšíření rodu zahrnuje mírné až subtropické pásmo severní polokoule s nehojnými přesahy do hor tropického pásma. Je to druhově nejbohatší rod stromů severní polokoule. Největší počet druhů se vyskytuje v Severní Americe a ve východní Asii. \n\nV Americe duby zasahují i do Střední Ameriky, jediný druh (\"Quercus humboldtii\") roste v Jižní Americe, v kolumbijských Andách; vůbec nejvíce druhů, kolem 160, roste v Mexiku. Na východě Severní Ameriky je mnoho druhů dubů součástí druhově bohatých, opadavých i stálezelených smíšených lesů, na západě jsou obvyklé především v sušších horských oblastech. Nízké a keřovité druhy jsou jednou ze složek křovinné vegetace amerického jihozápadu zvané chaparral, velké množství druhů roste v suchomilných lesích Velké pánve a Mexické vysočiny společně s borovicemi nebo jalovci. V Asii přesahují duby i do tropické jihovýchodní Asie, kde rostou v primárních lesích v nadmořských výškách 0 až 3350 metrů; opadavé druhy vévodí lesům severní Číny, mnoho stálezelených dubů roste v horských lesích S´-čchuanu a Jün-nanu i v nižších polohách Himálaje. Stálezelené dubové lesy smíšené se šácholany, skořicovníky nebo borovicemi se vyskytují též ve východní Asii a v Japonsku.<ref name=\"mam-7/2\"></ref>\n\nV Evropě je původních okolo 23 druhů dubů, z nichž většina roste ve Středomoří (a také v severní Africe). V téměř celém Středomoří je rozšířen dub kermesový (\"Q. coccifera\"), který v křovinatých porostech, nazývaných makchie a rostoucích na místě původních středomořských lesů (tvrdolistých doubrav), nahrazuje původní dub cesmínovitý (\"Q. ilex\"). Další druhy mají již omezenější areály výskytu. V západním Středomoří je to dub korkový (\"Q. suber\"), na Pyrenejském poloostrově dub alžírský (\"Q. canariensis\"), dub portugalský (\"Q. faginea\"), dub pyrenejský (\"Q. pyrenaica\") a duby \"Q. lusitanica\", \"Q. cerrioides\" a \"Q. mas\", ve východním Středomoří dub balkánský (\"Q. frainetto\"), dub trojský (\"Q. trojana\"), dub sivozelený (\"Q. pedunculiflora\"), dub šupinatý (\"Q. macrolepis\"), dub Hartwissův (\"Q. hartwisiana\") a \"Q. haas\". Dále se v Itálii a na přilehlých ostrovech vyskytuje dub \"Q. congesta\" a na Sicílii \"Q. sicula\". V kontinentální Evropě jsou dub zimní (\"Quercus petraea\"), méně často i dub letní (\"Quercus robur\") a další druhy dubů základní složkou acidofilních a teplomilných doubrav a dubohabřin, na půdu a živiny náročný dub letní je jednou z kosterních dřevin tvrdých luhů. Daleko do východní Evropy a Střední Asie zasahují druhově bohaté lesostepní doubravy (v Evropě s dubem letním či dubem šípákem), xerickým lesům ve vyšších polohách Hyrkánské provincie na jih od Kaspického moře dominuje dub velkokvětý (\"Q. macranthera\").\n\nV české květeně je původních 7–8 druhů dubů. Na většině území Česka rostou dub zimní a dub letní; hlavním vegetačním pásmem výskytu dubů jsou zde nížiny a pahorkatiny, tedy oblasti v průměru s vyšší teplotou a nižšími úhrny srážek. Pouze v nejteplejších oblastech Česka roste dub pýřitý čili šípák (\"Quercus pubescens\"), na jižní Moravu zasahuje svým areálem dub cer neboli dub slovenský (\"Quercus cerris\") a snad i dub balkánský neboli uherský (\"Quercus frainetto\"). Dále jsou rozlišovány dva druhy blízce příbuzné dubu zimnímu, a to dub žlutavý (\"Quercus dalechampii\") a dub mnohoplodý (\"Quercus polycarpa\"), odlišit je však dokáže jen specialista a některými autory je taxonomický význam těchto druhů zpochybňován. Podobně je tomu u dubu jadranského (\"Quercus virgiliana\"), který je blízce příbuzný dubu pýřitému. Druh dub sivozelený (\"Quercus pedunculiflora\") je blízce příbuzný dubu letnímu, jeho výskyt na území Česka i Slovenska je však velmi pochybný. Příležitostně zde zplaňují různé introdukované druhy dubů, především severoamerický dub červený (\"Quercus rubra\"), jehož šíření nabývá mnohde až invazního charakteru.\n\nPřirozené zastoupení dubu v českých lesích by činilo zhruba 19,5 %, vlivem přeměny většiny nížinných doubrav v zemědělskou půdu je však jeho podíl daleko menší, pohybující se okolo 7 %. Výraznější zvyšování podílu dubů coby klimaticky i biologicky odolných dřevin s velkou druhovou a genetickou diverzitou je v české přírodě doporučováno v souvislosti s probíhající klimatickou změnou a prohlubujícími se epizodami sucha; v nejteplejších oblastech jižní Moravy se počítá i s větším rozšířením teplomilných druhů balkánského (a dále do budoucna snad i mediteránního) původu.\n\nV Červeném seznamu ohrožených druhů IUCN jsou vedeny jako kriticky ohrožené celkem 4 druhy dubů: \"Quercus graciliformis\" a \"Quercus hinckleyi\" z jižního Texasu, \"Quercus boyntonii\" z Alabamy a \"Quercus mulleri\" z Mexika. V kategorii ohrožené druhy je zařazeno dalších 23 druhů, pocházejících ze Severní Ameriky (z USA a Mexika). V Česku je veden jako silně ohrožený dub cer a jako ohrožený dub pýřitý, který je chráněn též podle zákona.\n\nVětšina dubů jsou silně světlomilné dřeviny, jen nemnohé druhy dokážou růst i v polostínu. Jejich ekologické nároky jsou značně rozmanité: některé vyžadují hluboké, humózní, živinami bohaté půdy (typicky třeba dub letní), jiné dobře rostou i na chudších a sušších půdách či dokonce na extrémních stanovištích suchých skal a štěrků. Vyloženě mokré půdy vyhledává jen málo druhů (např. dub bahenní, dub lyrovitý), k vápnomilným druhů patří dub šípák, dub libanonský nebo velkokvětý. Při pokácení je většina druhů nadána dobrou pařezovou výmladností, čehož se využívalo při tradičním pařezinovém lesním hospodaření. \n\nŽaludy dubů vyhledává ke konzumaci celá řada savců, např. prase divoké, plši a veverky. Duby také poskytují potravu celé škále různých druhů hmyzu. Listím se živí housenky řady denních i nočních motýlů, v Česku je to např. obaleč dubový (\"Tortrix viridana\"), bourovec dubový (\"Lasiocampa quercus\"), ostruháček česvinový (\"Satyrium ilicis\"), ostruháček dubový (\"Neozephyrus quercus\"), bourovčík toulavý (\"Thaumetopoea processionea\"), hřbetozubec Milhauserův (\"Harpyia milhauseri\"), stužkonoska úskopásná (\"Catocala promissa\"), některé zobonosky a mnohé jiné. V živém dřevě se vyvíjejí larvy tesaříka obrovského (\"Cerambyx cerdo\"), v odumřelých částech žijí larvy tesaříka dubového (\"Plagionotus arcuatus\") či tesaříka rudého (\"Pyrrhidium sanguineum\"). V trouchu dubových stromů se vyvíjejí larvy roháče obecného (\"Lucanus cervus\").\n\nExistuje i mnoho škůdců a parazitů dubu: Hálky na listech či větévkách tvoří různé žlabatky, zejména žlabatka duběnková (\"Andricus kollari\"), žlabatka dubová (\"Cynips quercus-folii\"), žlabatka penízková (\"Neuroterus numismalis\"), žlabatka hrášková (\"N. quercusbaccarum\"), žlabatka šišticová (\"Andricus foecundatrix\") či žlabatka kalichová (\"Andricus quercuscalicis\"), dále i mnozí vlnovníci a červci. V korunách často vyrůstá poloparazitická rostlna ochmet evropský (\"Loranthus europaeus\"), obvyklou parazitickou houbou je pstřeň dubový.\n\nVztahy mykorhizy budují duby s vícero druhy hřibů (hřib dubový, hřib královský, hřib plavý, hřib koloděj), ryzců (ryzec zlatomléčný, ryzec dubový) a muchomůrek (muchomůrka zelená), s některými kozáky a dalšími houbami. Jedná se o mykorhizu ektotrofní, kdy houbová vlákna nepronikají do samotných buněk kořenů. Významnými houbami asociovanými s dubem jsou rovněž lanýže.\n\nRod dub patří mezi taxony, které popsal Carl Linné ve své knize \"Species plantarum\" z roku 1753; zařadil do něho 14 tehdy známých druhů ze Starého i Nového světa. Další popsané druhy přibývaly v 19. a 20. století. První systematické uspořádání rodu do 10 sekcí a na dále duby Starého a Nového světa pochází ze 30. let 19. století (John C. Laudon) a posléze následovala další, která se od sebe často i velmi výrazně lišila. Důvodem pro tuto různost je jednak morfologická proměnlivost mnoha druhů, jednak fakt, že mnohé morfologické rysy se vyvinuly konvergentně u různých zástupců v různých geografických regionech. Dosud nejpřijímanější morfologicky orientovaná pojetí uveřejnili Aimée A. Camusová (1936–1954, 2 podrody, 6 sekcí), Otto K. A. Schwarz (1936, 4 podrody) a Kevin C. Nixon roku 1993; rod je v něm členěn do dvou podrodů \"Cyclobalanopsis\" a \"Quercus\", a ten dále do tří sekcí: \"Protobalanus\", \"Lobatae\" a všeshrnující sekce \"Quercus\". Podrod \"Cyclobalanopsis\" dosud je v různých zdrojích někdy pojímán i jako samostatný rod.\n\nMolekulární výzkumy v rostlinné systematice po roce 2000 dosavadní morfologické pojetí zpochybnily. Všemi dosavadními studiemi bylo především jednoznačně odmítnuto vyčleňování sekce \"Cyclobalanopsis\" do samostatného podrodu či dokonce rodu. Místo toho se ukazuje rozdělení rodu na dvě monofyletické větve s platností podrodu a celkově 8 podřazených vývojových kladů. Sesterským taxonem je monotypický rod \"Notholithocarpus\", s jediným druhem rostoucím v Kalifornii a jižním Oregonu. Fylogenetická klasifikace rodu dub je následující:\n\nPodrod \"Quercus\" – opadavé i stálezelené duby převážně Nového, ale též Starého světa\n\n\nPodrod \"Cerris\" – výhradně Eurasie a severní Afrika\n\n\nUrčování dubů v terénu je často obtížné, neboť jsou jednak morfologicky dosti proměnlivé, jednak se mezi sebou běžně kříží, včetně vytváření plodných zpětných kříženců a přechodných forem. Mnoho drobných druhů dosud není uspokojivě prozkoumáno a rovněž uspořádání uvnitř jednotlivých navržených sekcí vyžaduje další studium. Kolem taxonomického statusu jednotlivých morfologických forem a synonym panuje řada nejasností, i počet druhů uváděných v různých zdrojích se z tohoto důvodu výrazně rozchází.\n\nNejstarší fosilní nálezy přiřazené k rodu dub jsou datovány do pozdního paleocénu a jejich stáří určeno na zhruba 55 milionů let; makrofosilie (listy, žaludy) pak byly nalezeny na všech třech kontinentech, kde se duby vyskytují, a datují se do středního eocénu. Na oblast původu rodu existují různé teorie. Jedna z nich předpokládá jeho vznik v jihovýchodní Asii a odtud následné šíření jednak západním směrem do Evropy a dále severoatlantickým pevninským mostem na východ Severní Ameriky, jednak přes Beringovu šíji na západ Ameriky. Druhá počítá s širokou přítomností původních dubů ve smíšených lesích po celé severní polokouli a následnou speciací po oddělení kontinentů, což by vysvětlovalo i nápadnou vikarizaci druhů (i většiny sekcí) mezi Amerikou a Eurasií. Dle fosilních nálezů je zřejmé, že rod prodělal bouřlivou speciaci následkem klimatických změn v oligocénu a miocénu; předpokládá se, že ve středním miocénu již existovala většina recentních druhů.\n\nDuby jsou z hlediska zdroje kvalitního dřeva jedny z nejdůležitějších stromů severní polokoule. Dřevo většiny druhů, převážně však těch řazených mezi \"bílé duby\", je tvrdé, těžké, houževnaté, pevné a velmi trvanlivé, dobře odolává hmyzu a dobře se opracovává i lepí. Má úzkou, světle šedou běl a šedohnědé jádro, dobře znatelné letokruhy a cévy, dřeňové paprsky na příčném řezu vytvářejí lesklé plošky zvané zrcadélka. Používalo se po staletí k výrobě nosných trámů, podlah, parket, nábytku i sudů, v raném novověku byly z dubového dřeva stavěny též těžké válečné lodě. Díky obsahu tříslovin je velmi trvanlivé ve vlhku a ve vodě, což je výhodou při vodních konstrukcích. Se svou dobrou opracovatelností je oblíbeno i v řezbářství. Dřevo tzv. červených dubů je měkčí a co do odolnosti i kvality poněkud horší; málo trvanlivá je též běl dubu, proto se zpravidla odstraňuje. Před zpracováním je vhodné provést vymytí tříslovin z řeziva pomocí deště.<br>\nAlkoholické nápoje, zrající v sudech z dubového dřeva, získávají nezaměnitelnou příchuť označovanou jako \"barrique\", při uzení má dubové dřevo velkou výhřevnost a výraznou hořce kouřovou vůni. Užívalo se ho též pro výrobu dřevěného uhlí či přímo jako paliva. Z borky dubu korkového, pocházejícího ze západního Středomoří, je získáván korek. Za tímto účelem se dnes pěstuje tento dub v klimaticky příhodných oblastech celého světa.\nŽaludy obsahují množství škrobu, sacharidů, rostlinných olejů a tříslovin, u většiny druhů však mají svíravou či přímo hořkou chuť. Poživatelné a lidmi konzumované žaludy mají např. středomořský dub cesmínovitý (\"Quercus ilex\"), indický \"Q. glauca\", íránský \"Q. persica\" a severoamerické \"Q. emoryii\" a \"Q. obtusifolia\". Používají se pražené nebo se melou jako přísada do mouky, z hořčích se připravovaly kávové náhražky. Žaludy slouží také jako krmivo pro hospodářská zvířata, odedávna se jejich výživné hodnoty využívalo při lesní pastvě prasat. Z dubů jsou získávány třísloviny a kůra a listy byly používány k vyčiňování kůží. Velké množství tříslovin obsahují také duběnky, hálky vznikající na listech dubů po nakladení vajíček do pupenu dubu žlabatkou. Hálky na listech dubu hálkového z jihozápadní Asie obsahují až 70 % tříslovin a jsou prodávány jako \"halepské duběnky\".\nV bylinném léčitelství se využívá zejména mladá kůra dubu letního, získávaná na jaře z větví a tenkých dubových kmínků, případně též jeho žaludy, které obsahují množství tříslovin, katechiny, kyselinu ellagovou a další látky. Má svíravé působení a podává se při průjmech a zánětech sliznic a trávicího ústrojí, je však využívána i zevně k oplachům a koupelím při popáleninách, omrzlinách či k zastavení krvácení. Dub je také zastoupen v Bachově květové terapii jako esence č. 22.\n\nDuby patří k nejvýznamnějším dřevinám pro sadovnické a krajinářské výsadby, jejich mohutné staré exempláře jsou ozdobou a chloubou mnoha parků a zámeckých zahrad. Duby lze použít jako solitéry, které získávají na kráse především s věkem, do kulisových skupinových výsadeb, jako alejové stromy, tradičně se jimi osazují též hráze a břehy rybníků. Kromě domácích druhů a jejich okrasných kultivarů je v ČR pěstován zejména severoamerický dub červený, který je místy vysazován i do lesních porostů. V Evropě se pěstuje již od 17. století. Z dalších druhů se častěji pěstuje např. dub balkánský, dub bahenní a další. V parcích a arboretech se lze setkat s některými nápadnými cizokrajnými duby, jako je např. dub celokrajný (\"Q. imbricaria\") s celokrajnými listy bez laloků, dub libanonský s kopinatými zubatými listy nebo dub dvoubarevný (\"Q. bicolor\") s listy na rubu bělavými. Některé v Česku pěstované duby jsou stálezelené, např. dub Turnerův (\"Q. ×turneri\").\n\nMnoho starých dubů je chráněno jako památné stromy; letité duby virginské s rozložitou korunou a visícími tilandsiemi jsou ikonickým výjevem starého amerického Jihu. Listí některých druhů se na podzim zbarvuje do nápadných barevných odstínů: do jasně šarlatově červených např. dub šarlatový nebo dub bahenní, do nahnědle nebo oranžově červené dub červený nebo dub bílý, žluté listy má na podzim dub cesmínolistý nebo dub černomořský.\n\nDub je u Indoevropanů stromem tradičně zasvěceným bohům hromovládcům, jako jsou slovanský Perun, baltský Perkunas, severský Thór, estonský Taara, saský Donnar, keltský Taranis, řecký Zeus nebo římský Jupiter; ve starověkém Římě však také zemědělským božstvům, jako byl Martus Silvanus, bůh úrody a léčiteství, a později též bohu války Martovi. Díky svému trvanlivému dřevu a dlouhověkosti je dub obvyklým symbolem síly, nadvlády a moci. Dubové háje byly podle Plinia staršího posvátnými místy Keltů a jejich druidů; v moderní době je však tato tradice zřejmě značně nadsazována.\n\nSlované tradičně ctili posvátné duby zasvěcené Perunovi. Slovanská úcta k dubu se dochovala až hluboko do novověku, například v 18. století zmiňuje Feofan Prokopovič, že je třeba zakazovat křesťanům zpívat pod duby modlitby. V Bulharsku se rolníci modlili pod dubem za déšť. Jihoslované v obcích bez kostela konali pod dubem církevní obřady a přinášeli zvířecí oběti, například voly a berany, což jasně ukazuje na pohanský původ.\n\nHistoricky je znám dub na ostrově Chortice na Dněpru, který zmiňuje Konstantin Porfyrogennétos. Byli mu obětováni kohouti, chléb a maso a okolo něj či do jeho kmene zaráženy střely. V Polsku byl ctěn Święty Dąb u Čenstochové a dubový háj zasvěcený bohu Provenovi ve Starigradu, dnešním městě Oldenburg in Holstein. Archeologové také nalezli nedaleko Kyjeva, v blízkosti ústí Desny do Dněpru téměř deset metrů vysoký dub, do něhož bylo zaraženo devět kančích čelistí. Kanec nejspíše symbolizoval sílu.\nDub je národním stromem Německa, Velké Británie, Spojených států, Lotyšska, Litvy, Španělska, Polska, Srbska a neoficiálně též Estonska. Často se objevuje jako heraldická figura v erbech regionů a měst; bývá zobrazován buď jako celý stylizovaný strom, nebo jen jeho části, obvykle žaludy, listy nebo větev s obojím. Ve znaku symbolizuje sílu, věrnost, pevnost a vytrvalost.\n\n\n\n"}
{"id": "60232", "url": "https://cs.wikipedia.org/wiki?curid=60232", "title": "GPO Film Unit", "text": "GPO Film Unit\n\nGPO Film Unit byla odnoží britského Ústředního ředitelství pošt, jednou z hlavních tvůrčích skupin britského meziválečného dokumentu.\n\nPod ochrannými křídly ředitelství pošt ji roku 1933 založil a vedl John Grierson, jejím cílem byla finanční podpora natáčení dokumentárních filmů. Nejznámějším vyprodukovaným filmem byla \"Noční pošta\" (\"Night Mail\", 1936) s hudbou Benjamina Brittena a avantgardní poezií Wystana Hugh Audena. Členy skupiny byli Humphrey Jennings, Alberto Cavalcanti, Paul Rotha, Harry Watt, Basil Wright.\n\nRoku 1940 se GPO Film Unit transformovala na Crown Film Unit, kontrolovanou ministerstvem informací.\n\n\nGuy Gauthier: Dokumentární film, jiná kinematografie. AMU a Ji hlava, Praha, 2004. ISBN 80-7331-023-6\n"}
{"id": "60236", "url": "https://cs.wikipedia.org/wiki?curid=60236", "title": "Migréna", "text": "Migréna\n\nMigréna je chronické onemocnění charakteristické opakovanými středně těžkými až silnými bolestmi hlavy často doprovázenými řadou příznaků souvisejících s autonomní nervovou soustavou. Slovo je odvozeno z řečtiny z výrazu ἡμικρανία (\"hemikrania\"), „bolest jedné strany hlavy“, tvořeného slovy ἡμι- (\"hemi-\"), „polovina“ a κρανίον (\"kranion\"), „lebka“.\nBolest hlavy je typicky unilaterální (postihující jen jednu polovinu hlavy), je pulsující povahy a trvá od 2 do 72 hodin. Může se projevovat symptomy jako nevolnost, zvracení, fotofobie (zvýšená citlivost na světlo) nebo fonofobie (zvýšená citlivost na zvuk); fyzická aktivita bolest obvykle ještě zhoršuje. Až jedna třetina osob trpících migrénou vnímá auru – jde o přechodnou zrakovou, senzorickou, jazykovou či motorickou poruchu signalizující brzký nástup bolestí hlavy.\nMá se za to, že migrény vznikají v důsledku kombinace environmentálních a genetických faktorů. Přibližně dvě třetiny případů se v rodinách dědí. Svou roli může hrát rovněž kolísající hladina hormonů – před začátkem puberty migréna postihuje běžněji chlapce než dívky, v dospělosti se však objevuje až dvakrát či třikrát častěji u žen než u mužů. Náchylnost k migrénám se obvykle snižuje během těhotenství. Přesné mechanismy migrény nejsou známy, má se však za to, že se jedná o neurovaskulární poruchu. Hlavní teorie o vzniku migrény souvisí se zvýšenou vzrušivostí mozkové kůry a abnormální funkcí neuronů zodpovědných za vnímání bolesti, nacházejících se v trojklaném nervu v mozkovém kmeni.\nV iniciální fázi léčby se doporučují jednoduchá analgetika, jako je například ibuprofen a paracetamol proti bolestem hlavy, a antiemetika proti nevolnosti; svou roli hraje i vyhýbání se spouštěcím faktorům. Na základě studií, mají velký léčebný potenciál i látky CBD a THC, nejlépe v kombinaci 2:1. Specifické látky, jako například triptany nebo ergotaminy, lze použít u osob, u nichž jsou jednoduchá analgetika neúčinná. Obecně migrénou v určitém okamžiku života trpí více než 10 % populace.\n\nMigréna se typicky projevuje přechodnou opakující se silnou bolestí hlavy spojenou se symptomy autonomní nervové soustavy. Přibližně 15-30 % osob trpících migrénou vnímá auru , přičemž lidé trpící migrénou s aurou rovněž často trpí migrénami bez aury. Prudkost, trvání a četnost záchvatů je proměnlivá. Migréna trvající déle než 72 hodin je označována pojmem status migrenosus. Existují čtyři možné fáze migrény, ačkoli ne ke všem vždy nezbytně dochází:A projevuje se také agresivností na lidi, kteří na vás křičí nebo hlasitě mluví.\n\nProdromální nebo varovné symptomy se objevují u přibližně 60 % osob trpících migrénou s nástupem od dvou hodin do dvou dnů před počátkem bolesti či aury. Tyto symptomy mohou zahrnovat celou řadu jevů, včetně změny nálady, podrážděnosti, deprese nebo euforie, vyčerpanosti, chuti na určité jídlo, ztuhlosti svalů (zejména na krku), zácpy či průjmu a citlivosti na pachy či hluk. Tyto symptomy se mohou objevovat u migrény s aurou i bez ní.\n\nAura je přechodný fokální neurologický jev, který se objevuje před nástupem bolesti hlavy nebo v jejím průběhu. Aura přichází postupně v řádu minut a obvykle trvá méně než 60 minut. Symptomy mohou být vizuální, senzorické či motorické povahy a mnoho osob zažívá více než jeden z nich. Nejběžnější jsou vizuální efekty, které se objevují až v 99 % případů, přičemž více než v polovině případů jde výhradně o ně. Častou poruchou vidění je scintilační skotom (oblast částečného zkreslení zorného pole s mihotajícími se světly). Ten obvykle začíná poblíž středu zorného pole a šíří se do stran v podobě klikatých čar, jež jsou přirovnávány k liniím opevnění či hradebních zdí. Čáry jsou obvykle černé a bílé, někteří lidé však vidí i čáry barevné. U skupiny pacientů dochází ke ztrátě části zorného pole, což je jev známý jako hemianopsie, zatímco jiní vidí rozmazaně.\n\nDruhou nejběžnější formou je senzorická aura, objevující se u 30-40 % osob s aurou. Pocit mravenčení často začíná na jedné z rukou a odtud se šíří přes paži až do oblasti nosu a úst na stejné straně těla. Po odeznění mravenčení obvykle dochází ke znecitlivění a ztrátě orientačního smyslu. Mezi další symptomy fáze aury mohou patřit poruchy řeči či jazykové poruchy a závrať, méně běžné jsou motorické problémy. Motorické symptomy naznačují, že se jedná o hemiplegickou migrénu, kdy slabost oproti ostatním druhům aury trvá déle než jednu hodinu. K auře bez následné bolesti hlavy dochází pouze vzácně; tento jev je známý jako aura bez migrény.\n\nBolest hlavy je typicky jednostranná, pulsující, středně těžká až silná. Obvykle nastupuje postupně a zhoršuje se v důsledku fyzické aktivity. Ve více než 40 % případů však může být bolest oboustranná a často spojená s bolestmi krku. Oboustranná bolest je obzvláště běžná u těch osob, které trpí migrénou bez aury. Méně běžně se může bolest objevovat v zadní či horní části hlavy. U dospělých bolest trvá obvykle 4 až 72 hodin, u dětí však často méně než 1 hodinu. Četnost záchvatů migrény je proměnlivá, od pouze několika za celý život až po několik za týden, přičemž průměr je přibližně jeden záchvat za měsíc.\n\nBolest je často doprovázena nevolností, zvracením, citlivostí na světlo, citlivostí na zvuk, citlivostí na pachy, únavou a podrážděností. Při bazilární migréně, migréně s neurologickými symptomy souvisejícími s mozkovým kmenem nebo neurologickými symptomy na obou stranách těla, patří k běžným jevům závrať, omámenost a zmatení. Nauzea se dostavuje u téměř 90 % osob, zvracení u přibližně jedné třetiny z nich.\nPři záchvatu migrény tudíž mnozí vyhledávají tmavou a tichou místnost. Další symptomy mohou zahrnovat rozmazané vidění, ucpání nosních cest, průjem, časté močení, bledost či nadměrné pocení. Může se objevit i otok či zvýšená citlivost kůže na hlavě a ztuhlost krku. U starších osob jsou související symptomy méně běžné.\n\nNásledky migrény mohou přetrvávat i několik dní po odeznění největší bolesti hlavy; tato fáze se nazývá postdrom. Mnozí lidé popisují bolestivý pocit v místech migrény, někteří sníženou schopnost přemýšlet i po několik dnů po odeznění bolesti hlavy. Pacient se může cítit unavený nebo „jako při kocovině“ a pociťovat bolest hlavy, kognitivní potíže, gastrointestinální symptomy, změny nálady a slabost. Podle jisté zprávy se „někteří lidé po záchvatu migrény cítí nezvykle svěží či v dobré náladě, zatímco jiní pociťují depresi a malátnost“.\n\nZákladní příčina migrény je neznámá, má se však za to, že souvisí s kombinací environmentálních a genetických faktorů. Ve dvou třetinách případů se migrény dědí v rodinách a jen vzácně k nim dochází v důsledku poruchy jednoho genu. S migrénou je spojována řada psychologických onemocnění, včetně deprese, úzkosti a bipolární afektivní poruchy, a rovněž mnoho biologických jevů nebo spouštěcích faktorů.\n\nStudie prováděné s dvojčaty uvádějí 34 až 51 % genetický vliv na pravděpodobnost vzniku migrény. Tato genetická souvislost je silnější u migrén s aurou než u migrén bez ní. Řada specifických variant genů riziko malou až střední měrou zvyšuje.\n\nMigrény v důsledku poruchy jednoho genu jsou vzácné. Jedna z nich je známá jako familiární hemiplegická migréna, typ migrény s aurou, která se přenáší autosomální dominantní dědičností. Toto onemocnění souvisí s odchylkami genu kódujícího proteiny zapojené do přenosu iontů. Dalším genetickým onemocněním způsobujícím migrénu je syndrom CADASIL neboli autozomálně dominantní cerebrální arteriopatie se subkortikálními infarkty a leukoencefalopatií.\n\nMigrény mohou být vyvolány spouštěcími faktory, jimž někteří přisuzují vliv v menším a jiní ve větším počtu případů. Za spouštěcí faktory bývá označována řada jevů, jejich vliv a význam je však nejistý. Spouštěcí faktor se může objevit až 24 hodin před propuknutím symptomů.\n\nZa běžné spouštěcí faktory jsou označovány stres, hlad a únava (ty přispívají rovněž k tenzním bolestem hlavy). Je pravděpodobnější, že migrény se vyskytnou kolem období menstruace. Svou roli hrají i další hormonální aspekty, jako například menarché, používání perorální antikoncepce, těhotenství, perimenopauza a menopauza. Zdá se, že tyto hormonální faktory hrají větší roli u migrény bez aury. Migréna se obvykle neobjevuje během druhého a třetího trimestru nebo po menopauze.\n\nPřezkoumáním potravinových spouštěcích faktorů bylo zjištěno, že důkazy o jejich vlivu povětšinou spočívají na subjektivním hodnocení a nejsou dostatečně přesné na to, aby roli konkrétních spouštěčů dokázaly či vyvrátily. Co se týče konkrétních činitelů, zdá se, že účinek tyraminu na migrénu není podložen, zatímco glutamát sodný (MSG) je často označován za potravinový spouštěč, ačkoli toto tvrzení není důsledně podpořeno.\n\nDůkazy o potenciálních spouštěcích faktorech v domácím a vnějším prostředí jsou celkově slabé, lidem s migrénami se nicméně doporučuje dodržovat preventivní opatření z hlediska kvality vzduchu v místnostech a osvětlení. Ačkoli se někteří domnívají, že migrénami běžně trpí lidé s vysokou inteligencí, nezdá se, že by se toto tvrzení zakládalo na pravdě.\n\nAlternativní odvětví medicíny na migrénu pohlíží jako na problém způsobený zanesenou dráhou žlučníku. To je způsobeno opakovaným potlačováním vzteku a tudíž jeho hromaděním v celém těle. Tuto teorii potvrzuje i poměr migrénózních záchvatů mezi muži a ženami, kdy muži vztek dostávají ven svým impulsivním chováním. Migréna je tak u nich na rozdíl od žen pouze výjimečnou záležitostí.\n\nMigréna je považována za neurovaskulární onemocnění, přičemž se na základě důkazů zdá, že její mechanismus začíná v mozku a dále se šíří do cév. Někteří vědci mají za to, že významnější roli hrají neuronové mechanismy, zatímco ostatní přisuzují klíčovou roli cévám. Další se domnívají, že oba faktory jsou stejně důležité. Předpokládá se rovněž vliv vysoké hladiny nervového mediátoru serotoninu, známého jako 5-hydroxytryptamin.\n\nŠířící se kortikální deprese nebo také Leãova šířící se deprese je exploze neuronové aktivity následovaná obdobím nečinnosti, ke které dochází u osob s migrénou doprovázenou aurou. Pro její vznik existuje řada vysvětlení, včetně aktivace NMDA receptorů vedoucí k pronikání vápníku do buněk. Po náhlém zvýšení aktivity dochází ke snížení toku krve v postižené oblasti mozkové kůry, a to po dobu dvou až šesti hodin. Má se za to, že po přesunutí depolarizace do spodní části mozku jsou aktivovány nervy vnímající bolest hlavy a krku.\n\nPřesný mechanismus bolesti hlavy, která migrénu provází, není znám. Některé důkazy podporují primární roli struktur centrální nervové soustavy (například mozkového kmene a mezimozku), zatímco ostatní údaje se vyslovují pro roli periferní aktivace (například prostřednictvím senzorických nervů, které obklopují cévy hlavy a krku). Mezi tyto cévy potenciálně patří tepny tvrdé pleny mozkové, tepny omozečnice a extrakraniální tepny, například ty, jež se vyskytují ve kštici. Velký význam je přikládán zvláště vazodilataci extrakraniálních tepen.\n\nDiagnóza migrény je založena na příznacích a symptomech. Za účelem vyloučení jiných příčin bolestí hlavy jsou příležitostně využívány metody neurozobrazování. Má se za to, že u významného počtu lidí s migrénou nebyla diagnóza vůbec stanovena.\n\nDiagnóza migrény bez aury může být podle Mezinárodní organizace pro diagnostiku a léčbu bolestí hlavy stanovena na základě následujících kritérií, takzvaných „kritérií 5, 4, 3, 2, 1“:\n\n\nPokud někdo zažívá dva z uvedených jevů (fotofobie, nevolnost nebo neschopnost pracovat/učit se po dobu jednoho dne), je diagnóza migrény pravděpodobnější. U osob, u kterých se projevují čtyři z pěti následujících jevů - pulsující bolest, trvání v délce 4–72 hodin, bolest jedné strany hlavy, nauzea nebo symptomy zasahující do života osoby - je pravděpodobnost migrény 92 %. U osob, u nichž se projevují méně než tři z těchto symptomů, je pravděpodobnost diagnózy migrény 17 %.\n\nPoprvé byla migréna zevrubně klasifikována v roce 1988. Mezinárodní organizace pro diagnostiku a léčbu bolestí hlavy svou klasifikaci bolestí hlavy naposledy aktualizovala v roce 2004. Podle této klasifikace je migréna společně s tenzními bolestmi hlavy a histaminovou cefalalgií primární bolestí hlavy.\n\nMigréna se dělí do sedmi podtříd (z nichž některé se dělí do dalších podskupin):\n\nDiagnóza abdominální migrény je kontroverzní. Některé důkazy nasvědčují tomu, že opakující se epizody bolesti v abdominální oblasti při současné absenci bolestí hlavy mohou být jistým typem migrény nebo přinejmenším její předzvěstí. Tyto epizody bolesti mohou, ale nemusí následovat migréně podobný prodrom a obvykle trvají několik minut až několik hodin. Často se vyskytují u lidí s osobní nebo rodinnou historií typických migrén. Další symptomy, o nichž se předpokládá, že jsou prekurzory nemoci, zahrnují syndrom cyklického zvracení a dětské benigní paroxysmální vertigo.\n\nK dalším onemocněním, která se mohou projevovat podobnými příznaky jako migrenózní bolesti hlavy, patří temporální arteritida, histaminová cefalalgie, akutní glaukom, meningitida a subarachnoidální krvácení. Temporální arteritida se obvykle projevuje u osob starších 50 let a jejím typickým příznakem je citlivost spánků; histaminová cefalalgie je spojena s jednostranným ucpáním nosu, slzením a krutou bolestí v okolí očnic, akutní glaukom je doprovázen problémy s viděním, meningitida horečkami a pro subarachnoidální krvácení je typický rychlý nástup. Tenzní bolesti hlavy obvykle zasahují obě strany hlavy, nejsou pulsujícího charakteru a pacienta deprimují méně.\n\nPreventivní léčebné postupy při migréně zahrnují léky, výživové doplňky, úpravy životního stylu a operativní zákroky. Preventivní opatření jsou doporučována těm, kdo trpí bolestmi hlavy častěji než dva dny v týdnu, nesnášejí léky užívané k léčbě akutních záchvatů migrény nebo těm, u nichž lze záchvaty migrény jen těžko kontrolovat.\n\nCílem je snížit frekvenci, bolestivost a/nebo dobu trvání migrény a zvýšit účinnost akutní terapie. Dalším záměrem prevence je zabránit bolestem hlavy z nadužívání léků. Jde o běžný problém, který může vyústit v každodenní chronické bolesti hlavy.\n\nLéky k preventivní léčbě migrény jsou považovány za účinné, pokud snižují frekvenci nebo závažnost migrenózních záchvatů nejméně o 50 %. Směrnice jsou poměrně konzistentní v hodnocení topiramátu, divalproexu/valproátu sodného, propranololu a metoprololu jako prostředků s nejvyšší měrou prokázané účinnosti v primární léčbě. Doporučení týkající se účinnosti gabapentinu nejsou jednoznačná. Při prevenci migrén a při snižování frekvence a závažnosti migrenózních záchvatů je rovněž účinný timolol, frovatriptan pak působí pozitivně při prevenci menstruačních migrén. Amitriptylin a venlafaxin mají pravděpodobně také pozitivní účinek. Prokázána byla i efektivita botoxu, a to u pacientů trpících chronickými migrénami, nikoli však u těch, kdo trpí migrénami epizodickými.\n\nstejně jako akupunktura. Využití „pravé“ akupunktury nepřináší o mnoho lepší výsledky než akupunktura „falešná“, oba typy se ale zdají efektivnější než běžné postupy, neboť vyvolávají méně nežádoucích účinků než profylaktická léčba. Chiropraktická léčba, fyzioterapie, masáže a relaxace mohou být při prevenci migrenózních bolestí hlavy stejně účinné jako propranolol nebo topiramát ; během výzkumů se však objevily jisté problémy v metodologii. Předběžně byl potvrzen pozitivní účinek hořčíku, koenzymu Q(10), riboflavinu a vitamínu B(12), and Fever-few, tyto předběžné výsledky však musí být doloženy dalšími kvalitnějšími výzkumy. Z alternativních léků byla nejprůkazněji potvrzena efektivita devětsilu lékařského .\n\nLékařské postupy a přístroje, jako například využití biologické zpětné vazby a neurostimulátorů, mohou při prevenci migrény představovat jisté výhody, zejména při kontraindikaci léků proti migréně nebo v případech nadužívání léků. Biologická zpětná vazba pomáhá pacientům, aby si byli vědomi jistých fyziologických hodnot, mohli je lépe kontrolovat a v důsledku toho lépe relaxovali; může tedy být při léčbě migrény účinná. Neurostimulace využívá pro léčbu závažných případů úporných chronických migrén implantabilní neurostimulátory podobné kardiostimulátorům, a to s povzbudivými výsledky. Operativní zákrok při migréně, který spočívá v dekompresi jistých nervů na hlavě a krku, může být možností u určitého počtu lidí, jejichž stav se s užíváním léků nelepší.\n\nExistují tři hlavní aspekty léčby - vyhýbání se spouštěcím faktorům, akutní symptomatická kontrola a farmakologická prevence. Léky jsou účinnější, jsou-li podány v rané fázi záchvatu. Časté užívání léků však může vyústit v bolesti hlavy z nadužívání léků, kdy se bolesti hlavy opakují mnohem častěji a jsou podstatně prudší. K tomu může dojít při užívání triptanů, ergotaminů a analgetik, zejména analgetik narkotických.\nJako počáteční krok při léčbě mírných až středně těžkých symptomů jsou doporučována jednoduchá analgetika, jako například nesteroidní protizánětlivé léky (NSAID) nebo kombinace acetaminofenu, kyseliny acetylsalicylové a kofeinu. Prospěšnost užívání léků ze skupiny NSAID byla doložena mnoha důkazy. U ibuprofenu bylo prokázáno, že poskytuje účinnou úlevu přibližně polovině pacientů. Diclofenac byl rovněž shledán účinným.\n\nAspirin může ulevit středně těžkým až těžkým migrenózním bolestem; jeho účinnost je podobná sumatriptanu. Ketorolak je dostupný ve formě intravenózních preparátů. Paracetamol (známý rovněž jako acetaminofen) je - buď samotný nebo v kombinaci s metoklopramidem - dalším efektivním léčivým prostředkem s nízkým rizikem nežádoucích účinků. V období těhotenství je užívání acetaminofenu a metoklopramidu považováno za bezpečné (stejně jako užívání NSAID), a to až do třetího trimestru.\n\nTriptany – jako například sumatriptan - působí účinně při bolesti i výskytu nauzey, a to až u 75% nemocných. Doporučují se jako iniciální léčba u osob se středně těžkou až silnou bolestí nebo u pacientů s mírnými symptomy, kteří nereagují na jednoduchá analgetika. Dostupné formy podání zahrnují orální nebo injekčně aplikované prostředky, nosní sprej a orální rozpustné tablety. Obecně se všechny triptany zdají stejně efektivní a mají také podobné nežádoucí účinky. Jedinci však mohou lépe reagovat na jisté specifické triptany. Většina nežádoucích účinků je mírná (například zarudnutí); ve vzácných případech však byl zaznamenán výskyt ischemické choroby srdeční. Proto nejsou triptany doporučovány osobám trpícím kardiovaskulárními chorobami. Přestože v historii nebyly doporučovány ani pacientům trpícím bazilární migrénou, neexistují specifické důkazy, které by potvrzovaly nutnost opatrnosti při užívání triptanů touto skupinou lidí. Tyto léky nejsou návykové, mohou však působit bolesti hlavy z nadužívání, pokud je dotyčný užívá častěji než 10 dní v měsíci.\n\nErgotamin a dihydroergotamin jsou staršími léčivými přípravky stále pro léčbu migrény předepisovanými, přičemž dihydroergotamin je dostupný jako nosní sprej a injekčně aplikovatelný přípravek. Zdají se stejně účinné jako triptany, jsou však levnější a zakoušené vedlejší účinky jsou obvykle mírné. V případě nejvíce vysilujících záchvatů, jako je například status migrenosus, se jeví jako nejúčinnější možnost léčby.\n\nDalšími potenciálními léky jsou intravenózně aplikovaný metoklopramid nebo intranazální lidokain. Metoklopramid se doporučuje k podání těm, kdo se dostaví k ošetření na pohotovostní službu. Jediná dávka intravenózního dexametazonu, je-li podána při léčbě migrenózního záchvatu se standardními léčivými přípravky, je spojována s 26 % úbytkem opakujících se bolestí hlavy v následujících 72 hodinách. Přínos spinální manipulace pro léčbu dlouhodobých migrenózních bolestí hlavy nebyl prokázán. Doporučuje se, aby při léčbě nebyly používány opioidy ani barbituráty.\n\nDlouhodobá prognóza u osob trpících migrénou je proměnlivá. Většina migrenózních pacientů zažívá období ztracené produktivity způsobená nemocí, která je ale obvykle poměrně mírná a nepředstavuje zvýšené riziko úmrtí. Existují čtyři převládající vzorce průběhu onemocnění - symptomy mohou zcela vymizet, symptomy pokračují, ale s časem se snižuje jejich závažnost a frekvence, symptomy mohou pokračovat při téže frekvenci a závažnosti nebo se záchvaty mohou zhoršovat a přicházet častěji.\n\nMigréna s aurou se zdá být rizikovým faktorem pro ischemickou cévní mozkovou příhodu - její riziko zvyšuje dvakrát. Riziko dále roste, pokud je postiženou osobou mladá dospělá žena, která užívá hormonální antikoncepci a kouří. Rovněž se zdá, že migréna má spojitost s disekcí cervikálních tepen. Migrény bez aury pravděpodobně nehrají v tomto případě významnější roli. Souvislost se srdečními chorobami je nejistá - byla provedena pouze jediná studie, jež tuto spojitost podporuje. Celkově se však jeví, že migrény nezvyšují riziko úmrtí na následky mozkové příhody nebo srdeční choroby. Preventivní léčba migrény u pacientů trpících migrénami s aurou může zabránit následným mozkovým příhodám.\n\nCelosvětově ovlivňuje migréna více než 10 % lidí. Ve Spojených státech je migrénou ročně postiženo kolem 6 % mužů a 18 % žen, přičemž celoživotní riziko je přibližně 18 % (u mužů) a 43 % (u žen). V Evropě migrénou trpí v jistém období života 12–28 % lidí, přičemž okolo 6–15 % dospělých mužů a 14–35 % dospělých žen je zasaženo alespoň jednou ročně. Migréna není v Asii a Africe tak široce rozšířena jako v západních zemích. Chronická migréna se objevuje u přibližně 1,4 až 2,2 % populace.\n\nTyto hodnoty se podstatně mění s věkem; nejběžněji migréna začíná mezi 15 a 24 lety věku a nejčastěji se objevuje u osob mezi 35 a 45 lety věku. Co se týká dětí, asi 1,7 % 7 letých a 3,9 % dětí ve věku 7 až 15 let trpí migrénou, přičemž onemocnění je poněkud běžnější u chlapců před nástupem puberty. Během období dospívání se migréna začíná častěji objevovat u žen a tento trend je zachován po zbytek života - onemocnění je dvakrát častější u starších žen než u mužů téhož věku. Ženy častěji trpí migrénou bez aury než migrénou s aurou, u mužů je však výskyt obou typů nemoci vyrovnán.\n\nBěhem perimenopauzy se velmi často symptomy zhorší a pak jejich závažnost klesá. U zhruba dvou třetin starších pacientů se příznaky zlepší, u 3 až 10 % však přetrvávají.\n\nJeden z nejstarších popisů nemoci odpovídající migréně je obsažen v Ebersově papyru, pocházejícím ze starověkého Egypta asi z roku 1200 před Kristem. Ve spisech Hippokratovy lékařské školy z roku 200 před Kristem je popsána vizuální aura, jež může předcházet bolestem hlavy, i částečná úleva, k níž dochází následkem zvracení. Charakteristika nemoci z 2. století, jejímž autorem je Aretaios z Kappadokie, dělí bolesti hlavy na tři typy - cefalalgie, cefalea a heterokranie. Galén z Pergamu používal pojem hemikranie (polovina hlavy), z něhož se nakonec vyvinul termín migréna. Naznačil také, že bolest vzniká v mozkových plenách a cévách hlavy. Poprvé byla migréna rozdělena do dvou nyní používaných typů - migréna s aurou (\"migraine ophthalmique\") a migréna bez aury (\"migraine vulgaire\") - v roce 1887 Louisem Hyacinthem Thomasem, francouzským knihovníkem.\n\nTrepanace, záměrné vyvrtávání otvorů do lebky, byla prováděna již od roku 7000 před Kristem. I když někteří z pacientů přežili, mnozí na následky pooperační infekce zemřeli. Rozšířena byla víra, že trepanace vlastně umožňuje „únik zlých duchů\". William Harvey doporučoval trepanaci jako léčbu migrény ještě v 17. století.\n\nI když byla při léčbě migrény vyzkoušena řada postupů, látka, jež se později ukázala účinnou, byla poprvé použita až v roce 1868. Šlo o druh houby zvané námel, z níž byl v roce 1918 izolován ergotamin. V roce 1959 byl vyvinut methysergid a v roce 1988 pak první triptan, sumatriptan. V průběhu 20. století byla objevena a potvrzena účinnější preventivní opatření, a to díky dokonalejším plánům výzkumných studií.\n\nMigréna je významnou příčinou zvýšených léčebných nákladů a ztracené produktivity. Bylo odhadnuto, že tato nemoc je nejdražší neurologickou chorobou v Evropském společenství - každý rok stojí více než 27 miliard EUR. Ve Spojených státech byly přímé náklady odhadnuty na 17 miliard USD. Téměř třetina této částky pokrývá cenu triptanů. Nepřímé náklady dosahují přibližně 15 miliard USD, přičemž největší podíl na této částce má absence v zaměstnání. U těch, kteří jdou navzdory migréně do práce, klesá efektivita přibližně o jednu třetinu. To vše má také negativní dopad i na rodinu nemocného.\n\nKalcitoninu genově příbuzné peptidy (CGRP) hrají v patogenezi bolesti související s migrénou jistou roli. Antagonisté CGRP receptorů, jako například olcegepant a telcagepant, byly zkoumány \"in vitro\" i v klinických studiích zaměřených na léčbu migrény. V roce 2011 společnost Merck zastavila fázi III klinické studie, zaměřené na hodnocení jí vyvinutého léku telcagepant. Slibná se zdá rovněž být transkraniální magnetická stimulace.\n\n"}
{"id": "60243", "url": "https://cs.wikipedia.org/wiki?curid=60243", "title": "Hincove plesá", "text": "Hincove plesá\n\nHincove plesá (, , ) je označení dvou velkých ledovcových jezer a čtyř až sedmi ledovcových ok nacházejících se ve Vysokých Tatrách v Hincove kotlině na konci Mengusovské doliny v nadmořské výši 1921 – 1945 m. Ve Veľkém Hincově plese pramení Hincov potok, který následně protéká třemi Hincovymi oky. \n\nPojmenování pochází ze slovenského domáckého jména Hinco (Ignác). Existují i jiná vysvětlení z dob, kdy havíři () hledali v horách zlato, přičemž Hinco mohl být tajemný trpaslík, který pomáhal havířům při dolovaní zlata nebo příjmení některého z havířů.\n\n\n\n"}
{"id": "60244", "url": "https://cs.wikipedia.org/wiki?curid=60244", "title": "Malé Hincovo pleso", "text": "Malé Hincovo pleso\n\nMalé Hincovo pleso je morénové ledovcové jezero, které leží v Mengusovské dolině ve Vysokých Tatrách na Slovensku. Má rozlohu 2,2260 ha, hloubku 6,4 m a objem 72 360 m³. Je 265 m dlouhé a 130 m široké. Leží v nadmořské výšce 1921,3 m na stupni mezi Hincovou kotlinou a Sataní dolinkou.\n\nNa západě se nad plesem prudce zvedají skalní stěny. Na severu je mírným stupněm oddělené od Veľkého Hincova plesa a dále na východ od Mengusovské doliny stupněm ve kterém se nacházejí Sataní plieska. Na jih se otevírá Sataní dolinka. Okolí plesa je kamenité.\n\nPleso nemá žádný přítok. Nedaleko pod plesem se objevuje Sataní potok, který je pravým přítokem Hincova potoka. Průměrně 230 dní v roce je zamrzlé. Rozměry jezera v průběhu času zachycuje tabulka:\nPřístup je možný pěšky a to pouze v letním období od 16. června do 31. října.\n\n\n"}
{"id": "60245", "url": "https://cs.wikipedia.org/wiki?curid=60245", "title": "Seznam jezer v Kazachstánu", "text": "Seznam jezer v Kazachstánu\n\nNejvětší jezera v Kazachstánu ( jezero - ). Tabulka obsahuje jezera větší než 100 km².\n\n\n\n"}
{"id": "60247", "url": "https://cs.wikipedia.org/wiki?curid=60247", "title": "Altopascio", "text": "Altopascio\n\nAltopascio // je italské město v toskánské provincii Lucca, 18 km východně od hlavního města. Má rozlohu 28,7 km² a v roce 2011 zde žilo 15 047 obyvatel. Ve středověku zde sídlil Řád sv. Jakuba z Altopascio.\n\nBientina (PI), Capannori, Castelfranco di Sotto (PI), Chiesina Uzzanese (PT), Fucecchio (FI), Montecarlo, Porcari\n\n\"Počet obyvatel\"\n\n"}
{"id": "60255", "url": "https://cs.wikipedia.org/wiki?curid=60255", "title": "Capraia", "text": "Capraia\n\nCapraia Isola // nebo Capraia (česky: \"Ostrov Capraia\") je italská obec v toskánské provincii Livorno, na stejnojmenném ostrově v Tyrhénském moři. Nachází se 64 km jihozápadně od Livorna a 31 km východně od Korsiky.\n\nJe to sopečný ostrov, má rozlohu 19 km² a je třetí největší ostrov toskánského souostroví.\n\nOstrov je eliptický, má délku 8 km a šířku 4 km. Nejvyšší hora je \"Monte Castello\" (\"Hradní hora\"), 445 m. Celé pobřeží je dlouhé 30 km s řadou útesů, kromě malé pláže v \"La Mortola\". Na řadě útesů jsou malé zálivy, v místním dialektu \"cale\" (sg.: \"cala\").\n\nJeho řecké jméno bylo Αηγυλον (\"Aegylon\"), latinsky \"Caprara\", což znamená \"Kozí země\". Ostrov byl ovládán Pisou, Janovem a Korsikou, a potom ho dobylo \"Sardinské království\". Po druhé světové válce postavili na ostrově vězení, které už v dnešní době neexistuje.\n\n\"Počet obyvatel\"\n"}
{"id": "60260", "url": "https://cs.wikipedia.org/wiki?curid=60260", "title": "NHL 1917/1918", "text": "NHL 1917/1918\n\nSezóna 1917/18 je první sezónou v historii NHL, která vznikla jako nástupkyně NHA. Zahájily ji čtyři týmy, Montreal Wanderers však ligu opustil poté, co byla jeho hala zničena požárem. Stanley Cup získal tým Toronto Arenas, který ve finále porazil vítěze ligy pořádané Pacific Coast Hockey Association - Vancouver Millionaires.\n\n\nTým Toronto Arenas zvítězil celkově 10:7 a získal O'Brien Trophy. Postoupil tak do finále Stanley Cupu.\n\nStanley Cup ještě nepatřil NHL, a tak se o něj utkal vítěz NHL s vítězem ligy pořádané Pacific Coast Hockey Association.\n\n"}
{"id": "60263", "url": "https://cs.wikipedia.org/wiki?curid=60263", "title": "Tao te ťing", "text": "Tao te ťing\n\nTao te ťing (čínsky: 道德經, v transkripci pinyin \"Dào dé jīng\"), zhruba překládaná jako Kniha o Tao a ctnosti nebo Kniha o Cestě (Tao) a její Síle (Te), je základní knihou taoismu. Její autorství se v legendách připisuje Starému mistru (Lao-c'), jenž ji údajně sepsal kolem roku 600 př. n. l. Název Tao te ťing je pozdějšího data, až z doby dynastie Chan (206 př. n. l. – 220 n. l.), kdy byla řada klasických textů restituována. Původně (jako většina starověkých textů) nesla jen jméno svého původce. Slovo \"ťing\" znamená „posvátná kniha“, „morální kánon“ (buddhisté později tento termín používali ve významu „sútra“).\n\nHistorik S’-ma Čchien popisuje vznik knihy takto: „\"Lao-c´ pěstoval tao a ctnost. Učil, že člověk se má snažit skrýt a zůstat beze jména. Žil dlouhá léta v království Čou. Když viděl, jak dynastie upadá, opustil zemi. Došel k pomeznímu průsmyku Chan-ku. Strážce průsmyku jej s radostí přijal a řekl: Pane, vidím, že hodláte odejít do ústraní. Nemohl byste předtím sepsat knihu pro mé poučení? Na to sepsal Lao-c´ o dvou dílech, něco přes pět tisíc slov, v němž vyložil zásady své nauky o tao a ctnosti. Pak odešel. Nikdo neví, kde ukončil své dny … Lao-c´ byl mudrc, který toužil žít ve skrytosti …\"“ (citováno podle )\n\nJe však i možné, že kniha má dva autory (dle částí). Někteří textologové dokonce tvrdí, že jde o sbírku textů. Poslední názor je však zejména pro vysokou myšlenkovou a metaforickou provázanost v dnešní době téměř překonaný. Kniha má 81 textů a je rozdělena na dvě části. První část se zabývá otázkami ontologie, metafyziky a světatvorby, druhá část pojednává zejména o politické tematice, zabývá se správnou vládou, některé části (například kapitola 80) jsou zcela utopické.\n\nObsáhlý výklad Tao te ťing v češtině nalezneme u Egona Bondyho: \"Čínská filosofie\" (1993), Oldřicha Krále: \"Čínská filosofie\" (2005), nebo u Anne Cheng: \"Dějiny čínského myšlení\" (2006).\n\nV češtině existuje několik překladů Tao te ťing. Některé překlady jsou dokonce sinologické, jako například překlad Krebsové, nebo Krále. Králův překlad, jenž vyšel v roce 1971, patří k těm nejčtivějším a přitom odborným pracím, překlad Krebsové z téhož roku je naopak filosoficky promyšlený a obsahuje množství komentářů.\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "60264", "url": "https://cs.wikipedia.org/wiki?curid=60264", "title": "Chaukové", "text": "Chaukové\n\nChaukové byli západogermánský kmen, v antických písemných pramenech uváděný pod jménem Ingeveoni. \nJádro chauckého osídlení se nacházelo mezi Labem a Vezerou, nicméně zasáhlo na západě až k Emži (tzv. \"Chauci minores\"),za kterou sídlili archeologicky velice podobní Frísové. Chaukové se se zde vyvinuly na podloží kultury Jastorfské na přelomu letopočtu a pravděpodobný je jejich významný podíl na zformování kmene Sasů, který je písemnými prameny zmiňován již ve 2. století. Stejně jako Sasové byly Chaukové velmi schopnými piráty a dobyvateli, kteří svá sídla rozšiřovali především jižním směrem na úkor Chattů.\n\nDůležitým zdrojem poznání je především rozsáhlé žárové pohřebiště Westerwanna (3000 hrobů), dále pak četná sídliště, pro Chauky typická hlavně při pobřeží, kde se při ústupu moře obnažily úrodné oblasti naplavenin - např. Federsen - Wierde. Specifickým rysem pro celou oblast středního a severního Německa jsou pak dlouhé domy, kde byla jedna část vydělena dobytku - stáje.\n"}
{"id": "60273", "url": "https://cs.wikipedia.org/wiki?curid=60273", "title": "Mahárádža", "text": "Mahárádža\n\nMahárádža (ze sanskrtského \"mahá\" – velký; a rádža – král) je titul užívaný pro hinduistické panovníky, pod jejichž svrchovanost patří více než jeden rádža, vládce nad jedním teritoriem. V Evropě by tomuto titulu odpovídal velkovévoda či „velkokrál“.\n"}
{"id": "60298", "url": "https://cs.wikipedia.org/wiki?curid=60298", "title": "Antikomunismus", "text": "Antikomunismus\n\nAntikomunismus je termín, označující takové myšlenky, které odmítají ideologii komunismu. Je v opozici k organizacím, vládám, skupinám nebo jedincům, kteří komunismus propagují nebo vyhlašují za svůj cíl, ideál nebo tuto ideologii používají jako prostředek k dosažení moci.\n\nJiž v počátcích komunistických ideologií v 19. století se po celém světě objevili první antikomunisté, kteří spatřovali v komunismu překroucení ideálů osvícenství. Podle Arendtové jde ale o oficiální americkou „protiideologii“ USA z období studené války, která „právě tak jako komunistická ideologie tíhne k tomu, stát se všezahrnující“ a svádí své vyznavače k fikci: ti apriorně odmítají rozlišovat mezi různými typy komunistických diktatur založených na vládě jedné strany a autentickou totalitní vládou v Číně.\n\nAntikomunismus je pojem, který obsahuje jinak široké spektrum názorových proudů a skupin – od odpůrců na základě vnitřního přesvědčení nebo víry (například křesťanství či islámu) přes zastánce lidských práv a demokracie až k zastáncům ostatních totalitních ideologií (například nacismu). Antikomunisté tedy nevycházejí z nějaké jednotné ideologie, existují prakticky v celém politickém spektru a jejich jediným jednotícím prvkem je odpor proti komunismu.\n\nOdpor proti ideologii a praktikám komunismu se v Československu datuje již od vzniku komunistické strany. Známý je například fejeton Karla Čapka \"Proč nejsem komunistou\". Po únorovém státním převratu v roce 1948 a znovu po srpnové invazi vojsk Varšavské smlouvy do Československa v roce 1968 přestal být antikomunismus jen ideovým postojem, ale vedl k represím, politickým soudním procesům, věznění, nuceným emigracím a jinému pronásledování oponentů nebo dokonce jen možných oponentů.\n\nVelké akce a vystoupení antikomunistů vyjmenovává článek Československý protikomunistický odboj.\n\nPo sametové revoluci byl přijat zákon 480/1991 Sb. o době nesvobody a v roce 1993 Zákon o protiprávnosti komunistického režimu a o odporu proti němu, který odsuzuje komunistický režim v Československu. V roce 2011 byl přijat zákon o účastnících odboje a odporu proti komunismu, jehož cílem je vyjádřit úctu a vděčnost lidem, kteří \"v období komunistické totalitní moci s nasazením vlastních životů, osobní svobody i majetku aktivně bránili hodnoty svobody a demokracie\". Pro aktivní antikomunisty se v zákoně používá termín \"třetí odboj\".\n\nSilný odpor proti bolševické říjnové revoluci, která roku 1917 svrhla Ruskou republiku, vyústil v ruskou občanskou válku mezi bolševiky a bělogvardějci, která si v letech 1917 až 1922 vyžádala miliony obětí a skončila vítězstvím bolševiků. Leninova bolševická vláda krvavě potlačila kronštadtské povstání námořníků Baltického loďstva, odpor donských kozáků a dalších kozáckých vojsk i protibolševické lidové povstání ruských rolníků, které v letech 1921–1922 zásahlo Tambovskou oblast a další regiony jižně od Moskvy.\n\n\n\n"}
{"id": "60313", "url": "https://cs.wikipedia.org/wiki?curid=60313", "title": "Levi-Civitův symbol", "text": "Levi-Civitův symbol\n\nV matematice, a zvlášť v tenzorovém počtu, se Levi-Civitův symbol (pojmenovaný po italském matematikovi Tullio Levi-Civitovi), také nazývaný permutační symbol nebo antisymetrický symbol, definuje následovně:\n\ntj. hodnota je 1 jestliže (\"i\", \"j\", \"k\") je sudá permutace (1,2,3) a −1 jestliže je lichá.\n\nJe pojmenován po italském matematikovi Civitovi. Používá se v mnoha oblastech matematiky a fyziky. \n\nNapříklad v algebře lze determinant 3×3 matice A napsat jako\n\n(a podobně pro čtvercové matice libovolné velikosti, viz níže) \n\na vektorový součin dvou vektorů lze napsat jako determinant:\nnebo jednodušeji:\n\nToto lze dále zjednodušit užitím Einsteinovy konvence.\n\nLevi-Civitův symbol lze zobecnit na vyšší dimenze:\n\nTudíž je rovno znaménku permutace v případě permutace, a nule jindy.\n\nTenzor, jehož komponenty jsou dány symbolem Levi-Civita (tenzor kovariantního rozsahu n), se někdy nazývá permutační tenzor. Ve skutečnosti se jedná o pseudotenzor, protože dává záporné znaménko při ortogonální transformaci jakobiánova determinantu −1 (tj.rotace složené s odrazem). Protože Levi-Civitův symbol je pseudotenzor, výsledek vektorového součinu je pseudovektor, a ne vektor.\n\nLevi-Civitův symbol má vztah ke Kroneckerovu delta. Ve třech dimenzích je vztah dán následujícími rovnicemi:\n\nNavíc lze ukázat, že\nvždy platí v \"n\" dimenzích.\n\n1. Determinant formula_10 matice formula_11 lze napsat jako\n\nkde každé formula_13 se sečte přes formula_14\n\nEkvivalentně můžeme napsat\n\nkde nyní každé formula_13 a každé formula_17 se sečte přes formula_18.\n\n2. Jestliže formula_19 a formula_20 jsou vektory v formula_21, pak formula_22tá komponenta jejich vektorového součinu je rovna\n\nnapříklad první komponenta formula_24 je formula_25. Z výše uvedeného výrazu pro vektorový součin je zřejmé, že formula_26. Dále jestliže formula_27 je vektor, podobně jako formula_28 a formula_29, pak trojčlenný skalární součin\n\nZ tohoto výrazu lze vidět, že trojčlenný skalární součin je antisymetrický vzhledem k výměně sousedních argumentů. Například formula_31.\n\n3. Předpokládejme, že formula_32 je vektorové pole definované na nějaké otevřené množině formula_21 s katézskými souřadnicemi formula_34. Pak formula_22tá komponenta rotace formula_36 se rovná\n\n"}
{"id": "60314", "url": "https://cs.wikipedia.org/wiki?curid=60314", "title": "Dokumentární film", "text": "Dokumentární film\n\nDokumentární film je druh filmu, jehož hlavním cílem je zprostředkování a dokumentace\nskutečnosti. Snímáním reality se vymezuje oproti filmu hranému i animovanému. Užívá specifických technik natáčení – snímání volnou kamerou z ruky, skrytou kamerou, kontaktního snímání zvuku, improvizované reakce na probíhající událost – které někdy přejímají i jiné filmové žánry – fiktivní dokument / paradokument (např. Zelenkův Rok ďábla, Bitva o San Pieta) – či napodobují „dokumentární“ způsob snímání, aby zvýšily dojem autentičnosti.\nDokumenty se někdy stávají nástrojem propagandy (Leni Riefenstahlová v nacistickém Německu) či manipulace, někdy jsou naopak důležitým svědectvím, manifestem, či druhem investigativní práce.\n\nPřídavné jméno documentaire – dokumentární se v souvislosti se zobrazováním poprvé objevuje v roce 1879 v jednom z vydání slovníku francouzského jazyka Émila Littrého. Výskyt tohoto pojmu je zde doložen ve dvou dobových časopisech. První případ souvisí s článkem o stavbě slavného pařížského mostu Pont-Neuf v 16. století. Tehdy vzniklo několik projektů a pro lepší posouzení byl každý z nich dopracován také do tvaru realistické malby, aby rozhodující veřejnost mohla díky tomuto „dokumentárnímu hledisku“ lépe posoudit, který z projektů zvolit k realizaci. Ve druhém článku se pojmem documentaire charakterizuje věrnost zobrazení života Arabů v obrazech malíře a spisovatele Eugena Fromentina.\n\nKontextuálně blízké užití druhému z významů se objevuje také v kinematografii, kdy se tímto pojmem občas označovaly již krátké filmy společnosti bratří Lumiérů natočené v exotických zemích, jejichž cílem bylo přinést svědectví o zcela jiném způsobu života. V desátých letech je vedle cestopisů takto někdy označována ta část kinematografického představení, která obsahovala aktuality.\n\nK trvalejšímu ujmutí se tohoto pojmu došlo až mnohem později, v době, kdy sama kinematografie už našla pro sebe své stabilnější jméno. V únoru 1926 publikoval Skot John Grierson v New York Sun článek věnovaný filmu Američana Roberta Flahertyho Moana (1926), který označil za převratný a jeho nové kvality dosažené autenticity charakterizoval jako „dokumentární“.\n\nPomyslná osa základů dokumentárního filmu vede od Lumiérů právě k Flahertymu, který už svým prvním filmem Nanuk, člověk primitivní (Nanook of the North, 1922), natočeným s rodinou Inuitů na kanadském území, otevřel nové horizonty kinematografie, když vytvořil dramaticky klenutý obraz každodenního života lidí žijících v podmínkách drsného severu. S Flahertym vstoupila do kinematografie nejenom nová autenticita, ale i nové využití postupů hraného filmu – kvůli možnosti názorného a esteticky působivého snímání řadu každodenních situací rekonstruoval, byť na autentických místech a s autentickými aktéry. Obrovský úspěch Nanuka zapříčinil vznik dalších celovečerních filmů tohoto typu – nejpodstatnější jsou dva filmy tvůrců prvního King Konga (1933) Meriana C. Coopera a Ernesta B. Schoedsacka Grass: A Nation's Battle for Life (Exodus, 1925) a Chang: A Drama of the Wilderness (Čang, 1927). Sám Flaherty se však již u Moany natočené v Tichomoří setkal s diváckým neúspěchem. Grierson, který psal zmíněný článek během svého Rockeffelerova stipendijního pobytu v USA v letech 1924 – 1927, kam odjel po absolutoriu filosofie, se následně vrátil do Velké Británie a stal se šéfem filmového oddělení Ministerstva pošt. V období dalších deseti let na této platformě vzniklo téměř padesát dokumentárních filmů, které vytvořily fenomén zvaný Britská dokumentární škola. Grierson, který v USA i ve vlasti zažil postupné rozšiřování demokracie s volebním právem pro ženy a další, dosud nezahrnuté skupiny, současně vnímal obrovské nedostatky společenského vědomí nových voličů a právě v dokumentárním filmu spatřoval nástroj vzdělávání, informování i (sociální) propagandy. Sám Grierson natočil jediný, byť velmi podstatný film The Drifters (Rybáři, 1929), ale z pozice producenta a ideologa vtiskl celé Britské škole zaměření na pozitivní hodnoty sociálního a technického pokroku, věcný přístup i srozumitelnost ve volbě i zpracování témat při současném důrazu na vysoké estetické kvality. Pod jeho vedením realizovala své filmy řada tvůrců, mezi jinými též ve své krátké evropské epizodě sám Flaherty. Během války pobýval Grierson v Kanadě, kde pomohl konstituovat jedno z dalších podstatných ohnisek (nejenom) dokumentární tvorby – National Film Board.\n\nEsteticky zcela jiný proud konstituce dokumentárního filmu představovala sovětská montážní škola. V mladém Sovětském svazu byl nedostatek filmové suroviny i technického zázemí, v kinech přitom kolovaly ještě ruské předrevoluční filmy i ty ze Západu. Nejdosažitelnějším způsobem, jak omezit jejich ideologický vliv, bylo vytváření jejich přestřihaných verzí. Tato paradoxní zkušenost stovek střihaček – mezi nimi i Esfir Šubové – byla jednou z klíčových iniciací do svobodnějšího přístupu k filmovému médiu. Šubová takto vytvořila i základní kámen dnes zcela běžného žánru tzv. střihového dokumentu, když osobní filmový archiv cara Mikuláše II. přestříhala do prorevolučně koncipovaného díla Paděnije dynastii Romanovych (Pád dynastie Romanovců, 1927). Nositelem zcela převratných impulsů byl s dokumentem nejvíce experimentující Dziga Vertov. K filmu se dostal krátce po revoluci v roce 1919 a na rozdíl od Flahertyho bylo od počátku jeho snahou objevit nové pole vnímání reality skrze dokumentární film. Metou autenticity se mu stal princip „přistižení života při činu“, přičemž nedostatky v zachycení situací, které vyplývaly z respektu k jejich neopakovatelnosti, kompenzovala právě nová montáž. Vertovou ambicí bylo zbavit film nánosů divadelnosti, narativity a řady ustálených schémat vnímání, a dosáhnout takového stavu tvorby i jejího vnímání, který by odpovídal duchu revoluce. V tomto smyslu dává i nová jména starým profesím a jejich funkcím (kamera je kino-oko, kameraman kinook apod.) a pokouší se o revoluční redefinici starých žánrů. Namísto buržoazních aktualit – týdeníků běžících před hlavním filmem – vytváří Kino-pravdu, v první polovině 20.let natočil téměř třicet dílů. Ve svých středo a dlouhometrážních filmech, z nichž nejznámější je Muž s kinoaparátem (Čelověk s kinoaparatom, 1929), rozvíjí své koncepce i témata na větších plochách, za neustálého boje s nařčeními z formalismu a nesrozumitelnosti pracujícím masám.\n\nK rozvoji dokumentární tvorby ve 30. letech přispěla blížící se válka, během které se dokument stal hlavním nástrojem propagandy. Vlivem těchto událostí byl také v Československu v roce 1937 ustaven první soustavný týdeník Aktualita, přičemž dokument vůbec na českém území nabýval převážně podoby krátkých filmů. Rozvíjel se také vědecký film a pod vlivem západních avantgard vznikly i pozoruhodné pokusy na poli experimentu s různými poetikami. Mezi klíčové předválečné osobnosti patří Jiří Lehovec, Jiří Weiss, Alexander Hackenschmied a Karel Plicka, jehož Zem spieva (1933) je i ve světovém kontextu významným příspěvkem konstituce etnografického filmu, jakkoli je Plickovo dílo romantické. V poválečném období dochází k velkému rozvoji dokumentu, v Československu postupně vzniká centrální instituce Krátký film, která až do počátku devadesátých let vytvářela unikátní – byť ve většině období ideologicky kontrolované – zázemí (nejenom) pro dokumentární tvorbu. Koncem 50. let dochází vlivem technologického skoku (lehké kamery, možnost záznamu kontaktního zvuku) k velkému oživení. Ve Francii vzniká v utopické návaznosti na Vertova Cinéma verité a z něho se postupně konstituuje antropologický dokument, v Británii vzniká na dokumentárních základech hnutí Free cinema, v Kanadě Candid Eye, v USA Direct cinema, tam ve spojení s rozvojem prvních privátních, ale striktně regulovaných televizních sítí. Od přelomu 60. a 70. let se dokumentární film v celé řadě žánrových variací stal doménou televize a vzniká také čím dál více se oddělující proud filmového, často ryze autorského dokumentu. Pro období do konce 60. let jsou vedle jmenovaných klíčovými zakladatelskými osobnostmi Joris Ivens, Frank Capra, Roman Karmen, Lindsay Anderson, Lionel Rogosin, Jean Rouch, Robert Drew, Don A. Pennebaker, bratři Mayslesové, Richard Leacock, Michel Brault, Pierre Perault, Chris Marker, Alain Resnais, Georges Franju, Agnès Varda, Ken Russel, Artavazd Pelešjan, Frederick Wiseman a další, v Československu zejména Evald Schorm, Dušan Hanák, Karel Vachek, Jan Špáta, Miro Bernat, Václav Táborský a Václav Hapl, z teoretiků A. F. Šulc a Antonín Navrátil.\n\nPrvní české filmové pokusy uskutečnil architekt Jan Kříženecký v roce 1898 a natočil tak současně i první české filmy dokumentární.\n\n\n\n\n"}
{"id": "60315", "url": "https://cs.wikipedia.org/wiki?curid=60315", "title": "Kója", "text": "Kója\n\nHora Kója (: 高野山; \"Kójasan\") leží v prefektuře Wakajama na jih od Ósaky v Japonsku. Ve skutečnosti se nejedná o horu, ale o údolí s nadmořskou výškou kolem 800 metrů obklopené osmi vrcholky. Na tomto místě se roku 819 usadil slavný buddhistický mnich Kúkai a založil zde klášter Kongóbudži, jenž se stal ústředím japonské buddhistické školy šingon. Kójasan je rovněž horské jméno (山号, \"sangó\") Kongóbudži. Kolem původního kláštera časem vyrostlo město Kója, v kterém je dnes univerzita náboženských studií a více než 100 chrámů, z nichž mnohé nabízejí ubytování poutníkům.\n\nNa hoře se mimo jiné nacházejí:\n\nV roce 2004 byla hora Kója, společně s dalšími dvěma oblastmi na poloostrově Kii, přidána na Seznam světového dědictví UNESCO.\n"}
{"id": "60316", "url": "https://cs.wikipedia.org/wiki?curid=60316", "title": "Kalifornium", "text": "Kalifornium\n\nKalifornium (chemická značka Cf, ) je desátý člen řady aktinoidů, šestý transuran, silně radioaktivní kovový prvek, připravovaný uměle ozařováním jader curia, který se v přírodě nevyskytuje.\n\nKalifornium je radioaktivní kovový prvek, který doposud nebyl izolován v dostatečně velkém množství, aby bylo možno určit všechny jeho fyzikální konstanty. Předpokládá se, že má stříbřitě bílou barvu a že se působením vzdušného kyslíku na povrchu zvolna oxiduje.\n\nVyzařuje \"α a γ záření\" a je silným zdrojem neutronů, proto je nutno s ním manipulovat za dodržování bezpečnostních opatření pro práci s radioaktivními materiály.\n\nO jeho sloučeninách a jejich chemickém chování je známo velmi málo.\n\nKalifornium bylo poprvé připraveno 17. března 1950 bombardováním izotopu curia Cm částicemi α v cyklotronu jaderné laboratoře kalifornské univerzity v Berkeley. Vznikl tak izotop Cf s poločasem rozpadu 44 minut. Za jeho objevitele jsou označováni Glenn T. Seaborg, Stanley G. Thompson a Albert Ghiorso, kteří jej pojmenovali podle federálního státu USA, Kalifornie, v němž bylo poprvé syntetizováno.\n\nJe známo 20 izotopů kalifornia, z nichž jsou nejstabilnější Cf s poločasem přeměny 898 let, Cf s poločasem 351 let a Cf s poločasem 13 let. Všechny zbývající radioaktivní izotopy mají poločas přeměny menší než 3 roky.\n\nPraktické využití nachází kalifornium především jako \"silný zdroj neutronů\".\n\n\n\n"}
{"id": "60317", "url": "https://cs.wikipedia.org/wiki?curid=60317", "title": "Evropský festival mládežnických sborů", "text": "Evropský festival mládežnických sborů\n\nEvropský festival mládežnických sborů (\"Europäisches Jugendchorfestival, EJCF\") je festival pro mládežnické sbory hlavně z Evropy. Další se bude konat v roce 2010 v Basileji. Předchozí konání: 1995, 1998, 2001, 2004, 2007.\n\nJe to velmi úspěšná událost s nejvyšší úrovní a pěvecké sbory ze všech částí Evropy. Přijeli i hosté z Jižní Afriky, a v roce 2004, tam přijde pěvecký sbor z Riversulu, stát Sao Paulo, Brazílie.\n\n"}
{"id": "60320", "url": "https://cs.wikipedia.org/wiki?curid=60320", "title": "Biatlon na Zimních olympijských hrách 2006", "text": "Biatlon na Zimních olympijských hrách 2006\n\nBiatlon na olympiádě v Turíně se konal od 11. do 25. února na trati Cesana-San Sicario.\n"}
{"id": "60321", "url": "https://cs.wikipedia.org/wiki?curid=60321", "title": "Krysař", "text": "Krysař\n\nKrysař je název více uměleckých děl:\n\n\n\n \n"}
{"id": "60324", "url": "https://cs.wikipedia.org/wiki?curid=60324", "title": "Boby na Zimních olympijských hrách 2006", "text": "Boby na Zimních olympijských hrách 2006\n\nBoby na olympiádě v Turíně byly na trati Cesana Torinese.\n"}
{"id": "60326", "url": "https://cs.wikipedia.org/wiki?curid=60326", "title": "Dřevárna", "text": "Dřevárna\n\nDřevárny jsou hry v přírodě, při kterých hráči oblečení do fantasy či historických kostýmů bojují mezi sebou dřevěnými replikami zbraní. Vznikly jako alternativa pro stolní hry na hrdiny (v Česku např. Dračí doupě nebo anglické AD&D), při které hráči místo slovního popisu své akce předvádějí ve skutečnosti. Do stejné skupiny patří i larpy, které jsou ovšem více než na boj zaměřeny na prožití příběhu, mezilidskou interakci a pocit ponoření se do herního světa.\n\nDřevárny v drtivé většině představují bitvy nebo výpravy družin dobrodruhů podle fantasy literatury (představitelem je např. J.R.R. Tolkien). Proto kostýmy i zbraně často nebývají přesně historické ale snaží se přiblížit knihám a filmům. Dřevárna trvá většinou jeden den, větší akce bývají dvou nebo třídenní. V zájmu bezpečnosti se už upustilo od používání čistě dřevěných zbraní a dnes jsou kladeny poměrně velké nároky na jejich měkké a bezpečné obalení. Jsou však stále ještě hry které povolují neměkčené zbraně. Na rozdíl od historického šermu se hráči neučí žádnou techniku boje a bojují „jak to jde“. V největších bitvách v Česku bojuje až 1000 hráčů, nejmenší počet pro uskutečnění akce je naopak kolem 20 hráčů.\n\nExistují různá pravidla pro boj, ale nejpoužívanější jsou v dnešní době pravidla SPB ASF (k nahlédnutí na stránkách asociace ASF.cz) a FAS. Hráči se snaží zasáhnout zásahové plochy na těle protivníka: trup, ruce od ramen po lokty a nohy od kyčlí po kolena. Při tom se samozřejmě snaží bránit zásahu svému. Pokud je hráč zasažen (zbraň se dotkne zásahové plochy a byl proveden viditelný nápřah), pak si odečte jeden život (za pomoci kouzel apod. dva i více). Pokud jeho životy klesnou na nulu, je mrtev a obvykle se jde oživit do tábora své rasy (počká cca 5-20 minut a pak se může opět zapojit do hry). Zásahy mimo zásahové plochy jsou neplatné, krom toho jsou na těle ještě zakázané zásahové plochy (hlava, krk, rozkrok), na které se ani nesmí předstírat výpad a při opakovaném zasahování může být hráč ze hry vyloučen. Je nutné zbraně před dopadem brzdit, protože i když jsou obalené a obalení se téměř vždy kontroluje organizátory, některé rány mohou být bolestivé. Obvykle je zakázaný jakýkoli fyzický kontakt, zvlášť pak údery pěstí nebo kopy. Někde se povoluje chycení předloktí protivníka. Zásah lukem probíhá podobně, na některých akcích je ovšem platný pouze zásah do trupu. Obyčejně má hráč 3 až 6 životů.\n\nVelmi rozšířený je také šatrhový systém, kde se hráči snaží předstírat reálná zranění, což v praxi většinou znamená smrt po jednom razantnějším zásahu. Na těchto akcích jsou zásahové plochy mnohem větší a zpravidla zahrnují i hlavu (bez obličeje). Paradoxně se na šatrhových bitvách stává minimum úrazů, protože se jich účastní zkušení a dobře vybavení hráči. Bývá zde povinná kovová helma a minimální ochrana trupu ve formě vycpávané zbroje, často je také kladen důraz na kvalitu kostýmu po estetické stránce. Průkopníky v tomto stylu byli organizátoři bitev ZKAPK, Pellenor a Brody přes Želíz.\n\nPožadavky na samotnou konstrukci zbraně jsou uvedeny v kapitole Dřevárnická zbraň. Pravidla FAS ale stanoví limity délky zbraní takto:\n\n\nNutno podotknout, že omezení zbraní se mohou velmi lišit akci od akce.\n\nDřevárny se skoro vždy odehrávají v lese. V případě bitev (viz druhy dřeváren) se hráči rozdělí podle stran, za které bojují a jako základnu používají svůj „hrad“, „město“ nebo „věž“, což je místo ohraničeném provázkem nataženým mezi stromy. Provázek symbolizuje stěny a je na jednom místě přerušen. Toto místo představuje bránu a v případě napadení města se všichni obránci shromáždí do řady a brání útočníkům vniknout dovnitř (dle pravidel boje). Pokud útočníci bránu prolomí, mohou pak „vyrabovat“ město (získají body pro svou stranu nebo jinou herní výhodu). Pokud hráči zrovna nebrání města nebo na ně neútočí, mohou ještě bojovat o jiná strategická místa nebo se pokoušet plnit speciální úkoly od organizátorů. Mohou hledat speciální hráče (CP - cizí postavy), kteří mají nějaké informace nebo nabízejí za protislužbu herní peníze. Jiné CP například obchodují a za herní peníze je od nich možné koupit určité herní výhody (lektvary - papírek, který se při použití roztrhne a vrátí hráči několik ztracených životů, lepší zbraně - při zásahu vezmou obránci dva nebo víc životů). Obchod a herní cíle CP jsou mnohem více rozvinuty v LARPech. Jestliže hráč v boji „zemře“ (jeho životy klesnou na nulu), musí se vrátit do své věže a tam čekat určitý čas na „oživení“.\n\nČasto se na konci hry koná „závěrečná bitva“, ve které se sejdou úplně všichni hráči a rozdělí se na dvě strany, které se pak pokusí o vzájemné pozabíjení. Na velkých akcích se v závěrečné bitvě většinou ve formě počtu životů promítá skóre z celé bitvy před tím a přesná organizace umožňuje stanovit vítěze podle jejího výsledku. Na menších akcích se někdy bitva čistě pro pobavení hráčů zopakuje.\n\nDřevárny organizují většinou dobrovolné skupiny, občanská sdružení a někdy skautské oddíly. Hráči se o nich pak dozvídají ve většině z kalendáře akcí či odjinud z internetu (převážně diskusní server Hofyland nebo již standardně facebook). Konají se buď bitvy jednodenní, víkendové se zažitým harmonogramem (pátek-příjezd, sobota-bitva, neděle-odjezd či eventuálně dopoledne pokračování bitvy) a nebo i vícedenní. Světy mají délku konání rozmanitou, někdy až čtyři herní dny a vzácně i více. Většinou se musí na akce hráči předem přihlásit. Hráči platí organizátorům vstupné, které se používá na pokrytí nákladů na herní předměty, dopravu, pronájem pozemků atd. Nejznámějším světem bývaly Zlenice (cca 4 dny a 500 hráčů, momentálně nedosahují ani poloviční účasti). Dnes je po celé republice organizována mnoho světů s účastí 100 až 200 hráčů. Mezi významné bitvy patří Bitva pěti armád Doksy, , Bitva o Západní Úvaly.\n\nNa úplném začátku se používaly zbraně čistě dřevěné, které ale byly dost nebezpečné a často tak docházelo k zraněním (lze si představit, jak například dopadne nechtěná rána násadou od motyky do hlavy nebo přes prsty). Časem je vystřídaly zbraně obalované jekorem a měkčené molitanem, ale dnes už se většinou měkčí jen sečná plocha jednou či dvěma vrstvami karimatky, které chrání proti proseknutí tenký proužek jekoru. Poslední dobou se těší značné oblibě používání laminátového jádra (namísto dřevěného), protože laminát je pevnější a zbraně se pak tolik neničí. Celý celek (jádro a měkčící vrstvy) je důkladně slepen chemoprenem a na povrchu obalen kobercovou páskou. Pro lepší vzhled se často povrch zbraně natírá matnou kovovou barvou.\n\nNejčastěji používanou zbraní je bezesporu meč. Kromě mečů se používají i sekery (jejich čepel je celá jekorová a ohebná), různé palice a kladiva (ta bývají kromě topora celá molitanová) anebo řemdihy a jiné zvláštní zbraně. Velké oblibě v posledních letech těší tyčové zbraně jako píky nebo kopí. K jednoručním zbraním se používají většinou překližkové štíty.\n\nPoslední skupinou zbraní jsou luky, které jsou limitovány maximálním tahem (oficiálně je to 150 N ale zpravidla rozhoduje organizátor osobně vyzkoušením a to bývá přísnější). Šípy mají místo špice měkké bambule (minimální rozměr je 5cm), které zajistí, že ani při zásahu oka nehrozí zranění. Obecně je ovšem na hlavu mířit zakázáno.\n\nNejčastější a na uspořádání nejjednodušší akce. Nevyžaduje žádné herecké schopnosti ani pokusy, hráči se rozdělí na několik národů (armád) a bojují proti sobě. Hlavním cílem bývá dobývání věží nepřátel a jeden úkol společný všem stranám (například získání mocného herního předmětu, definitivní obsazení daného území aj.). Strana, která úkol splní (může být rozhodnuto v závěrečné bitvě), se stává vítězem akce. Vítězové nedostávají žádnou odměnu, maximálně vlastní zadostiučinění (z části je to proto, že dřevárny spoléhají na poctivost hráčů, kterou by nějaká hodnotná výhra mohla ohrozit).\n\nTento druh akce se mnohem více podobá dobrodružství z klasických her na hrdiny. Hráči se rozdělí do více skupin po několika členech a plní zvláštní úkoly, jako například prohledávání různých míst nebo pátrání po nějakém tajemství. Kromě boje družin mezi sebou (střetne-li se jejich herní zájem) většinou hráči bojují s \"cizími postavami\" (CP) z řad organizátorů, kterých je na akci velké množství (představují specifické role v příběhu, v jeho průběhu je někdy mění). Hráči musejí ovšem také vyjednávat, sledovat nebo vyřešit logický problém, protože jejich herní cíl nemusí být násilím řešitelný.\n\nSvět je nejsložitější akce a v podstatě je možné ho označit stejně dobře jako LARP. Vyžaduje po každém hráči vytvoření vlastní herní postavy a charakteru, který bude na akci hrát. Hráči mohou sledovat své vlastní herní cíle, spřádat intriky nebo se pokoušet získat bohatství v herní ekonomice. Na dřevárnových světech je ale stále kladen velký důraz na boj, čímž se nepatrně liší od typických LARPů. Světy jsou delší akce, často trvající týden nebo ještě déle. Hráči nejsou v hraní své postavy nijak limitováni a záleží jen na nich, jak průběh akce ovlivní. Pokud má hráč například hrát postavu nejvyššího velitele královského vojska, může se klidně pokusit zavraždit krále a dosadit se na jeho místo, spřádat intriky nebo donášet informace nepříteli. To například na bitvách není možné.\n"}
{"id": "60327", "url": "https://cs.wikipedia.org/wiki?curid=60327", "title": "Vysoká škola ekonomická v Praze", "text": "Vysoká škola ekonomická v Praze\n\nVysoká škola ekonomická v Praze (VŠE, anglicky \"University of Economics, Prague\") je veřejná vysoká škola zaměřená na výuku ekonomických studijních programů se sídlem v Praze, jedna z fakult je umístěna v Jindřichově Hradci. Byla založena v roce 1953 a dnes je největším univerzitním pracovištěm ekonomického zaměření v České republice. Současnou rektorkou je od roku 2014 prof. Ing. Hana Machková, CSc. V žebříčku Financial Times za rok 2018 zaujala VŠE 60. místo a dosáhla tak zatím nejlepšího výsledku v tomto prestižním hodnocení. V mezinárodním žebříčku Eduniversal pro rok 2018 získala titul nejlepší ekonomické univerzity ze zemí východoevropského regionu. VŠE tak potvrdila svou vysokou úroveň a zopakovala úspěch z roku 2015 a 2017, kdy obsadila také první místo.\n\nVysoká škola ekonomická přijímá studenty do bakalářských studijních programů na základě výsledků vlastních přijímacích zkoušek nebo na základě nejlepšího skóre v Národních srovnávacích zkouškách. Přijímací testy, které tvoří škola sama, jsou založeny na znalosti gymnaziální matematiky a alespoň jednoho cizího jazyka (dvou na Fakultě mezinárodních vztahů) na úrovni B2.\n\nStudium v bakalářských studijních programech trvá standardně 3 roky (6 semestrů), s možností bezplatného prodloužení o jeden rok, v inženýrských studijních programech 2 roky (4 semestry), rovněž s možností bezplatného prodloužení o jeden rok. Škola nabízí řadu doktorských studijních programů, jejichž standardní délka je tři až čtyři roky.\n\nMezi studijní povinnosti patří typicky oborově volitelné předměty, fakultně volitelné předměty, celoškolsky volitelné předměty, jazyková výuka, tělesná výchova a další. Studium je v každém cyklu zakončeno obhajobou vysokoškolské kvalifikační práce (bakalářské, diplomové, disertační) a státní závěrečnou zkouškou z vybraných předmětů.\n\nAbsolventi Vysoké školy ekonomické v Praze patří dlouhodobě mezi nejlépe odměňované absolventy v České republice.\n\nVlastní studium je variabilní, studenti si již od druhého semestru vytváří vlastní rozvrh prostřednictvím Integrovaného studijního informačního systému (InSIS). V navazujícím inženýrském studiu mají studenti povinnost volby vedlejší specializace (rovněž z jiných fakult než fakulty domovské).\n\nVŠE je největší ekonomickou univerzitou v České republice a třetí největší vysokou školou v Praze. Výuka probíhá ve dvou areálech v Praze (Žižkov, Jižní Město) a jednom v Jindřichově Hradci (netýká se studentů přijatých do Prahy).\n\nNa VŠE působí více než padesát studentských organizací a spolků.\nMezi studentské spolky patří například pobočky mezinárodních studentských organizací jako je AIESEC, Erasmus Student Network, Evropské fórum studentů AEGEE nebo Oikos International. Dalšími spolky jsou například Business IT Club, Junior Diplomat Initiative, SKOK, Orchestr Vysoké školy ekonomické, Filmový klub, Klub cestovatelů VŠE, Klub investorů, Klub podnikatelů, Divadelní spolek FaMa Fakulty Managementu a mnoho dalších.\n\nVe škole se koná velké množství akcí a přednášek pořádaných studentskými spolky s účastí mnoha osobností veřejného života a byznysu. Studenti každoročně organizují akce na podporu dárcovství krve a od roku 2011 ve spolupráci s IKEM i kostní dřeně.\n\nPravidelnými studentskými periodiky na Vysoké škole ekonomické jsou časopisy iList a BuddyUP a webový portál iList.cz.\n\nVŠE vlastní tři areály kolejí v Praze a jeden v Jindřichově Hradci.\nV Praze patří VŠE část kolejí Jižní Město, vlastní areál kolejí na Jarově a Rooseveltova kolej v Holešovicích.\nV Jindřichově Hradci VŠE vlastní Švecovu kolej.\n\nStudenti mají k dispozici vlastní menzy (Žižkov, Jarov, Jižní Město) k obědům i večeřím.\nStudenti mají k dispozici několik sportovišť, z nichž dvě se v Praze nacházejí v areálu na Žižkově a jedno na Třebešíně. Ve většině oborů patří k studijním povinnostem absolvování jednoho nebo dvou semestrů tělesné výchovy. Venkovní sportoviště jsou rovněž dostupná v areálech vysokoškolských kolejí na Jižním městě a na Jarově.\n\nVysoká škola ekonomická se jako vysoká škola univerzitního typu podílí na výzkumu a jiných vědeckých aktivitách v oboru ekonomie, politiky, informatiky, obchodu, financí a dalších společenskovědních disciplínách. Rozhodujícím orgánem pro tuto oblast je Vědecká rada VŠE, jejímiž členy jsou akademici různých vysokých škol a profesionálové ze soukromé i státní sféry. Počet vědeckých výstupů školy roste i vzhledem ke změnám financování vysokých škol (zejména kvalitativních a výkonových ukazatelů), přičemž základní rámec pro vědu vychází z Dlouhodobého záměru VŠE na léta 2011 až 2015. \n\nMezi prvky vědecko-výzkumné činnosti patří vzdělávání doktorských studentů (dlouhodobě taktéž v cizích jazycích), mezinárodní univerzitní spolupráce a organizace odborných konferencí, poradenská a expertní činnost, publikace impaktovaných a recenzovaných periodik a zapojení do národních a mezinárodních grantových programů.\n\nVědeckými časopisy Vysoké školy ekonomické jsou: Acta Informatica Pragensia, Acta Oeconomica Pragensia, Central European Business Review, Český finanční a účetní časopis, E-LOGOS, Ekonomika a management, European Financial and Accounting Journal, Oceňování, Politická ekonomie, Prague Economic Papers, Regionální studia, Současná Evropa, Systémová integrace a Working Papers FMV.\n\nVysoká škola obchodní v Praze (VŠO) byla zřízena v roce 1919, při její reorganizaci v roce 1929 došlo k prodloužení studia na čtyři roky a VŠO byla definitivně včleněna do svazku ČVUT a bylo potvrzeno „stavovské označení“ inženýr (Ing.) pro absolventy. V roce 1934 VŠO získala pravomoc udílet doktorát věd obchodních (RCDr.) a o pět let později, v roce 1939 byla VŠO společně s ostatními českými vysokými školami uzavřena německými nacisty (17. listopad 1939). \n\nJejí činnost byla obnovena po porážce Německa v roce 1945. Po komunistickém převratu v roce 1948 proběhly čistky mezi učiteli i studenty a VŠO byla přejmenována na Vysokou školu věd hospodářských (VŠVH). Již v roce 1949 byla VŠVH zrušena, její posluchači mohli ještě dostudovat (do července 1953). Nejedlého zrušil v roce 1950 zákon o vysokých školách a reformoval je v duchu komunistické totality, zrušeno bylo i udílení titulů a stavovských označení absolventům. Byl také založen umělecký (převážně folklórní) soubor VŠPHV – dnešní soubor Gaudeamus.\n\nVysoká škola politických a hospodářských věd v Praze (VŠPHV) byla oficiálně založena zákonem č. 227/1949 Sb. ze dne 14. října 1949, který po usnesení Národním shromážděním republiky československé podepsali Klement Gottwald, Dr. John a Antonín Zápotocký a Zdeněk Nejedlý. Úkolem hospodářské fakulty bylo „\"vychovávat vedoucí pracovníky v průmyslu, ve finanční správě, v oboru práce a soc. péče, v obchodu, organizační pracovníky průmyslových a obchodních podniků\"“. Politicko-diplomatická fakulta připravovala budoucí státní zaměstnance i diplomatické (konzulární) úředníky. Fakulta společenských nauk měla vychovávat novináře, kteří měli nastoupit do rozhlasu, tiskových kanceláří, tisku, atd. a zároveň měla vychovat učitele marxismu-leninismu.\n\nV akademickém roce 1951/52 působilo na fakultě hospodářské devět kateder pro výuku v oborech: politická ekonomie, národohospodářské plánování, ekonomika průmyslu, ekonomika zemědělství, ekonomika práce, finance a úvěr, vnitřní obchod, zahraniční obchod a statistika. Od roku 1952/53 přešla výuka předmětů do gesce bývalé katedry národohospodářského plánování a ekonomiky práce (pod katedrami plánování, katedrou účetnictví a katedrou technologie a zbožíznalství). Ve stejné období byla při katedře politické ekonomie zřízena samostatná sekce hospodářského zeměpisu. Na stejné fakultě působila též katedra neslovanských jazyků a katedra ruského jazyka.\n\nNa fakultě společenských věd působily v roce 1951/52 katedry historie (sekce dějin VKS a KSČ, sekce českých a slovenských dějin a sekce světových dějin), katedra filosofie, katedra českého a slovenského jazyka a literatura, katedra jazyků. V roce 1953 byla zřízena samostatná katedra dějin KSČ, katedra dějin KSSS a katedra dějin dialektického a historického materialismu. Na fakultě politicko-diplomatické, přejmenované od roku 1952/53 na fakultu mezinárodních vztahů, působily katedry státu a práva a katedra mezinárodních vztahů a od roku 1952/53 i katedra zahraničního obchodu.\n\nV čele kateder VŠPHV stáli významní pedagogové a vědci, kteří byli úzce spjati s politickou linii KSČ: rektor VŠPHV Ladislav Štoll, protektor Jiří Hájek, vedoucí kateder Miroslav Kadlec a Felix Oliva (katedra ekonomie), Antonín Hodek (katedra národohospodářského plánování), Oldřich Říha (katedra historie), Jiří Hájek (katedra dělnického hnutí), Pavel Levin a Květoslav Inneman (katedra lidové demokracie), Ladislav Štoll (katedra filosofie).\n\nNa VŠPHV byli přijímáni hlavně absolventi dělnických kursů (tzv. ÁDéKáři), kteří ačkoliv byli sociálně zvýhodněni, tak na studium nestačili a často ze školy odcházeli bez dosažení diplomu. Během další vlny transformace vysokých škol v Československu v roce 1953, byly dvě fakulty VŠPHV začleněny do University Karlovy: fakulta společenských nauk do filosoficko-historické fakulty, fakulta politicko-diplomatická se stala samostatnou fakultou mezinárodních vztahů. Z dosavadní hospodářské fakulty Vysoké školy politických a hospodářských věd v Praze byla na základě vládního nařízení č. 40 ze dne 19. srpna 1952 o dalších změnách v organizaci vysokých škol dnem 1. září 1953 zřízena Vysoká škola ekonomická v Praze. \nVysoká škola ekonomická (VŠE) se dělila na fakulty všeobecně ekonomickou, výrobně ekonomickou, vnitřního obchodu, financí a úvěru a na fakultu statistiky a obdržela budovu někdejší učňovské školy (dnešní Stará budova).\n\n\n\n\n\n\n\n\n"}
{"id": "60328", "url": "https://cs.wikipedia.org/wiki?curid=60328", "title": "Blesk (rozcestník)", "text": "Blesk (rozcestník)\n\nBlesk má více významů:\n\n"}
{"id": "60343", "url": "https://cs.wikipedia.org/wiki?curid=60343", "title": "Barthélemy Prosper Enfantin", "text": "Barthélemy Prosper Enfantin\n\nBarthélemy Prosper Enfantin (řečený \"Otec Enfantin\"; 1796–1864) byl francouzský inženýr a ekonom, který opustil své zaměstnání bankéře, aby se mohl plně věnovat podpoře saint-simonismu. Zakládal jakási výrobní družstva, či manufaktury, kde nemělo docházet k pohlavní segregaci, tedy ani případné diskriminaci na základě pohlaví.\n\nEnfantin měl prý velké nadání při studiu, které ovšem nedokončil, protože byl vyloučen za politickou činnost. A tak se stal obchodníkem s vínem, a později zaměstnancem banky.\n\nNa jeho přednášky chodilo tisíce lidí, nazývali ho také Otec Enfantin, měl také hodně stoupenkyň, neboť propagoval emancipaci. Uskupení těchto posluchačů a vyznavačů Saint-Simonova učení se však zformovalo v jakousi sektu, k čemuž přispíval sám Enfantin hlásáním, že jedním ze způsobů ženské emancipace je volná láska. Zanedlouho se celé hnutí zvrátilo v morálně pokřivenou sektu, mající vlastní rituály (například postřižiny) a oddávající se sexuálním orgiím, což mělo za následek uvěznění Enfantina a rozklad sekty.\n\nEnfantin byl odsouzen pro urážku mravů asi na 1 rok, po propuštění opouští Paříž a vydává se spolu s inženýrem Linantem do Egypta, kde uvažuje o možnosti postavení Suezského průplavu, respektive účastnit se jeho budování a především možnosti na tom vydělat. Je však odmítnut s tím, že je potřeba nejdříve vybudovat přehradu na řece Nil. V roce 1863 se vrací Enfantin se skupinkou druhů do Paříže. Vzdává se i myšlenky účasti na budování Nilské přehrady kvůli špatným poměrům v Egyptě.\n\nČást (nebo části) rozpadlé sekty se však sdružila do nového uskupení, které si říkalo Nové ženy. Jeho členky, které se také nazývaly saintsimonistky, se dožadovaly práva na svobodné rozhodování o svém sexuálním životě, jedna z těchto saintsimonistek měla každé ze svých čtyř dětí s jiným mužem a za žádného se neprovdala, což v tehdejší době budilo odpor a pohoršení.\nMnohé z postojů „Nových žen“ našly svůj odraz ve feminismu 20. století. Toto společenství také vydávalo časopis, do kterého mohly přispívat pouze ženy. Organizace ale neměla dlouhého trvání, svou někdy až trapnou činností však stačila zdiskreditovat francouzské feministické hnutí až do konce devatenáctého století.\n"}
{"id": "60411", "url": "https://cs.wikipedia.org/wiki?curid=60411", "title": "Sphaeria fragiformis", "text": "Sphaeria fragiformis\n\nSphaeria fragiformis je systematický název název pro několik druhů hub:\n\n"}
{"id": "60430", "url": "https://cs.wikipedia.org/wiki?curid=60430", "title": "Jakub z Molay", "text": "Jakub z Molay\n\nJakub z Molay (francouzsky \"Jacques Bernard de Molay\", okolo 1243 – 18. března 1314) byl nižší francouzský šlechtic, který se stal posledním velmistrem templářského řádu po velmistru Thibaudu Gaudinovi.\n\nBěhem svého života ve funkci velmistra se setkával s nezájmem o uspořádání další křížové výpravy do Svaté země a marně se pokoušel o získání prostředků k jejímu financování. Ztráta křesťanských států ve Svaté zemi včetně Jeruzaléma se silně na řádu podepsaly, neboť řád byl se Svatou zemí spřízněn již od svého vzniku. Ztráta Svaté země znamenala pro řád pominutí jeho vlastní existence a Jacques de Molay musel tento problém řešit. Odmítal návrh předních osobností středověké Evropy sloučit se s konkurenčním řádem johanitů, neboť dřívější vojenské neúspěchy ve Svaté zemi byly poznamenány rivalitou mezi oběma řády. Poslal také papeži Klementovi V. dvě memoranda, z čehož jedno se výhradně týkalo odmítnutí sloučení templářského řádu s johanitským se zmíněnými důvody.\n\nV pátek 13. října 1307 byl Jacques de Molay na příkaz francouzského krále Filipa IV. zatčen a posléze postaven před inkviziční soud z podezření kacířství. Filip IV. obvinil templáře ze sodomie, idolatrie, zapírání Krista a dalších excesů, uspořádal zatýkání templářů po celé Francii a uvrhl je do žalářů, kde byli podrobeni vyslýchání za pomoci útrpného práva a zastrašování. Spousty templářů se během dlouhého věznění doznalo k (pravděpodobně falešným) doznáním, z čehož papež Klement V. usoudil, že řád byl natolik poskvrněn, že již dále nemůže existovat, čemuž napomáhala i skutečnost, že Jacques de Molay odmítal řád hájit. Byla vyslovena domněnka, že příčina odmítnutí řád hájit vězela v tom, že sám de Molay byl podroben neslýchanému způsobu mučení, čehož se ujal sám velký inkvizitor Francie Guillaume Imbert. Důkazem má být tzv. Turínské plátno, do něhož byl zmučený de Molay nakonec zabalen, než se mu dostalo lékařského ošetření, jež poskytla rodina Geoffroye de Charney. Papež Klement V. templáře považoval za nevinné, což dokázalo i potvrzení existence tzv. \"Chinonského pergamene\" nalezeného doktorkou Barbarou Fraelovou v tajných vatikánských archivech ve kterém papež Klement V. templáře tajně omilostnil. Dnes bývá tento proces všeobecně považován za vykonstruovaný, protože francouzský král potřeboval nutně peníze pro státní pokladnu.\n\nPo oficiálním zrušení řádu papežskou bulou \"Vox in Excelso\" v roce 1312 byl 18. března 1314 Jacques de Molay odsouzen za kacířství, čarodějnictví a další zločiny na doživotí společně s dalšími vysokými templářskými hodnostáři Huguesem de Pairud, Geoffroyem de Charney a Geoffroyem de Gonneville. Verdikt soudu Jacquesem natolik otřásl, že se nakonec pokusil o obhajobu řádu, svůj řád prohlásil za svatý a svá dřívější přiznání (pravděpodobně vynucené mučením a zastrašováním) odvolal společně s Geoffreyem de Charnay, preceptorem z Normandie, což podle tehdejšího chápání znamenalo odpor k pokání a návrat ke kacířství, čímž si Jacques de Molay i Geoffrey de Charnay vysloužili ortel smrti. Ještě téhož dne byli na příkaz francouzského krále Filipa IV. na ostrově la Cité na Seině jako zatvrzelí kacíři upáleni.\n\nK této události se váže legenda, že Jacques de Molay na hranici povolal (proklel) francouzského krále Filipa IV. i papeže Klementa V. do roka a do dne k Božímu soudu, což se nakonec vyplnilo. Podobně, jako tomu bylo později v případě Jana Koziny s Lammingerem.\n\nJeho postava se také vyskytuje ve hře Assassin's Creed: Unity a seriálu Knightfall.\n\n\n"}
{"id": "60439", "url": "https://cs.wikipedia.org/wiki?curid=60439", "title": "Budín", "text": "Budín\n\nNázev Budín může označovat:\n\n\n"}
{"id": "60446", "url": "https://cs.wikipedia.org/wiki?curid=60446", "title": "Vít Vlnas", "text": "Vít Vlnas\n\nVít Vlnas (* 1. září 1962 Praha) je český historik specializující se na historiografii dějin umění a výtvarné umění 16. – 19. století a dějiny sběratelství. Galerijní pracovník a vysokoškolský pedagog.\n\nV letech 1982–1984 pracoval jako projektant VPÚ v Praze. V letech 1984–1988 vystudoval historii na Filozofické fakultě Univerzity Karlovy v Praze. Od roku 1987 byl referentem metodického odboru, od roku 1989 odborným pracovníkem Národní galerie v Praze. V letech 1991–2001 byl vedoucím archivu, 2001–2013 a 2014–2015 ředitelem Sbírky starého umění Národní galerie v Praze, v letech 2013–2014 pověřeným generálním ředitelem Národní galerie, od roku 2015 kurátorem Sbírky starého umění. V Národní galerii v Praze se podílel na přípravě 11 výstavních projektů, z toho tří zahraničních (Itálie, Francie, SRN), a dvou vědeckých konferencí.\n\nOd roku 1994 přednáší dějiny 16. až 18. století na katedře dějin a didaktiky dějepisu Pedagogické fakulty UK. Působí také jako vedoucí Ústavu dějin křesťanského umění na Katolické teologické fakultě UK. Roku 1997 se habilitoval, roku 2005 jmenován profesorem, od roku 2016 do roku 2018 byl proděkanem pro vědu a výzkum Pedagogické fakulty UK. Přednášel také na univerzitách v Německu, Švýcarsku, Francii, Velké Británii a USA.\n\nRoku 1995 a 1998 obdržel stipendium Andrew Melon Foundation, roku 1995 stipendium British Council. Je autorem řady odborných i populárně naučných publikací, od roku 2002 šéfredaktorem \"Bulletinu Národní galerie\" a členem pracovní skupiny pro historii při Akreditační komisi MŠMT. Zasedá též v řadě akademických orgánů (člen vědecké rady PNP, Národního komitétu historiků, Rady NM v Praze, Grantové agentury UK, vědecké rady FHS Univerzity Pardubice).\n\nOdborně se zaměřuje na kulturní dějiny 16.–19. století, zejména na výtvarné umění baroka, dějiny sběratelství, písemné prameny k dějinám výtvarného umění.\n\n"}
{"id": "60448", "url": "https://cs.wikipedia.org/wiki?curid=60448", "title": "Dolany (okres Klatovy)", "text": "Dolany (okres Klatovy)\n\nObec Dolany se nachází v okrese Klatovy v Plzeňském kraji. Žije v ní obyvatel.\n\nObec Dolany se poprvé připomíná v roce 1232. Podle Ottova naučného slovníku z Dolan u Klatov pocházela panská větev Drslaviců, jejíž členové rodem i sídlem byli nejbližší příbuzní pánů Švihovských a měli též společný erb: „štít nazdél rozdělený a v pravé, nebo levé polovici, jeho červené tři bílé pruhy příčné, na helmě byla dvě rozložená křídla červená, s týmiž třemi pruhy, jakými na štítě přepažená.“\n\nV 16. století náležely Dolany jezuitské koleji v Klatovech, a po jejím zrušení spadly pod královskou komoru, od níž roku 1805 Dolany koupil hrabě Czernin z Chudenic.\n\n\n\n"}
{"id": "60449", "url": "https://cs.wikipedia.org/wiki?curid=60449", "title": "Vidlička", "text": "Vidlička\n\nVidlička resp. jídelní vidlička tvoří vedle lžíce a jídelního nože součást jídelního příboru.\n\nVidlička se používá při vaření a při stolování k napichování a přemisťování potravy (do úst). Její použití při jídle zabraňuje přenosu nákazy z rukou na konzumované jídlo.\n\nPoužívá se při stolování především v západní kultuře; na Východě se používají jídelní hůlky\n\nSkládá se z rukojeti, na jejímž konci je několik (tři, většinou čtyři) rovnoběžných mírně prohnutých hrotů.\n\nTvar celé vidličky, zvláště pak rukojeti může být různý, rukojeť bývá často zdobena nebo vyrobena z jiného materiálu (dřevo, porcelán). Rozmanitý je rovněž materiál: v současnosti nejhojněji nerezová ocel, v minulosti zase často luxusnější stříbro nebo jeho slitiny (alpaka) či (v nejvyšších vrstvách společnosti) dokonce zlato. V minulém století bylo velmi rozšířené používání hliníku. V současnosti je především ve fast foodech rozšířeno i používání jednorázových plastových vidliček.\n\nVidličky se používají buď samostatně, nebo mohou být součástí jídelního příboru.\n\nVyskytují se v několika různých tvarech a velikostech:\n\n\nExistuje řada dalších speciálních vidliček (např. dlouhé vidličky s krátkými hroty na fondue aj.).\n\nPrvní vidličky užívali již staří Řekové, zmínky o výskytu tohoto nářadí je možné nalézt v Bibli v knize Samuel. Podobně i v archeologických nálezech z období starověkého Říma se vyskytují doklady vidliček datované do 2. století n. l.\n\nDále se objevuje v 9. století na Středním východě, původně pouze se dvěma rovnými zuby. V 11. století se z Byzance dostala do Itálie. Širšího užití jídelní vidlička doznala v Evropě ve 14. století, v 17. století se stala nepostradatelným předmětem při stolování v domácnostech šlechty bohatých měšťanů, do té doby se používaly vidlice především k přenášení či servírování potravy.\n\nSlovem vidlice a vidlička bývají často označovány ale mnohé jiné biologické, strojní či elektrotechnické objekty či pracovní nástroje – slovo je (stejně tak jako je tomu u slova nůž) obecným technickým pojmem.\n\n"}
{"id": "60450", "url": "https://cs.wikipedia.org/wiki?curid=60450", "title": "Schrödingerova kočka", "text": "Schrödingerova kočka\n\nSchrödingerova kočka je myšlenkový experiment, který roku 1935 formuloval Erwin Schrödinger, aby poukázal na problémy tzv. kodaňské interpretace kvantové mechaniky, když je aplikována na makroskopické objekty známé z běžného života. Podle tohoto experimentu může být kočka současně živá i mrtvá, ve stavu kvantové superpozice.\n\nPředstavme si kočku neprodyšně uzavřenou v neprůhledné krabici. V krabici je také umístěn přístroj obsahující radioaktivní nuklid a nádoba s jedovatým plynem. Pokus je navržen tak, že po jedné hodině je 50% pravděpodobnost, že se nuklid rozložil. Pokud přístroj detekuje rozpad nuklidu, uvolní plyn, který otráví kočku. Podle principů kvantové mechaniky se nuklid, který není pozorován, nachází v superpozici stavu „rozloženého nuklidu“ a stavu „nerozloženého nuklidu“ (existuje v obou stavech zároveň). Z toho vyplývá, že i celá soustava by se měla nacházet v superpozici stavů \"rozpadlý nuklid, mrtvá kočka\" a \"nerozpadlý nuklid, živá kočka\". Avšak pokud otevřeme krabici, uvidíme pouze jeden z těchto stavů, kočka rozhodně nemůže být „zároveň živá i mrtvá“.\n\nOtázkou proto zůstává, kdy soustava přestává existovat jako superpozice stavů a stává se z nich pouze jediný. Účelem experimentu je ukázat, že teorie kvantové mechaniky není kompletní bez zákonů, které popisují stav, kdy vlnová funkce kolabuje a kočka zemře, nebo zůstane naživu, namísto obou těchto stavů.\n\nSchrödinger samozřejmě nikdy nezamýšlel tento pokus praktikovat, aby zjistil, zda se kočka opravdu nachází v tomto polomrtvém/položivém stavu. Namísto toho konstatoval, že teorie kvantové mechaniky je nekompletní a neodpovídá skutečnosti v tomto znění. Kočka musí být buď živá, nebo mrtvá (neexistuje žádný stav mezi životem a smrtí) a stejné pravidlo (dovozuje Schrödinger) musí platit i pro nuklid. Musí být buď rozložený, nebo ne.\n\nMohli bychom tento paradox dále prohlubovat. Schrödinger se jde podívat do laboratoře, zdali je kočka živá, nebo mrtvá. Z hlediska jeho kolegů se teď Schrödinger nachází v superpozici dvou stavů – ví, že je kočka naživu, a ví, že je mrtvá, avšak pro kolegy kočka zůstává nadále mrtvá i živá. Vlnová funkce popisující tento stav kolabuje až ve chvíli, když Schrödinger vyjde z laboratoře a oznámí výsledek experimentu kolegům. Ovšem z hlediska lidí mimo budovu výzkumného ústavu by se měli všichni v budově nacházet v superpozici dvou stavů – vědí, že kočka přežila, a vědí, že je mrtvá, a tedy z vnějšího pohledu je kočka stále zároveň živá i mrtvá.\n\nPůvodní článek s titulkem \"Die gegenwärtige Situation in der Quantenmechanik\" (\"Současná situace v kvantové mechanice\") se objevil v roce 1935 v německém časopise \"Naturwissenschaften\" (\"Přírodní vědy\"). Původně byl odpovědí na článek o EPR paradoxu publikovaný Einsteinem, Podolským a Rosenem ve stejném roce.\n\n\n"}
{"id": "60452", "url": "https://cs.wikipedia.org/wiki?curid=60452", "title": "Straka", "text": "Straka\n\nStraka může znamenat:\n\n\n\n"}
{"id": "60454", "url": "https://cs.wikipedia.org/wiki?curid=60454", "title": "Úřad pro zahraniční styky a informace", "text": "Úřad pro zahraniční styky a informace\n\nÚřad pro zahraniční styky a informace (ÚZSI) je česká ozbrojená zpravodajská služba s vnějším polem působnosti (rozvědka). Tento bezpečnostní sbor se zabývá sběrem, analýzou, ochranou a oprávněným využitím zpravodajsky významných informací. Tyto informace pocházejí z oblasti politické, ekonomické a bezpečnostní sféry mimo území České republiky, ÚZSI však pro tyto potřeby může působit i na českém území. Úřad pro zahraniční styky a informace vznikl 30. července 1994 na základě zákona č. 153/1994 Sb., o zpravodajských službách České republiky. Předchůdcem ÚZSI byl v letech 1993–1994 Úřad pro zahraniční styky a informace Ministerstva vnitra České republiky (ÚZSI MV ČR).\n\nZa činnost ÚZSI odpovídá prostřednictvím ministra vnitra vláda České republiky. Oprávnění ukládat úkoly službě v mezích její působnosti náleží i prezidentu republiky s vědomím vlády. ÚZSI nespadá pod žádné ministerstvo, nicméně jeho rozpočet je součástí rozpočtové kapitoly Ministerstva vnitra.\n\nPříslušníci ÚZSI jsou ve služebním poměru, který upravuje zákon č. 361/2003 Sb., o služebním poměru příslušníků bezpečnostních sborů. V čele Úřadu pro zahraniční styky a informace stojí ředitel, kterým je od roku 2018 Marek Šimandl.\n\nPočátkem 90. let 20. století fungovala v demokratickém Československu federální rozvědka, Úřad pro zahraniční styky a informace Federálního Ministerstva vnitra. Vzhledem k rozdělení státu na konci roku 1992 zanikly i tyto instituce. Od 1. ledna 1993 se v České republice stal nástupnickou organizací Úřad pro zahraniční styky a informace Ministerstva vnitra České republiky. Na základě zákona č. 153/1994 Sb., o zpravodajských službách České republiky, vznikl k 30. červenci 1994 Úřad pro zahraniční styky a informace, jakožto samostatná zpravodajská služba, která již není součástí ministerstva.\n\nZřizovatelem civilní rozvědky je vláda ČR, která je za její činnost, prostřednictvím ministra vnitra, odpovědná. ÚZSI není součástí Ministerstva vnitra ČR, přestože spadá pod jeho rozpočet a Ministerstvo vnitra pro ÚZSI zabezpečuje část logisticko-zabezpečovacích činností. Činnost ÚZSI služby je definována zákonem č. 153/1994 Sb. o zpravodajských službách České republiky, ve znění pozdějších předpisů a dále je vnitřně řízena pomocí směrnic. Služba nemá žádné zatýkací ani trestně-právní pravomoci. ÚZSI spolupracuje s cizími partnerskými zpravodajskými službami. Rozvědka může podle zákona pracovat i na území České republiky, pokud je to nutné. \n\nÚřad pro zahraniční styky a informace sídlí v Praze-Kobylisích ve Střeličné ulici.\n\nV čele Úřadu pro zahraniční styky a informace stojí ředitel, který je odpovědný ministrovi vnitra. Ředitel je jmenován a odvoláván ministrem vnitra se souhlasem vlády České republiky.\n\nŘeditelem ÚZSI je od 13. září 2018 Marek Šimandl.\n\nÚZSI se aktivně podílí na hájení zahraničně-politických, hospodářských a bezpečnostních zájmů České republiky v zahraničí. Předmětem zájmu jsou informace zejména z vládních a klíčových míst, oblasti výroby, techniky a obchodu a dále dokumenty a předměty zvláštního významu. Používá sledování, agenturní síť a zpravodajskou techniku jako je odposlech telekomunikací SIGINT. Zákon o tajných službách neobsahuje úpravu nasazování zpravodajské techniky, jak v ČR, tak v zahraničí (na rozdíl od BIS, kde například nasazení odposlechů podléhá souhlasu předsedy senátu Vrchního soudu).\n\nPodle informací z Ministerstva vnitra provozoval ÚZSI v 90. letech 20. století krátkovlnnou číselnou stanici (numbers station) s volací značkou OLX. Jednalo se o „vysílání do zahraničí“.\n\nPodle vyhlášky Ministerstva vnitra č. 433/2004 Sb. uděluje Úřad pro zahraniční styky a informace svým příslušníkům tři služební medaile, a to medaili Za statečnost, medaili Za zásluhy o bezpečnost a medaili Za věrnost I., II. nebo III. stupně. Všechny medaile jsou tvořeny stejným vzorem a liší se pouze vyrytým nápisem na rubové straně („Za statečnost“, „Za zásluhy o bezpečnost“, „Za věrnost“ I., II. nebo III. stupně).\n\n\n\n"}
{"id": "60455", "url": "https://cs.wikipedia.org/wiki?curid=60455", "title": "Macromedia", "text": "Macromedia\n\nMacromedia byla softwarová firma, nyní je ve vlastnictví společnosti Adobe Systems. Vyvíjí počítačové programy zejména pro webové aplikace, které se postupně staly standardními nástroji webdesignérů a programátorů.\n\nMezi nejúspěšnější patří program Dreamweaver, který byl nejprodávanějším produktem společnosti Macromedia.\nDe facto webovým standardem se staly postupem času flashové animace a aplikace, které se vytvářejí pomocí programu Flash.\n\n"}
{"id": "60457", "url": "https://cs.wikipedia.org/wiki?curid=60457", "title": "Tiberius", "text": "Tiberius\n\nTiberius Julius Caesar Augustus (rodným jménem \"Tiberius Claudius Nero\"; 16. listopadu 42 př. n. l. – 16. března 37 n. l.) byl druhým císařem římské říše od roku 14 n. l. až do své smrti. Narodil se jako syn Tiberia Claudia Nerona a Livie Drusilly, přičemž pocházel ze starobylého a velmi urozeného rodu Claudiů. Po rozvodu rodičů a nové svatbě matky se stal nevlastním synem Octaviana, který se pod jménem Augustus chopil moci jako první císař římské říše. Pozvolným cílevědomým provázáním Augustova rodu s Tiberiovým utužováním vzájemných příbuzenských svazků mezi členy jejich rodin vznikla julsko-klaudijská dynastie.\n\nV mládí prokázal Tiberius znamenitý vojenský talent při vedení četných tažení při severní hranici impéria, často společně se svým bratrem Drusem, jenž roku 9 př. n. l. náhle zemřel po pádu z koně. V pozdějším věku byl Tiberius z politických důvodů přinucen k uzavření manželství s Augustovou dcerou Julií starší. Jistý čas strávil ve zpočátku dobrovolném vyhnanství na ostrově Rhodos. Poté, co se směl vrátit do Říma, byl v roce 4 n. l. adoptován Augustem a ustaven jeho nástupcem. Pak se vypravil do Germánie, podílel se na potlačení povstání kmenů žijících v Ilýrii a Panonii a věnoval se nápravě dopadů římské porážky v bitvě v Teutoburském lese.\n\nTiberius se ujal vlády po smrti svého adoptivního otce 19. srpna 14 n. l. V průběhu svého principátu provedl úsporné hospodářské reformy, v rámci nichž naplnil státní pokladnu penězi. Současně ukončil politiku vojenské expanze a omezil se na obranu stávajících hranic, v čemž mu byl nápomocen jeho synovec a adoptivní syn Germanicus. Na rozdíl od svého předchůdce nedokázal vycházet se senátem v obdobném souladu, neboť vztahy mezi ním a senátory zatěžovaly vzrůstající rozpory, v důsledku nichž nabývalo jeho panování stále více tyranské podoby. Po smrti Germanika a svého syna Drusa mladšího se rostoucí měrou spoléhal na bezohledného a ctižádostivého pretoriánského prefekta Seiana, do jehož rukou postupně svěřil faktické řízení státu. V roce 26 se stáhl z Říma do ústraní na ostrov Capri. Když Seianova moc dosáhla takových rozměrů, že ohrožovala samotného Tiberia, nechal ho starý císař roku 31 sesadit a následně popravit. Tiberiovým úmrtím v roce 37 přešla vláda na jeho prasynovce a Germanikova syna Caligulu.\n\nAutoři reprezentující senátorskou historiografii, především Tacitus a Suetonius, podrobují Tiberia silné kritice a závěr jeho období vykreslují v ponurých barvách. Nicméně moderní badatelé zrevidovali jeho negativní hodnocení a vyzdvihují ho jako svědomitého a uvážlivého politika.\n\nTiberius se narodil 16. listopadu 42 př. n. l. v Římě jako syn senátora Tiberia Claudia Nerona a jeho manželky Livie Drusilly. Oba jeho rodiče pocházeli z různých větví starobylého a urozeného republikánského rodu Claudiů a jejich společným předkem byl cenzor Appius Claudius Caecus. Tiberiův otec Tiberius Claudius Nero stál v římské občanské válce na straně Julia Caesara, avšak po jeho zavraždění se připojil k republikánům. Podporoval také Lucia Antonia, bratra jednoho z triumvirů Marka Antonia, jenž započal povstání proti Octavianovi. Po porážce Lucia Antonia uprchl Tiberius Claudius Nero se svojí manželkou a malým Tiberiem nejprve na Sicílii, ovládanou tehdy Sextem Pompeiem, a posléze do Řecka. Odtud se i se svou rodinou vrátil do Itálie poté, co na jaře 39 př. n. l. uzavřel Sextus Pompeius s Octavianem smlouvu v Misenu. O několik měsíců později upoutala Octavianovu pozornost Tiberiova matka Livia Drusilla. Její manžel se brzy podvolil triumvirově vůli a se svou ženou se rozvedl, třebaže byla právě těhotná. Octavianus nehleděl na morální nebo náboženské překážky a 17. ledna 38 př. n. l. se oženil s Livií Drusillou, jež po třech měsících manželství přivedla na svět Tiberiova bratra Drusa.\n\nO Tiberiově dětství a mládí toho není mnoho známo. V třech letech ho odvedli do domu jeho otčíma, kde se mu spolu s bratrem dostalo patřičné výchovy a vzdělání. Se svým fyzickým otcem udržoval jisté kontakty až do jeho smrti roku 33 nebo 32 př. n. l. Tehdy učinil jako devítiletý svoje první veřejné vystoupení pronesením smuteční řeči na zemřelého. Tiberius se se značným zájmem věnoval studiu latinské a zvláště řecké rétoriky a rovněž filozofie. V roce 29 př. n. l. doprovázel vůz, na němž jel Octavianus při triumfu na oslavu vítězství v bitvě u Actia. Nedlouho po Octavianově jmenování Augustem a formálním založení principátu oblékl Tiberius v patnácti letech mužskou togu a pozvolna byl zasvěcován do veřejného života, v němž byla jeho role od samého počátku úzce propojena se službou ve prospěch nevlastního otce.\n\nTiberius se s Markem Claudiem Marcellem, Augustovým synovcem, zúčastnil v polovině dvacátých let posledního století př. n. l. tažení proti Kantabrům v severní Hispánii, přičemž obdržel hodnost vojenského tribuna. Podobně jako jiní začínající římští politikové vystupoval před soudy v roli obhájce a potom i jako žalobce; konkrétně se tak stalo v případu Fannia Caepiona, údajně osnujícímu spiknutí proti Augustovi. Jakmile se vrátil do Říma, zastával roku 23 př. n. l. úřad quaestora a jeho úkolem bylo zabezpečení zásobování města obilím. Římský senát mu na žádost Augusta přiznal právo ucházet se o praeturu a konzulát o pět let dříve, než určovala zákonem stanovená věková hranice.\n\nKolem roku 20 př. n. l. byla Tiberiovi dána první příležitost projevit své diplomatické a vojenské schopnosti, když mu Augustus nařídil uspořádat poměry v Arménii. Tomuto království náležela role nárazníkového státu mezi Římany a Parthy, kteří v uplynulých desetiletích získali římské válečné standardy v bojích proti Crassovi, Decidiu Saxovi a Antoniovi. Několikaletá vyjednávání s Parthy nevedla k jejich vrácení. Teprve dynastické spory v Arménii umožnily Augustovi vyslat na východ legie v čele s Tiberiem. Po krátké výpravě, v jejímž průběhu nenarazil na žádný odpor, dosadil Tiberius římského chráněnce Tigrana na arménský královský trůn. Tato přesvědčivá demonstrace síly přiměla parthského krále Fraata IV., aby odevzdal ukořistěné orly Tiberiovi. Úspěšné vyřešení parthského problému a faktické podrobení Arménie se dočkalo příznivého ohlasu mezi Římany a bylo opakovaně vyzvedáváno augustovskou propagandou. Někdy v téže době se Tiberius oženil s Vipsanií Agrippinou, dcerou Augustova nejbližšího přítele a zetě Marka Vipsania Agrippy. Zhruba po pěti letech trvání manželství Vipsanie porodila Tiberiovi syna Drusa mladšího.\n\nV roce 16 př. n. l. působil Tiberius jako praetor a posléze podstoupil četná tažení na severních hranicích říše. Nejprve doprovázel Augusta při trestné expedici proti germánským kmenům Sugambrům, Tenkterům a Usipetům. V následujícím roce podnikl společně s bratrem Drusem výpravu proti barbarům obývajícím Raetii a Vindelicii, znepokojujícími svými občasnými nájezdy Itálii stejně jako Galii. Rychlý postup podél alpských údolí a rozdělení sil mezi oba bratry přineslo Římanům snadné vítězství, v důsledku něhož si podmanili celé území Raetie táhnoucí se až k hornímu Dunaji. Tiberius si tímto úspěchem vydobyl pověst zdatného vojevůdce a po svém návratu do Říma byl roku 13 př. n. l. ustaven konzulem. Poté byl poslán do Panonie, kde v dalších dvou letech vítězil nad místními kmeny, za což mu byl odhlasován triumf. Augustus však odmítl přiznat svému nevlastnímu synovi tuto poctu a obdařil ho pouze triumfálními odznaky.\n\nZkraje roku 12 př. n. l. zemřel Agrippa, Augustův nejschopnější generál a administrátor. Ačkoli Tiberius byl šťastně ženatý s Vipsanií, Augustus mu rozkázal, aby se s ní rozvedl a uzavřel nový sňatek s jeho dcerou a Agrippovou vdovou Julií starší, čemuž se Tiberius spořádaně podvolil. Princeps Augustus tím zajistil patrona nedospělým synům Agrippy a Julie starší, Gaiovi a Luciovi Caesarovi, které adoptoval a v nichž spatřoval své vytoužené následníky. Současně s jistou zdráhavostí dopomohl Tiberiovi k vzestupu. Tiberius byl údajně hluboce zasažen steskem po Vipsanii, již musel zapudit. Počáteční soulad mezi ním a Julií vyprchal po narození a brzkém úmrtí jejich jediného syna, pročež pravděpodobně od roku 7 př. n. l. žili odděleně.\n\nPo svatbě s Julií se Tiberius vydal s Augustem do Galie, odkud ho záhy odvedl přetrvávající neklid na západním Balkáně. V roce 9 př. n. l. pokračoval v pacifikaci odbojných kmenů v Panonii a Dalmácii, zatímco jeho bratr Drusus válčil v Germánii a pronikl až k Labi. Při zpáteční cestě spadl z koně a utrpěným zraněním posléze podlehl. Tiberius, zpravený o bratrově nehodě, se s ním stihl setkat v Mogontiaku (dnešní Mohuč) ještě před jeho smrtí. Pohroužen v zármutek dopravil Drusovo tělo do Říma a celou cestu šel pěšky v čele smutečního procesí. Jelikož smrt Agrippy a Drusa připravila Augusta za čtyři roky o dva z jeho nejbližších spolupracovníků, musel se princeps rostoucí měrou spoléhat na Tiberia, jenž se stal fakticky druhým mužem ve státě. Tiberius převzal po bratrovi velení nad legiemi na Rýně a přiměl germánské kmeny požádat o mír. Na rozdíl od Drusa při tom neváhal využívat ve větší míře i diplomatických prostředků. V roce 7 př. n. l. mu Augustus konečně dovolil oslavit triumf a navíc směl zastávat svůj druhý konzulát.\n\nJakmile skončilo Tiberiovo funkční období v úřadu konzula, princeps ho obdařil tribunskou mocí (\"tribunitia potestas\") na pět let, přičemž se ho chystal poslat do Arménie urovnat tamější záležitosti. Ačkoli Tiberius byl všestranně zahrnován poctami, roku 6 př. n. l. náhle ohlásil svůj úmysl vzdát se politické kariéry a odejít na ostrov Rhodos. Nato si Augustus v senátu otevřeně postěžoval, že jím byl opuštěn a zrazen. Všechny důvody tohoto Tiberiova kroku zůstaly antickým spisovatelům utajeny. Suetonius udává jako jednu z možných příčin Tiberiovo znechucení ze skandálního života manželky Julie, proti níž nemohl nijak zakročit ani se s ní rozvést. Rovněž Tacitus považuje za motiv Tiberiova ústupu na Rhodos chování jeho manželky. Moderní historikové nicméně dávají Tiberiovo jednání spíše do souvislosti s Augustovou nápadnou podporou jeho dospívajícím adoptivním synům. Ať už byly Tiberiovy pohnutky jakékoli, jeho odchod znamenal zásadní komplikaci pro Augustovy záměry ve věci nástupnictví. Gaius a Lucius byli dosud příliš mladí a téměř šedesátiletý princeps tak neměl prakticky žádného reálného následníka, jemuž by mohl přenechat otěže moci v případě svého skonu.\n\nNa Rhodu se Tiberius oddával klidnému životu prostého občana a příležitostně se účastnil přednášek filozofů. Třebaže se snažil vystupovat jako soukromník, navštěvovali ho zde místodržitelé a císařští legáti plavící se z Říma do východních provincií. V roce 2 př. n. l. bylo pouto mezi Augustem a Tiberiem ještě více oslabeno, neboť Julie upadla u svého otce v nemilost. Augustus vykázal dceru do vyhnanství na ostrov Pandaterii kvůli jejímu prostopášnému a nemravnému chování a zároveň ji Tiberiovým jménem odeslal list o ukončení jejich manželství. Nelze vyloučit, že se princeps odhodlal k tomuto činu z obav ze spiknutí Juliina milence Iulla Antonia, syna Marka Antonia. O rok později Augustus ustavil Gaia Caesara velitelem vojska na Dunaji. Následně pro něho zajistil prokonzulské imperium a vyslal ho na východ vyjednávat s Parthy o Arménii. V průběhu cesty se Gaius zastavil na ostrově Samos. Sem za ním dorazil Tiberius, jemuž se od prince dostalo velmi chladného přijetí. Téhož roku skončila jeho tribunská pravomoc, načež požádal o povolení vrátit se zpět do Říma, jež mu Augustus odmítl udělit. Tiberius byl tedy nucen setrvat na Rhodu proti své vůli. Suetonius popisuje, že pobýval v odloučení ve vnitrozemí ostrova, vyhýbaje se styku s lidmi, protože se nikoli bezdůvodně cítil ohrožen. Teprve po dvou letech se Augustus nechal obměkčit Tiberiovými a Liviinými prosbami a umožnil nevlastnímu synovi návrat, s nímž musel vyslovit souhlas také Gaius Caesar.\n\nTiberius směl přicestovat do Říma jen za podmínky, že nebude vykonávat žádný veřejný úřad, čímž byl naprosto vyloučen z politiky. Nepříliš dlouho po jeho příjezdu zasáhlo Augusta rodinné neštěstí: v roce 2 n. l. jeho mladší adoptivní syn Lucius Caesar v Massilii (Marseille) onemocněl a zakrátko zemřel. Starší Gaius se mezitím vypravil do Arménie zmítané rozbroji mezi stoupenci a odpůrci Římanů. Při dobývání jistého města byl během příměří zrádně zasažen šípem a koncem února roku 4 n. l. zemřel. Augustovy nástupnické plány se vlivem těchto nenadálých událostí ocitly zcela v troskách. Princeps proto přikročil k adopci Agrippy Postuma, Juliina nejmladšího syna, a Tiberia. Vymínil si však, aby Tiberius přijal Drusova syna Germanika za svého a učinil ho svým případným nástupcem, ačkoli z manželství s Vipsanií měl vlastního syna Drusa mladšího. Oficiální akt adopce Tiberia, jenž nadále nesl jméno Tiberius Julius Caesar, se odehrál 26. června 4 n. l. Tiberiovi bylo znovu uděleno imperium opětovným přiznáním tribunské pravomoci a velení v Germánii.\nDo Germánie doprovázel Tiberia historik Velleius Paterculus, hojně ho velebící ve svém díle. V letech 4 až 5 pronikli římští vojáci za řeku Vezeru, podrobili si Chauky a vypudili Langobardy za Labe. Velleius o těchto taženích optimisticky poznamenává, že v Germánii nezbyl žádný kmen, který by Římané mohli porazit s výjimkou Markomanů krále Marobuda. V roce 6 se Tiberius rozhodl zakončit římské výboje v Germánii výpravou proti Marobudově království, jehož centrum se nacházelo v dnešních Čechách. V čele ilyrských legií se hodlal vydat z Carnunta, zatímco legát Gaius Sentius Saturninus měl vyrazit s jiným vojskem z pevnosti Mogontiacum. Po zahájení této rozsáhlé vojenské operace se Tiberius doslechl o vypuknutí nebezpečného povstání nedávno ovládnutých kmenů v Panonii a Ilýrii, kvůli čemuž s Marobudem neprodleně uzavřel smlouvu.\n\nDalší tři léta vedl válku se vzbouřenými Ilyry, již Suetonius označuje za nejtěžší od dob punských válek. O vážnosti vyvstalé hrozby svědčí Augustovo vyjádření v senátu, podle něhož mohli nepřátelé v deseti dnech stanout na dohled Říma. Římané tudíž shromáždili ohromné vojenské sbory, získané povoláním veteránům a silně nepopulárními odvody postihujícími i propuštěnce. Tiberius vyčkával v táboře Siscia (Sisak) a po příchodu posil zahájil pozvolný postup, při němž se vyvaroval otevřené bitvy. V roce 7 za ním Augustus poslal Germanika v hodnosti quaestora. Naproti tomu Agrippu Postuma, zřejmě vysoce ambiciózního mladého muže oplývajícího nízkou inteligencí, císař zavrhl a vypověděl do vyhnanství na ostrov Planasia. Tiberius v témže roce spojil síly s ostatními římskými veliteli a s celkem deseti legiemi a značnými pomocnými sbory si zabezpečil kontrolu nad údolím řeky Sávy. Jeho uplatňování taktiky spálené země a šířící se hlad přiměly povstalce ke složení zbraní. Kmeny hlouběji v horách západního Balkánu přesto vytrvaly ve svém houževnatém odporu až do roku 9, kdy je Římané konečně zdolali. Tiberius v tomto urputném střetnutí prokázal svoje vojevůdcovské schopnosti a vedle jiných poct byl zaslouženě odměněn triumfem.\n\nSotva několik dnů poté, co bylo ohlášeno úspěšné potlačení panonského povstání, se v Římě roznesla zpráva o kompletním zničení tří legií Publia Quinctilia Vara v Teutoburském lese v Germánii. Strůjcem této porážky, mařící Augustův plán na posunutí římské hranice k Labi, byl náčelník Cherusků jménem Arminius. Tiberius se po návratu z Panonie jen krátce zdržel v Římě, načež byl pověřen uspořádáním kritického postavení Římanů na severu. Jakmile doplnil prořídlé stavy vojska na Rýně a upevnil otřesenou morálku, vytáhl do Germánie potrestat vzbouřence. Při tom si počínal nadmíru trpělivě a obezřetně se vyhýbal sebemenším ztrátám na životech vojáků. Později se k němu připojil Germanicus, Římané ale nadále pokračovali ve velmi pomalém a metodickém postupu v nevelké vzdálenosti od Rýna. Po konsolidaci situace se Tiberius odebral v roce 12 do Říma, kde oslavil svůj dlouho odkládaný panonský triumf.\n\nJiž od okamžiku své adopce začal Tiberius přebírat odpovědnost za řízení státu a podílel se na přípravě zákonů a vedení správních záležitostí. Roku 13 mu byla prodloužena jeho tribunská pravomoc a obdržel rovněž prokonzulské imperium (\"imperium proconsulare maius\") vztahující se na celou říši, čímž byla jeho moc povýšena na roveň Augustově. Společně s Augustem vykonal cenzus a pak se vydal do Ilýrie, aby provedl reorganizaci této provincie, zpustošené povstáním. Záhy po příjezdu mu byl doručen dopis, jímž ho jeho matka Livie Drusilla povolávala zpět do Itálie, jelikož císaře schvátila vážná choroba a jeho život se chýlil ke konci. Augustus byl nejspíše ještě naživu, když za ním Tiberius dorazil, nicméně 19. srpna 14 první římský císař zemřel. Takřka ve stejný okamžik popravil Agrippu Postuma tribun určený k jeho střežení na Planasii, což se patrně stalo na příkaz Augusta vydaný před jeho smrtí. Neblahý osud jejího posledního žijícího syna mohl uspíšit smrt vyhnané Julie, u níž nelze s jistotou určit, zda podlehla žalu, či byla vyhladověna Tiberiem.\n\nV týdnech po Augustově smrti proběhly okázalé pohřební obřady a ceremonie, v rámci nichž Tiberius dopravil ostatky svého otce do Říma, kde byly na Martově poli slavnostně spáleny a uloženy do mauzolea. Před zpopelněním těla mrtvého císaře byla v senátu přečtena jeho závěť, jejíž úvod začínal slovy: \"„Poněvadž mi ukrutný osud vyrval syny Gaia a Lucia, budiž mým dědicem ze dvou třetin Tiberius Caesar.“\" Zbývající třetina připadla Livii Drusille, jíž bylo dáno čestné příjmení Augusta. Ještě za Tiberiovy nepřítomnosti v Římě vykonali konzulové přísahu věrnosti novému principovi, v čemž je následovali senátoři, jezdci a nakonec vojsko a lid. Na 17. září 14 Tiberius svolal zasedání senátu, v jehož průběhu byl jeho předchůdce prohlášen za boha, načež se na něho senátoři obrátili se žádostí, aby se formálně chopil vlády. Tiberius se ovšem choval nanejvýš váhavě a dlouho se jí poměrně vehementně odmítal ujmout. Jeho zdrženlivost vyvolávala vzrůstající nervozitu mezi rozpačitými senátory, z nichž někteří ho otevřeně vybízeli, aby se postavil v čelo státu. Jejich vytrvalému naléhání se po jistém čase přece jen podvolil a zanechal svých výhrad.\n\nUž mezi antickými dějepisci vzbuzovala Tiberiova zdráhavost podezření z neupřímnosti a přetvářky. Tacitus spatřuje důvody tohoto počínání v jeho obezřelosti a prohnanosti, neboť chtěl navodit zdání, že si ho senátoři sami vybrali, a zároveň usiloval zjistit jejich smýšlení. Suetonius a Cassius Dio mu předhazují strach z vojenské vzpoury, či ze spiknutí, což je v současnosti považováno za méně pravděpodobné vysvětlení. Podle výkladu jeho jednání jistými novodobými historiky se Tiberius pokusil pozměnit Augustem nastavenou podobu principátu redefinováním úlohy a pozice císaře, na němž měla lpět menší zodpovědnost za chod říše, avšak senátoři nepochopili jeho záměr, anebo ho nepokládali za proveditelný. Řada moderních badatelů vnímá Tiberiovo vystupování v senátu v souladu s tradičním pojetím jako pouhé divadlo, při němž zpočátku předstíral odpor, aby posléze mohl vyslyšet úpěnlivé prosby senátorů.\n\nHned v úvodu Tiberiova panování zachvátil tři legie v Panonii a čtyři v Germánii duch vzpoury. Příčina nespokojenosti legionářů vězela v přílišné délce vojenské služby, tvrdosti podmínek a nedostatečném odměňování. Císař na to promptně zareagoval vysláním Drusa mladšího do Panonie. Ačkoli situace se jevila hrozivou, Drusus rázně zasáhl proti vůdcům rozbrojů, které nechal usmrtit, a nastolil pořádek. Naproti tomu vzpoura germánského vojska se ukazovala být mnohem vážnější, jelikož vedle protestů proti nesnesitelnosti služby byly vzneseny i návrhy, aby se Germanicus chopil vlády. Germanicus, prodlévající v době Augustovy smrti v galských provinciích, usiloval o zjednání klidu, a třebaže rozhodně odmítl porušit svoji věrnost Tiberiovi, tato událost nahlodala císařovu důvěru vůči němu. Jen s velkými obtížemi se Germanikovi podařilo vzpouru ukončit, přičemž vyšel vstříc požadavkům vojáků, aniž by je zkonzultoval s Tiberiem.\nMožnému opakování vzpoury se Germanicus rozhodl předejít odvedením legionářů za Rýn do boje proti germánským Marsům. V dalším roce podnikl ve snaze o obnovu hranice na Labi rozsáhlé tažení a odklonil se tak od Tiberiovy opatrné strategie uplatňované po porážce v Teutoburském lese. Využívaje rozporů mezi germánskými kmeny oslabujících Arminia, zaútočil na Chatty a dal zmasakrovat četné příslušníky tohoto kmene. Pak se vypravil proti Brukterům a postoupil až k řece Emži. Stanul i na místě Varovy porážky, kde dal pohřbít kosti padlých a navršit mohylu. Při zpátečním pochodu za Rýn byla jedna kolona Římanů bezmála zničena Arminiem, zatímco Germanicus, plavící se se svými muži po moři, se musel potýkat s rozmary počasí. Navzdory komplikacím v závěru výpravy, byl Germanikovi odhlasován triumf, jehož přisouzením dával Tiberius najevo, že považuje válku za skončenou.\n\nGermanicus se ovšem v rozporu s císařovým přáním odhodlal vytrvat v dobývání Germánie i v roce 16. Aby předešel riskantnímu pochodu hustě zalesněnou a bažinatou nepřátelskou zemí, postavil loďstvo značné velikosti, na něž naložil legie a proplul až k ústí Emže. Odtud táhl k řece Vezeře, po jejímž překročení se utkal s Arminiem v bitvě na pláni Idistaviso, v níž Římané zvítězili. Germáni se i přes porážku dokázali svým protivníkům zakrátko postavit v novém střetnutí, k němuž došlo u valu Angrivariů. Třebaže legionáři dobyli i v tomto boji vítězství, odpor Arminia a jeho Germánů zůstával nezlomen. Spokojen se svými úspěchy vydal se Germanicus po moři zpět do zimních ležení, jeho loďstvo ale při plavbě silně poškodila bouře. Římané přesto ještě před koncem roku podnikli dvě výpravy proti Chattům a Marsům. Germanicus byl přesvědčen, že k úplnému podmanění Germánie mu postačí jeden rok, avšak ten mu již Tiberius nedopřál. Princeps se místo toho přidržel Augustovy rady, aby říše byla udržována ve stávajících hranicích. V dopisech zasílaných Germanikovi upozornil na to, že sám v minulosti dosáhl v Germánii více svojí rozvahou než mocí, a nabídkou konzulátu ho vzdálil od rýnské armády zpět do Říma. Populární vojevůdce tam v květnu roku 17 oslavil triumf za vítězství nad germánskými kmeny, čímž byl symbolicky završen pokus Římanů o expanzi na pravý břeh Rýna.\n\nPo svém triumfu odcestoval Germanicus z Tiberiova podnětu na východ vypořádat se s nově propukajícími nepokoji. Senát přiznal Germanikovi imperium, jímž byl nadřazen všem ostatním místodržitelům východních provincií. Přes Řecko, Malou Asii a Arménii se dostal až do Sýrie, s jejímž nedávno jmenovaným správcem Gnaeem Calpurniem Pisonem, mužem prudké povahy a Tiberiovým přítelem, upadl ihned po příjezdu do rozepře. V roce 19 se vydal do Egypta, kam byl senátorům už od časů Augusta vstup zakázán. Germanicus na to nehleděl a přistál v Alexandrii, v níž byl podobně jako předtím v Athénách vřele uvítán místním obyvatelstvem. Ze strany Tiberia ho za to stihla ostrá výtka, neboť k tomu neobdržel jeho svolení. Císařova reakce tak zřetelně poukazuje na jeho chladný vztah a nedůvěru k adoptivnímu synovi. Za jeho nepřítomnosti v Sýrii zrušil Piso všechna jím nařízená opatření, což po Germanikově příjezdu rozjitřilo jejich vzájemné nepřátelství. Germanicus záhy onemocněl a podezřívaje Pisona, že ho otrávil, vykázal ho z provincie. Zanedlouho nato v Antiochii podlehl své chorobě.\n\nZprávy o okolnostech Germanikovy smrti a zvláště Pisonovo jednání vyvolávaly v Římě podezření z možného komplotu, protože Tiberius a Livie Drusilla mohli mít zájem na odstranění oblíbeného následníka, představujícího potenciální hrozbu císaři. Mezitím Germanikova vdova Agrippina starší, hrdá Augustova vnučka a dcera Julie starší, dopravila popel svého zemřelého chotě do Itálie, kde byla přijata s náklonností a za všeobecného zármutku. Naopak Tiberius se choval způsobem odpovídajícím jeho stoickému a strohému charakteru, načež se vyrojily pověsti, že se tajně raduje ze skonu svého adoptivního syna. Těmto tvrzením lze jen stěží přikládat váhu. Císař nejspíše necítil osobní lítost nad Germanikem, ale jeho smrtí nezískal nic víc než nenávist, jelikož velká část veřejnosti podlehla zřejmě přesvědčení, že Germanicus byl zavražděn z jeho návodu. Sympatie lidu projevované Agrippině vnímal Tiberius s nevolí, pročež v něm utvrdily jeho nelibost k Juliině dceři.\n\nPiso byl poté, co dorazil do Říma, obžalován v senátu z vraždy svého soka, jemuž měl podat jed. Tiberius odmítl tuto při osobně rozhodnout a vyzval senátory, aby jednali nestranně. Ačkoli důkazy mající svědčit o Pisonově vině v této věci sotva postačovaly k jeho odsouzení, lid proti němu zaujal silně nepřátelský postoj a senát byl nesmiřitelný. Piso nenašel zastání u císaře, v jehož pomoc spoléhal, ani u svých kolegů a ještě před vynesením rozsudku ho nalezli mrtvého.\n\nTiberius navázal na Augustovu konzervativní politiku zachování stávajících poměrů a stavěl na obdobných zásadách a principech, jimiž se oficiálně řídil jeho adoptivní otec, a mezi nimiž vyzdvihoval především mírnost (\"clementia\"). Senát chtěl učinit partnerem své vlády, kvůli čemuž se jeho členům zpočátku snažil dopřát nejvyšší míru volnosti v jejich rozhodování. Všechny záležitosti konzultoval se senátory jako rovný s rovnými a nikterak nezakročoval, pokud při hlasování převážil názor rozporný s jeho vlastním. Když ho chtěli vyznamenat titulem \"imperator\", nepřijal to, a stejně se zachoval i v případě titulu \"pater patriae\" („otec vlasti“). Senátoři a magistráti se na něho i tak neváhali obracet v banálních otázkách se žádostí o jeho mínění a radu, případně schvalovali taková usnesení, o nichž byli přesvědčeni, že se jimi principovi zavděčí a tím podkopávali svoji vážnost. Tiberius, jemuž se protivilo jejich pochlebování a patolízalství, prý často odcházel z budovy senátu a při tom si řecky stěžoval: \"„Ó ti lidé ochotní k otročení!“\"\n\nDůvod, proč tak senátoři jednali, tkvěl v jejich pochybnostech o opravdovosti a upřímnosti císařova smýšlení vůči nim, zpochybněném průběhem jeho nástupu na trůn, a domnívali se tedy, že jde z jeho strany o pokrytectví a přetvářku. V senátu se navíc střetávaly různé skupiny stoupenců jednotlivých členů císařského rodu či jiných vlivných osobností. Postupně rostoucí pocit bezmoci mezi senátory, neodvažujícími se postavit principovi v těch věcech, v nichž mohl sledovat vlastní zájem, posiloval jejich tendence k servilitě a mařil Tiberiovy snahy o spolupráci. Roztrpčený jejich počínáním nedokázal císař porozumět příčině zhoršujících se vztahů spočívající v jeho dominantní pozici, podvazující samostatnou iniciativu senátorů. Tiberiovo lpění na tom, že princeps je pouze jedním z mnoha senátorů, se ukazovalo jako naprosto pošetilé a iluzorní. Prohlubující se mezera mezi principem a senátem, stále více patrnější po roce 23, představovala jeden z důvodů, proč Tiberius začal svěřovat čím dál větší díl administrativy do rukou svého blízkého rádce, pretoriánského prefekta Lucia Aelia Seiana.\n\nV souladu s instrukcemi zanechanými Augustem Tiberius brzy po svém nástupu odejmul volby magistrátů lidovým shromážděním a přenesl toto oprávnění na senátory, jež tím zbavil potupné povinnosti podbízet se lidu a uplácet ho. V rámci nového uspořádání voleb princeps přijímal jména kandidátů a předčítal je v senátu. Často se pak stávalo, že se při volbách konzulů našli jen dva uchazeči na dvě volná místa. V roce 16 byl bývalý praetor Marcus Scribonius Libo Drusus obžalován skupinou senátorů ze spiknutí proti císaři a jeho příbuzným. Libo sice neznamenal nejmenší hrozbu a s vysokou pravděpodobností neosnoval žádnou konspiraci, přesto v zoufalství spáchal sebevraždu. Téhož roku Tiberiovi lidé dopadli Clementa, někdejšího otroka Agrippy Postuma, který se vydával za svého pána a shromáždil kolem sebe početný zástup příznivců.\n\nVe vztahu k jezdcům nepřikročil císař k žádným zásadním změnám. Jeho respekt k tradicím se odrazil v důrazu kladeném na původ příslušníků tohoto stavu, čímž se mělo zabránit nadměrnému přílivu bohatých propuštěnců do jeho řad. Asketický Tiberius neprojevoval na rozdíl od Augusta pražádnou zálibu v kratochvílích a zábavách lidu, jako byly gladiátorské zápasy nebo vystoupení v divadle, navzdory tomu se jich zkraje své vlády účastnil. Postupem doby se stále méně staral o veřejné mínění a někdy kolem roku 24 dal senát na jeho návrh vykázat všechny herce, příležitostně vyvolávající nepokoje, z Itálie do vyhnanství, z něhož se směli vrátit až za Caliguly. Stejný trest stihl rovněž astrology po procesu s Libonem, třebaže sám Tiberius se běžně spoléhal na věštby astrologa Thrasylla. Podobně senát zakročil proti vyznavačům Isidina kultu a Židům, z nichž část byla dopravena na Sardinii a ostatní vypovězeni.\n\nTiberius oplýval velmi obšírnými znalostmi římského práva a značnou část jeho každodenní činnosti tvořila jeho interpretace a aplikace. Suetonius uvádí, že princeps se účastnil soudních řízení jako přísedící a nabízel svoji pomoc a radu soudcům, nucených jeho přítomností k řádnému výkonu svých povinností. Výjimečně intervenoval a zjednával nápravu, pokud hrozilo, že by obžalovaný vyvázl bez trestu vinou ledabylosti soudců. Taktéž Tacitus připouští, že Tiberius dbal o spravedlnost omezováním vlivu korupce a přímluv mocných na rozhodování praetorů, zároveň ho ale obviňuje z narušování soudcovské nezávislosti a silně kritizuje uplatňování zákona postihujícího velezradu (\"maiestas\").\n\nPůvod tohoto právního předpisu spadá do pozdní republiky, kdy vznikly první zákony namířené proti osobám „snižujícím důstojnost římského lidu“ (\"maiestas minuta\"). Julius Caesar později zavedl zákon \"lex Iulia maiestatis\", na základě něhož byla sankcionována velezrada a jednání poškozující zájem státu. Tento předpis po něm podstatně rozšířil Augustus, jenž mezi skutky jím trestané zahrnul i pomluvu a urážku na cti. Úskalí maiestas tkvělo ve vágním vymezení a příliš rozsáhlém okruhu činů, jež bylo možné pod něj podřadit. Zájem chráněný tímto zákonem mohl být totiž účelově vykládán ve prospěch toho, kdo vykonával vládu. Odtud chyběl už jen krůček k tomu, aby bylo maiestas užíváno výhradně proti činům nebo slovům poškozujícím císaře či jeho rodinu.\n\nObžaloby z velezrady iniciovali profesionální žalobci (\"delatores\") motivovaní vidinou odměny, vyplacené jim z majetku odsouzených, k udávání zámožných senátorů a jezdců. Zpočátku byl jen nevelký počet jedinců obžalovaných v senátu z velezrady uznán vinným z tohoto zločinu, přesto se ihned plně projevil destruktivní potenciál skrývající se v maiestas. Císařova proklamovaná nestrannost a nezasahování do sporů obvykle paradoxně vedlo senátory k tomu, aby navrhovali takové rozsudky, jimiž by vyšli vstříc domnělému principovu přání. Tiberius poměrně často přikročil k intervencím, a přestože se k nim uchyloval ze spravedlivých důvodů, aby zabránil přehmatům, z pohledu senátu se tyto jeho kroky jevily jako svévolné. Senátoři se úzkostlivě snažili dělat to, o čem se domnívali, že po nich princeps vyžaduje, většinou však nerozuměli tomu, co by to mělo být.\n\nK nevyzpytatelnosti Tiberiových záměrů přispívala jeho nekonzistentnost, jako tomu bylo v případě ostouzení památky Božského Augusta. Princeps nedovolil potrestat jisté jezdce, kteří se měli dopustit urážky jeho odkazu. Sám se ovšem zasazoval o odsouzení Augustovy vzdálené příbuzné kvůli neuctivým výrokům proneseným proti zemřelému císaři. Běžně docházelo ke kombinování obžaloby z maiestas s obviněními z jiných zločinů, jak se to přihodilo ve věci bývalého místodržitele Bithýnie, jehož případ Tiberia silně rozlítil patrně pro naprostou triviálnost činů kladených obžalovanému za vinu. Z řady jiných procesů popsaných či zmíněných Tacitem v rané fázi Tiberiova panování vyniká zvláště obžaloba Clutoria Priska. Tento jezdec získal slávu a odměnu od císaře za žalozpěv na zemřelého Germanika. Vážná choroba Drusa mladšího v roce 21 ho měla inspirovat ke složení básně v předtuše následníkovy smrti. Zatímco císař prodléval mimo Řím, horliví senátoři shledali Clutoria vinným a bez otálení ho dali popravit. Tiberius nesouhlasil s touto ukvapeností, načež senát přijal usnesení, podle něhož směl být trest vykonán po uplynutí lhůty deseti dnů od odsouzení.\n\nZa celé období svého principátu se Tiberius ani jednou nevzdálil za hranice Itálie, třebaže v dřívějších letech strávil mnoho času v provinciích. Řím a Itálii vnímal jako sídlo a zdroj vlády, přičemž provincie podle něho zaujímaly méně důležitou pozici. Podobně jako Augustus si ani on neuvědomoval jejich počínající politický význam a je doložen jen velice nízký počet provinciálů, jimž by udělil římské občanství. Oproti dřívějšku byl také zřejmý jistý útlum v urbanizaci a kolonizaci, napomáhajících rychlejšímu osvojování římského způsobu života v provinciích. Typickým rysem Tiberiova řízení administrativy byl jeho sklon nechávat zkušené místodržitele přesluhovat, v čemž se odrážela jeho vrozená nerozhodnost a váhavost, neboť preferoval setrvání osvědčených jedinců na jejich postech před změnami spojenými s možnými riziky. Například Gaius Poppaeus Sabinus jmenovaný správcem Moesie ještě za Augusta směl tuto funkci zastávat až do své smrti roku 35.\nZa Tiberia vypukla v provinciích celkem tři povstání, z nichž nejdelší se rozhořelo v roce 17 v severní Africe. Numiďan jménem Takfarínas, dobře obeznámený s římským vojskem z doby vlastní služby v něm, se postavil do čela několika afrických kmenů a dalších sedm let zdárně odolával Římanům. V roce 21 byl proti Takfarínatovi, plenícímu Afriku, vyslán Seianův strýc Quintus Junius Blaesus, jemuž se podařilo zatlačit nepřátele hluboko na jih. Císař považoval válku za skončenou a povolil Blaesovi titul imperátora. Takfarínas ale pokračoval v odboji a teprve o tři roky později padl zásluhou Publia Cornelia Dolabelly. V Galii se v roce 21 odehrála nejvážnější vzpoura, vyvolaná neúnosným daňovým zatížením. Jejími vůdci se stali příslušníci místní aristokracie: Julius Florus z kmene Treverů a Julius Sacrovir pocházející z kmene Haeduů. Florovu revoltu brzy potlačily nedaleko se zdržující rýnské legie. Nebezpečnější Haeduové, vedení Sacrovirem, kapitulovali až poté, co byli ničivě poraženi u města Augustodunum (Autun). Z týchž příčin se roku 28 vzbouřili rovněž germánští Frísové, jimž se na rozdíl od galských kmenů podařilo vydobýt si na Římanech svobodu. Tiberius totiž neseznal za přínosné si tento kmen znovu podrobovat. Vedle těchto vzpour došlo k určitému pozdvižení i v Judeji, když prefekt Pontius Pilatus nechal přinést vojenské standardy nesoucí principovy podobizny do Jeruzaléma a tím popudil Židy.\n\nTiberius se vyhýbal dobývání nových území a snažil se spíše o zaokrouhlení hranic impéria. V době Germanikovy mise na východ došlo k rozšíření jeho teritoria v Malé Asii. Archeláos, dlouholetý klientský král Kappadokie, opomenul navštívit Tiberia při jeho pobytu na Rhodu, kvůli čemuž ho Livie Drusilla předvolala dopisem do Říma. V senátu byla proti letitému Archeláovi vznesena obžaloba, načež král za poněkud nejasných okolností v roce 17 zahynul. Kappadokie byla následně přeměněna v provincii stejně jako Kommagéna, jejíž král zemřel téhož roku. Výnosy z těchto bohatých východních zemí umožnily císaři, aby snížil jednoprocentní daň z obratu na polovinu. Thrákii zachvátily po smrti tamějšího krále dynastické zmatky trvající několik let a vyžadující si jistou pozornost římských velitelů. Navzdory opětovně propukajícímu neklidu nebyly za Tiberiova života učiněny pokusy o začlenění tohoto království do římské říše. Jakmile Římané přestali usilovat o potření Germánů, rozhořely se mezi kmeny vnitřní rozbroje, jak to Tiberius předpovídal. Ačkoli zdolání Arminia zůstalo Římanům odepřeno, jejich někdejší nepřítel Marobud přišel Drusovým přičiněním o svoji doménu a musel vyhledat azyl na římské půdě.\n\nSituace na východních hranicích říše se po valnou část Tiberiova období vyvíjela pro Římany příznivě. Germanicus dosadil roku 18 v Arménii za krále římského chráněnce Artaxa III., čímž vychýlil převahu v této zemi na římskou stranu. Vztahy s Parthy se poněkud vyhrotily v důsledku smrti tohoto panovníka, když tehdejší parthský král Artabanos II. učinil roku 34 arménským vládcem svého syna Arsaka a zároveň vznesl nárok na všechna území kdysi držená Peršany. Nicméně Iberové, podporovaní Luciem Vitelliem, místodržitelem Sýrie, vypudili Arsaka z Arménie a ustavili králem prořímského pretendenta. Vitelliovi se pak podařilo dopomoci Tiridatovi III. přechodně k trůnu v Ktésifóntu.\n\nTiberius se v ekonomických záležitostech řídil svou přirozenou šetrností, takže uplatňoval poměrně přísný úsporný program, kombinovaný s jistou mírou osobní štědrosti. Tento přístup osvědčil svoji praktičnost vzhledem k výraznému poklesu finančních rezerv státu v závěru Augustova panování, ačkoli někteří historikové namítají, že uměřenějším hromaděním prostředků mohl římskému hospodářství prospět více. Císařově spořivosti a opovrhování luxusem vyhovovalo usnesení senátu z roku 16 namířené proti oblékání šatů z hedvábí a výrobě nádobí ze zlata. Ve srovnání se svým předchůdcem Tiberius znatelně zaostával v oblasti veřejné výstavby, jelikož uskutečnil jen zanedbatelné množství významnějších projektů. Místo o popularitu, již by si tím zajistil v očích lidu, usiloval spíše o naplnění pokladny. Sám nechal vybudovat pouze Augustův chrám a obnovit Pompeiovo divadlo, ovšem ani jedna z těchto staveb nebyla za jeho vlády dokončena. Vedle toho dal dostavět nebo opravit chrámy, na nichž se začalo pracovat už za Augusta. Pro vojenské účely zřídil četné silnice na Balkáně, v severní Africe a Hispánii.\n\nPrinceps se výjimečně oprostil od své hospodárnosti a několika zchudlým senátorům dorovnal jmění, aby mohli nadále požívat svého statusu. Nejznámější doklad jeho štědrosti je spojen s pustošivým zemětřesením, jež se událo roku 17 a zničilo dvanáct měst v provincii Asii. Nejvíce poničenému městu Sardy přislíbil dar ve výši jednoho milionu sesterciů a všem obcím prominul na pět let daně. Obdobně se zachoval i v roce 23 při jiné pohromě tohoto druhu. Úzkostlivě se staral o zásobování Říma obilím a při jeho úbytku subvencoval jeho cenu. Taktéž neváhal investovat státní prostředky na protiopatření bránící rozvodnění Tiberu a při opakovaných požárech města. Výši zdanění se snažil udržovat na snesitelné úrovni a usměrňoval nenasytnost správců, z nichž několik bylo souzeno pro vykořisťování a krutost v přidělených provinciích. Dle Tiberiova vlastního vyjádření \"„smí dobrý pastýř ovce stříhat, ale ne dřít z nich kůži.“\" Mezi obyvateli provincií proto požíval podstatně vyšší reputace než v Římě.\n\nV pozdějších fázích vlády začal Tiberius projevovat znepokojivý zájem o peníze a bohatství jiných senátorů. Obžaloby vznášené proti některým z nich poskytly císaři příležitost ke konfiskaci jejich jmění. První takový případ zmiňuje Tacitus v roce 24, další se vyskytly ve třicátých letech. Majetek takto odnímaný jeho vlastníkům leckdy pocházel z darů císaře. Tyto postihy mohly být zapříčiněny úbytkem drahocenných kovů, který sehrál důležitou roli ve finanční krizi roku 33. Nedostatek disponibilních prostředků vedl tehdy ke zvyšování úrokové míry, proti čemuž princeps zakročil zákonem proti lichvě. Senát nebyl schopen vypořádat se s nastalou nejistotou zaviněnou klesajícími cenami nemovitostí, načež Tiberius nařídil, aby bohatí uložili dvě třetiny své hotovosti do pozemků a dlužníci uhradili stejnou část svých závazků. Toto opatření se ale minulo účinkem a teprve uvolněním bezúročné půjčky sto milionů sesterciů na tři roky císař zažehnal vzniklou krizi. Svému nástupci zanechal obrovskou sumu peněz, jejíž výše měla činit 2,7 miliardy sesterciů.\n\nPo Germanikovi přešlo následnictví na Tiberiova vlastního syna Drusa mladšího. Pokud by Tiberius skonal, měl se Drusus stát ochráncem zájmů synů Germanika a Agrippiny starší: Nerona Caesara, Drusa Caesara a Gaia, z nichž nejstarší přeživší by po Drusovi získal vládu. Drusus mladší byl systematicky připravován na svoji budoucí roli velením v Ilýrii a dvěma konzuláty. Během trvání druhého z nich roku 21 se Tiberius stáhl do Kampánie, zatímco Drusus vyřizoval v Římě státní záležitosti. V následujícím roce se princeps rozhodl formálně stvrdit Drusovo nástupnictví udělením tribunské moci. Navzdory tomu byl Drusus zastiňován pretoriánským prefektem Luciem Aeliem Seianem, jehož vážnost nesmírně vzrostla díky Tiberiově přízni a důvěře, jež si vysloužil pro svoji oddanost, píli a nepodlézavost. Císařův komplikovaný vztah k určitým členům rodiny, zvláště k Agrippině starší, rozepře se senátem a prohlubující se izolovanost dále zvyšovaly vliv Seiana, na něhož Tiberius bezvýhradně spoléhal. Seianus navíc přemluvil císaře ke zbudování kasáren (\"Castra praetoria\") na Viminálu, do nichž soustředil pretoriánskou gardu, nacházející se předtím rozptýlená na různých místech.\n\nDrusus spatřoval v Seianovi svého konkurenta, přičemž se jen s velkou nevolí smiřoval s jeho mocí a při jednom incidentu se s ním fyzicky střetl. Nadto Drusova manželka Livilla se údajně stýkala se Seianem jako jeho milenka. Drusus se patrně netěšil příliš pevnému zdraví a měl sklony k bezuzdnému požitkářství. V roce 23 ho postihlo onemocnění, jemuž po několika dnech podlehl. Nehledě na ztrátu syna vykonával Tiberius své povinnosti jako obvykle a docházel do senátu, ačkoli vnitřně ho tato událost zdrtila. O osm let později napsala Seianova zapuzená manželka před svojí sebevraždou císaři dopis, v němž Livillu a Seiana jmenovala jako pachatele Drusova úmrtí, čehož měli docílit jedem. Dnešní historikové Seianovu účast na Drusově smrti zpochybňují, přestože pretoriánský prefekt měl nesporně silný motiv k odstranění císařova syna.\n\nKdyž Drusus mladší zemřel, Tiberius svěřil senátorům do ochrany Germanikovy syny a své vnuky Nerona Caesara a Drusa Caesara. K nelibosti jejich netrpělivé matky Agrippiny starší však císař nijak neurychlil jejich politickou kariéru. Od Germanikovy smrti vězela mezi Agrippinou a Tiberiem nesnadno překonatelná propast oboustranné nedůvěry, ještě prohlubovaná Seianovými intrikami znemožňujícími jakékoli usmíření. Seianus utvrdil císařovu podezřívavost ke snaše a jejím záměrům sérií žalob vznesených proti četným z jejích přátel a příbuzných, které prostřednictvím vybraných žalobců pohnal k soudu pro velezradu. Takovýmito kroky Tiberia postupně přiměl věřit, že Agrippina a její stoupenci jsou vůči němu nepřátelsky naladěni. Naproti tomu Agrippina byla přesvědčena, že tyto útoky podniká Tiberius, třebaže podnět k nim zavdal Seianus.\nV roce 24 byl někdejší Germanikův podřízený Gaius Silius obžalován z maiestas. Jeho manželka Sosia Galla skončila ve vyhnanství, kdežto Silius ušel jistému potrestání sebevraždou. Následujícího roku se Seianus vypořádal se svým oponentem, republikánsky smýšlejícím historikem Aulem Cremutiem Cordem. Ten se měl dopustit velezrady tím, že ve svém díle vychvaloval Marka Bruta a Gaia Cassia nazval posledním Římanem. Stále opuštěnější Agrippinu Tiberius roztrpčil rovněž odmítnutím nové svatby, neboť její manžel by se stal jeho potenciálním protivníkem. O něco dříve nevyhověl Seianově žádosti o povolení sňatku s Drusovou vdovou Livillou, v čemž sehrála svoji roli i skutečnost, že Seianus nebyl senátor, nýbrž pouhý jezdec. V roce 26 se Tiberius, znechucený a vyčerpaný poměry a vyostřujícím se sporem s Agrippinou, rozhodl trvale opustit Řím, odkud zamířil do Kampánie a posléze se usadil na obtížně přístupném ostrově Capri. Seianus od okamžiku Tiberiova odchodu zajišťoval komunikaci mezi ním a senátem, jehož členové se neodvažovali přijmout jakékoli usnesení z vlastní vůle, takže každá záležitost musela být předeslána dopisem k uvážení principovi. Císař odkázaný na Seianovo zprostředkování však záhy ztratil kontakt s realitou.\n\nJakmile Seianus zbavil Agrippinu, již klamal předstíraným přátelstvím, opory jejích spojenců, začal chystat přímý úder proti Germanikově rodině. Za tímto účelem rozvinul síť provokatérů, majících za úkol vzbudit u Agrippiny a Nerona Caesara strach, a zároveň přikázal svým špehům sledovat veškerý jejich pohyb a aktivitu. Proti Neronovi se mu podařilo získat jako donašeče i jeho mladšího bratra Drusa Caesara. Germanikova přítele Titia Sabina svedli Seianovi agenti k neuváženým řečem, v nichž kritizoval prefekta i principa, za což byl senátem odsouzen a neprodleně popraven. V roce 29 zemřela letitá Augustova vdova Livia Drusilla, jejíž vztah s Tiberiem vykazoval v závěru jejího života stále větší napětí. V Tacitově podání padla Liviinou smrtí poslední zábrana tyranii, jelikož nedlouho nato zaslal císař senátu dopis, v němž na základě Seianem dodaných informací obžaloval Agrippinu a Nerona Caesara z velezrady. Oba byli posléze uvězněni na odlehlých ostrovech: Nero na Pontii a Agrippina na Pandaterii, kam byla kdysi vyhnána její matka.\n\nPo Agrippinině vyhnanství dostihla principova nenávist předního senátora Gaia Asinia Galla, který se oženil s Vipsanií poté, co ji Tiberius zapudil. Gallus byl roku 30 pozván na Capri, kde se k němu jeho hostitel choval s falešnou vlídností. Senátoři mezitím obdrželi dopis, jímž si císař postěžoval na Galla, kvůli čemuž ho bez váhání odsoudili. Tiberius nedovolil Gallovi zemřít, nýbrž protahoval jeho utrpení další čtyři roky a záměrně ho udržoval při životě nedostatečnou stravou, než Gallus vyhladověl k smrti. Téhož roku se obětí Seianových pletich stal také Drusus Caesar. Senát ho stejně jako jeho bratra prohlásil za nepřítele státu (\"hostis\"), načež byl vsazen do podzemní kobky pod Palatinem. Jako Tiberiovi možní nástupci zbývali nyní jenom dva nezkušení mladíci, Germanikův syn Gaius, přezdívaný Caligula, a syn Drusa mladšího, Tiberius Gemellus.\n\nSeianus se na počátku třicátých let ocitl na vrcholu své moci. Tiberius ho neváhal označovat za partnera sdílícího s ním břemeno vládnutí a dovolil mu pojmout Livillu za manželku. Na jeho počest byly vztyčovány sochy a konány oběti, a i jedinci nejvíce se ho obávající a pociťující k němu nenávist mu lichotili. V roce 31 Tiberius zastával svůj pátý konzulát, přičemž si za svého kolegu v tomto úřadě zvolil právě Seiana. Někdy v této době ale císař seznal, že svému prefektovi dovolil vyrůst až příliš vysoko a ten se mu stává nebezpečným soupeřem. Důkazy o Seianových zločinech se Tiberiovi údajně donesly v psaní od Caligulovy babičky Antonie mladší, následkem čehož mělo v císaři vzklíčit vážné podezření. To se odrazilo i v proměnlivém obsahu dopisů zasílaných z Capri, v nichž kolísal ve svém mínění o Seianovi, jehož jednou vyzdvihoval, podruhé káral. Zneklidněného Seiana ještě více znepokojilo císařem iniciované zastavení procesu proti jednomu z jeho protivníků. Tiberius taktéž zakázal přinášet oběti jakémukoli žijícímu člověku. Seianovy vzrůstající obavy zaplašil šířenými zvěstmi o tom, že se mu chystá udělit tribunskou moc.\nPo několikaměsíčním váhání se Tiberius v říjnu 31 odhodlal k zákroku proti Seianovi. Za tímto účelem vyslal z Capri do Říma Quinta Naevia Sutoria Macrona, pověřeného hodností pretoriánského prefekta. Macro se 18. října setkal krátce před sezením senátu na Palatinu se Seianem, jehož potěšil zprávou o chystaném povýšení. Následně odvolal pretoriány hlídající Apollónův chrám, vyhrazený pro zasedání, a nahradil je spolehlivějšími vigily. Poté si pospíšil do kasáren pretoriánů, jimž se prokázal jako jejich nový velitel a příslibem donativů si zabezpečil jejich loajalitu. V chrámu byl udiveným senátorům přečten dlouhý a mnohoslovný dopis od Tiberia, v němž princeps vznesl řadu nicotných stížností proti Seianovi a nakonec žádal o jeho uvěznění. Senát, povzbuzený reakcí davu spontánně se radujícího z pádu všemocného pretoriánského prefekta, odsoudil Seiana k smrti a ještě téhož dne byl rozsudek bezodkladně vykonán.\n\nTiberius ve své autobiografii vysvětloval potrestání Seiana zjištěním, že pretoriánský prefekt přivodil záhubu Germanikovým dětem. Suetonius toto tvrzení vyvrací poukazem na to, že Nero Caesar byl popraven teprve v době, kdy Tiberius začal o Seianovi pochybovat. Podle oficiální verze spočívala jeho vina ve strojení úkladů plánováním vraždy Tiberia a Caliguly. Současní badatelé neshledávají ovšem možnost, že by Seianus usiloval o Tiberiovo zavraždění, za příliš pravděpodobnou, neboť jeho pozice závisela na principově přízni. Jestliže by se pokusil císaře sesadit a chopit se vlády, většina římského lidu by opovrhovaného a nemilovaného Seiana nepřijala. Krom toho se nemohl opřít ani o podporu aristokracie a armády. Případná konspirace proti Tiberiovi mohla být tedy posledním zoufalým činem, když se císař zjevně odvrátil od svého oblíbence. Seianovu jedinou příležitost k získání absolutní moci představovalo jeho ustanovení ochráncem Gemella jako budoucího císaře, spiknutí s cílem odstranit Caligulu se tudíž zdá být věrohodnější variantou.\n\nPo Seianově smrti se na jeho stoupence a příbuzné rozpoutal v Římě hon, pustošící město několik dalších týdnů. Během nastalých nepokojů zlynčoval běsnící lid některé z jeho příznivců, zatímco rozzuření pretoriáni drancovali majetek svého bývalého velitele, aby ze sebe smyli podezření z náklonnosti k němu. Mnozí lidé byli odsouzeni, jiní spáchali sebevraždu. Seianova zkáza postihla rovněž jeho syny a dceru, kteří brutálně zahynuli na popravišti. Prefektova někdejší manželka Apicata označila v dopise, určeném císaři, Livillu a svého chotě za vrahy Drusa mladšího a vzápětí skončila svůj život vlastní rukou. Livillu uvrhla její matka Antonie mladší do domácího vězení, v němž ji nechala vyhladovět. Tiberius byl dlouho svírán nejistotou ohledně zdaru Macronovy akce a měl proto přichystáno loďstvo pro případ úniku. Ani Macronův úspěch však neulehčil Tiberiově mysli, roztrpčené navíc předsmrtným sdělením Seianovy manželky. Sklíčen zjištěnými skutečnostmi a neschopen komukoli důvěřovat nevycházel prý dlouhé měsíce ze své rezidence.\n\nPoslední léta Tiberiovy vlády probíhala ve znamení soudních procesů převážně s jedinci podezřelými z velezrady kvůli zapojení do Seianových plánů. Odsouzena byla řada senátorů a jezdců, jejichž zločin leckdy tkvěl ve snaze domoci se přízně císařova dlouholetého nejbližšího společníka a přítele. Tiberiovi, děsícímu se konspirace a podezřívavějšímu více než kdy dříve, postačoval sebemenší doklad jakéhokoli spojení se Seianem jako důvod ke stíhání. Popravy postihovaly i ženy truchlící nad ztrátou svých příbuzných a výrazně vzrostl také počet sebevražd. Tacitův popis tehdejších událostí sestává z výčtu desítek obětí režimu a i nynější badatelé připouštějí, že v tomto období nastala skutečná vláda teroru umocněná Tiberiovou nepředvídatelností. Všeobecnou atmosféru strachu a intrik dále rozdmýchávali Macro a Caligula, využívající ji k odstraňování svých oponentů. Někteří muži, jimž se podařilo zachránit před Seianovou nenávistí, podlehli Macronovi, jenž se nakonec ukázal ukrutnější než Seianus. V roce 33 zahynul ve vězení Drusus Caesar, jemuž byla odpírána výživa. Nedlouho po něm se Agrippina starší dobrovolně připravila o život, ačkoli nelze vyloučit smrt z nedostatku potravy.\nTiberius se opakovaně vydával ze svého ústraní do Říma, nicméně v nevelké vzdálenosti od města vždy přerušil svoji cestu a obrátil se nazpět. Po zbytek života se zdržoval ponejvíce v osamělém odloučení na Capri. Jeho izolace a nepřátelství lidu daly vzniknout hojným a těžko prokazatelným pomluvám o neobvyklých císařových sexuálních zálibách. Antičtí dějepisci neopomněli vylíčit různé druhy perverzností, jimž se měl oddávat. Ve věci nástupnictví nepreferoval žádného ze svých dvou zbývajících vnuků. Caligula, na něhož přešla otcova popularita, měl na své straně Macrona a započal už veřejnou dráhu, což činilo jeho šance na získání trůnu pravděpodobnější. Přesto oplýval zjevnými vadami charakteru, jichž si Tiberius dobře povšiml. Naproti tomu Gemellus i přes určité pochybnosti pocházel z jeho vlastní krve, každopádně byl o sedm let mladší než Caligula. Ve svých úvahách se císař zaobíral dokonce i svým synovcem Claudiem. \n\nPři návratu na Capri Tiberius v březnu 37 v Kampánii onemocněl. Svůj neuspokojivý zdravotní stav nejprve skrýval, posléze se odebral do své vily ve městě Misenum a zde 16. března téhož roku za poněkud záhadných okolností skonal. Tacitus uvádí, že u něho došlo k zastavení dechu, z čehož se usuzovalo na jeho smrt. Caligula už měl přijímat blahopřání k vládě, když Tiberius znovu nabyl vědomí a dožadoval se stravy. Princ upadl do rozpaků a obával se trestu, avšak Macro duchapřítomně nařídil zadusit císaře velkým množstvím pokrývek. Obdobně líčí tuto událost i Cassius Dio, podle něhož prý Tiberia udusil sám Caligula s Macronovou pomocí. Suetonius podává několik možných verzí jeho úmrtí a mimo jiné cituje Seneku staršího zmiňujícího se o tom, že císař ležel dlouho bez pohnutí, potom volal své služebníky. Jelikož se nikdo nehlásil, pokusil se vstát, načež zkolaboval a zemřel. Současní historikové považují Senekovo líčení Tiberiových posledních okamžiku za nejhodnověrnější.\n\nJakmile se roznesla zpráva o principově smrti, v Římě naplno propukla radost lidu, prahnoucího po tom vhodit jeho mrtvolu do Tibery. Navzdory tomu bylo Tiberiovo tělo vojáky řádně dopraveno z Misena do hlavního města. V senátu byla přečtena poslední vůle zemřelého, v níž ustavil svými dědici rovným dílem Caligulu a Gemella. Konzulové, jak bylo předem dojednáno, prohlásili závěť za neplatnou s odůvodněním, že v době pořízení nebyl její vyhotovitel duševně zdráv. Caligula senátory vyzval, aby prohlásili mrtvého císaře za boha. Protože ale tento návrh nijak neprosazoval, zůstala deifikace Tiberiovi odepřena stejně jako ostatní pocty přiznané kdysi Augustovi. Caligula mu dopřál pouze státní pohřeb, po němž byly jeho spálené ostatky uloženy do Augustova mauzolea.\n\nDochované prameny, pocházející převážně od autorů senátorské historiografie, vykreslují Tiberia jako tyranského a pokryteckého jedince. Toto hodnocení bylo převzato ze starších, dnes už ztracených historických prací. Nejpodrobnější popis Tiberiova období obsahují Tacitovy \"Letopisy\", jejichž prvních šest knih se věnuje tomuto císaři. Tacitus podává nanejvýš negativní obraz Tiberia, který měl v různých stádiích vlády postupně odkrývat svoji zavrženíhodnou povahu. Jeho vstřícnost vůči senátu, již dával průchod v počátcích panování, odsuzuje jako projevy licoměrnosti. Podstatná část líčení se zabývá velezrádnými procesy, zásadně ovlivňujícími Tacitovo nepřátelské vnímání Tiberia. Suetonius se soustředí především na různé anekdoty, jimiž poukazuje na četné Tiberiovy nectnosti a na jeho údajnou zhýralost na Capri. Na druhou stranu oceňuje principovy činy v úvodu jeho panování a vyzvedává jeho umírněnost. Cassius Dio navazuje na Tacita zdůrazňováním Tiberiovy neupřímnosti a přetvářky. Naproti tomu Velleius Paterculus, současník císaře a jeho podřízený, ho zahrnuje přehnanou chválou. Vedle těchto čtyř autorů nabízejí cenné informace rovněž díla obou Seneků, Valeria Maxima, Plinia staršího nebo Flavia Josepha.\n\nNovodobí historikové zaujali k Tiberiovi smířlivější stanovisko než jejich antičtí předchůdci. Od 19. století probíhaly intenzivní snahy o jeho rehabilitaci, završené roku 1960 v posmrtně vydaném císařově životopise od Ernsta Kornemanna. V souladu s moderním vyváženějším přístupem je uznáván Tiberiův nesporný přínos spočívající v udržení míru, díky čemuž konsolidoval a upevnil římskou říši, značně rozšířenou výboji za Augusta. Místo podnikání nákladných zahraničních tažení užíval raději diplomatických prostředků a hrozeb vojenskou silou. Při nakládání s financemi si počínal mimořádně hospodárně a v císařské pokladně zanechal pozoruhodnou sumu téměř tří miliard sesterciů. Ve vnitřní politice zastával dva protichůdné koncepty: lpění na Augustem vytvořené formě vlády a omezení své role při řízení státu ve prospěch senátu. Zamezením inovací stávajícího zřízení dosáhl naplnění prvního cíle, ovšem jeho záměr nastolit vládu senátu naprosto ztroskotal. Tento neúspěch posléze fakticky uznal svým odchodem na Capri. Tiberiovo prosazování republikánských zásad se ocitalo v trvalém rozporu s neustálou obavou o vlastní bezpečí, závisejícím na uchování statusu principa. Snaha poskytnout senátu širší svobodu při rozhodování o státních záležitostech narazila na autokratickou povahu principátu zvýrazněnou některými císařovými nepříznivými osobnostními rysy a oportunismem ambiciózních jedinců, což oslabilo a demoralizovalo vedoucí vrstvy římské společnosti, jejichž apatie otevřela dveře Caligulově despocii.\n\nDo Tiberiovy vlády spadá působení Ježíše Krista, ukřižovaného v Judeji tamějším římským místodržitelem Pontiem Pilatem. V Kristových kázáních se vícekrát vyskytuje výraz „císař“, aniž by byl přímo jmenován Tiberius. Kupříkladu mincí, již Kristus radil odevzdat císaři, byl zřejmě denár s Tiberiovou podobiznou. Jeho jméno je v Novém zákoně výslovně uvedeno jen jednou, a to v Lukášově evangeliu. Samotné Kristovo ukřižování, které se událo nejspíše roku 30, nevzbudilo v soudobém Římě žádný ohlas, neboť Judea se tehdy považovala za klidnou provincii. Tacitus se v části svého díla vyhrazenému Tiberiovi o Kristovi nijak nezmiňuje, nicméně připomíná jeho smrt při líčení poprav křesťanů za Nerona. Křesťanský historik Eusebios z Kaisareie ve svých Církevních dějinách poznamenává, že římský senát odmítl uznat křesťanského Boha, avšak Tiberius křesťany nijak nepronásledoval, čímž umožnil šíření jejich víry.\n\nNa Palatinu se nacházel Tiberiův palác, jehož rozvaliny jsou patrné až do současnosti. V Římě nebyla za jeho panování zhotovena takřka žádná významnější veřejná stavba s výjimkou chrámu věnovaného Augustovi a obnoveného Pompeiova divadla, přičemž obě tyto budovy byly dokončeny až za Caliguly. Vedle toho se zachovaly pozůstatky Tiberiovy vily ve Sperlonze včetně uměle vytvořené sluje, v níž bylo nalezeno několik rhodských plastik, a Villy Iovis na Capri. Tacitus popisuje, že komplex na Capri původně zahrnoval dvanáct velkých vil různých jmen, z nichž Villa Iovis byla nejrozsáhlejší. Tiberius odmítal, aby byl uctíván jako živoucí bůh, a pouze v maloasijské Smyrně dovolil zřídit jediný chrám k uctívání své osoby. Město Tiberias, ležící na západním pobřeží Galilejského jezera, nechal Herodes Antipas pojmenovat na Tiberiovu počest.\n\nTiberiova poněkud záhadná osobnost se promítla i do některých novodobých literárních a filmových děl, třebaže v nich náležela jeho postavě často spíše vedlejší úloha. Gerhart Hauptmann vytvořil v roce 1884 drama nazvané \"Das Erbe des Tiberius\". O několik málo let dříve sepsal Julius Grosse drama \"Tiberius\". Mezi historickými romány vynikají zvláště knihy \"Já, Claudius\" od Roberta Gravese a \"Po nás potopa\" od Josefa Tomana. Postava Tiberia se objevila také v epickém filmu \"Roucho\", natočeném v roce 1953. Druhý římský císař se vyskytuje i ve filmech s novozákonní tematikou, jako byl \"Ben Hur\". V televizním zpracování Gravesova románu ho ztvárnil George Baker. Ve filmu \"Caligula\" se v roli Tiberia, znázorněného jako ukrutného a zvrhlého starce, představil herec Peter O'Toole. Obdobně byl zpodobněn také v miniseriálu \"Anno Domini\".\n\n\n\n\n"}
{"id": "60461", "url": "https://cs.wikipedia.org/wiki?curid=60461", "title": "Filozofická fakulta Univerzity Karlovy", "text": "Filozofická fakulta Univerzity Karlovy\n\nFilozofická fakulta Univerzity Karlovy (FF UK) v Praze, založená jako jedna ze čtyř původních fakult pražské univerzity z roku 1348 (zpočátku označovaná jako fakulta svobodných umění neboli artistická fakulta), je tradičním centrem české vzdělanosti a z hlediska vědeckého výkonu nejvýznamnější humanitní institucí v Česku. Ve více než sedmdesáti oborech druhé největší české fakulty studuje přes 8000 studentů vyučovaných 700 pedagogy, mezi něž patří světové osobnosti jako překladatel Martin Hilský, teolog Tomáš Halík a egyptolog Miroslav Verner. V minulosti zde působil například Jan Hus, Tomáš Garrigue Masaryk, Edvard Beneš, Jan Patočka, Ernst Mach či Albert Einstein.\n\nPražská filozofická fakulta je zároveň jednou z mála fakult v Česku, na jejímž vedení se výrazně podílejí i studenti. Ti tvoří téměř polovinu volených zástupců Akademického senátu FF UK a sdružují se do více než třiceti aktivních studentských spolků a iniciativ.\n\nPod názvem fakulta svobodných umění byla založena Karlem IV. 7. dubna 1348 jako jedna ze čtyř původních fakult Univerzity Karlovy v Praze. Označení „filozofická“ v názvu souvisí se skutečností, že v minulosti byla filosofie chápána šířeji než dnes, a to ve smyslu věda nebo láska k moudrosti. V tehdejší době bylo zvykem absolvovat nejprve fakultu svobodných umění, na níž se studenti vzdělávali především v rétorice a filosofii. Proto se fakulta záhy stala nejpočetnější součástí univerzity a již v roce 1366 věnoval císař Karel IV. mistrům svobodných umění první pražskou kolej – Karolinum.\n\nPo husitských válkách se stala fakulta svobodných umění na dvě století jádrem celé univerzity. Od 17. století se začala oficiálně nazývat Filozofickou fakultou a až do poloviny 19. století poskytovala průpravné vyšší vzdělání pro budoucí studenty jiných fakult. Bylo zde možno studovat kromě filozofie také estetické nauky, pedagogiku, matematiku, astronomii, přírodní vědy, inženýrské vědy, ekonomii a historii. V 19. století se začaly kromě orientalistiky, archeologie a religionistiky významně rozvíjet i velké filologické obory jako český jazyk, italština, francouzština, angličtina a hebrejština. Po liberalizaci výuky v druhé polovině 19. století se podařilo v roce 1897 otevřít studijní obory filozofické fakulty i ženám.\nI přes rozdělení univerzity na českou a německou v roce 1882 a osamostatnění přírodovědecké fakulty v roce 1920 hrála fakulta v rámci celé univerzity klíčovou roli, a to až do uzavření školy nacistickými okupanty v roce 1939, jež bylo spojeno s perzekucí učitelů a studentů. Po osvobození v roce 1945 zažila FF UK několik plodných let, která byla v roce 1948 násilně ukončena nástupem komunistického režimu, po němž prestiž školy kvůli nucenému odchodu desítek vynikajících pedagogů a zavedení marxisticko-leninských předmětů poklesla. V šedesátých letech se fakulta pomalu začala otvírat význačným osobnostem své doby, avšak reformní proces zastavila sovětská okupace v roce 1968 a následná normalizace československé společnosti. Proti pasivitě a konformitě většiny českého národa protestoval sebeupálením student této fakulty Jan Palach. Až po porážce komunistického režimu a odchodu jeho kompromitovaných exponentů v roce 1989 se fakulta znovu etablovala jako jeden z nejprestižnějších vysokoškolských ústavů v České republice. Díky své téměř sedmisetleté tradici, úspěšné vědecké a pedagogické činnosti a šíři studijních oborů má FF UK vynikající jméno i v mezinárodním měřítku.\n\nZa sedm století existence FF UK prošly jejími přednáškovými sály desítky výrazných osobností, ať již v roli děkanů, pedagogů či studentů.\nZe současných osobností české kulturní scény zde studovali spisovatelé Vít Kremlička, Michal Viewegh, Miloš Urban, Radka Denemarková, Petra Hůlová či hudební skladatel Miroslav Srnka. FF UK absolvovala i ombudsmanka Anna Šabatová a předsedkyně Akreditační komise ČR politoložka Vladimíra Dvořáková.\n\nVelikostí své akademické obce fakulta předčí i většinu českých vysokých škol. Drží primát co do počtu studijních oborů, z nichž však většinu studuje relativně malý počet posluchačů v řádu desítek, někdy i jednotek. Tyto malé obory jako arabistika, íránistika, turkologie, koreanistika, logika či estetika jsou vyučovány na specializovaných pracovištích špičkové úrovně. Hloubková výuka tak pestré palety malých oborů nemá na jiných fakultách v České republice obdobu.\n\nFF UK je zároveň jedinou fakultou v Evropě, na které se učí všechny jazyky, kterými se mluví v členských zemích Evropské unie. Vedle obecně nejrozšířenějších germánských, románských a slovanských jazyků zde lze studovat africké jazyky, albánštinu, bengálštinu, hebrejštinu, hindštinu, japonštinu, mongolštinu, vietnamštinu či sanskrt. Absolventi těchto oborů se uplatňují v diplomatických a tlumočnických službách.\n\nMezi hlavní a podle počtu studentů největší obory patří velké filologie (bohemistika, anglistika, germanistika, hispanistika, romanistika), historie a filozofie. Vedle toho nabízí FF UK široké spektrum disciplín od tradiční filozofie, religionistiky, logiky a estetiky po pedagogiku, psychologii, sociologii, politologii, andragogiku, divadelní a filmovou vědu až po progresivní studia nových médií.\n\nDíky četným mezinárodním výměnným programům tráví řada studentů část svého studia v zahraničí. Stejně tak přijíždí každý rok několik stovek zahraničních studentů. Mezi tyto programy patří např. Erasmus, CEEPUS, Visegrádský fond, DAAD, Aktion, vládní stipendia či řada bilaterálních smluv.\n\nV souvislosti s tzv. třetí rolí univerzity považuje FF UK za svoji společenskou roli kromě výuky a výzkumu také přispívání do aktuální veřejné debaty svými odborníky a výzkumem. Pořádá proto řadu workshopů, přednášek a festivalů pro širokou veřejnost, žáky základních a středních škol či seniory:\nS veřejností na její půdě debatovali osobnosti jako dalajláma, Madeleine Albrightová, čínský disident Aj Wej-Wej či ruský historik Andrej Zubov.\n\nNa FF UK působí kolem třiceti studentských spolků a iniciativ. Studentský život zde má silnou a dlouhou tradici. FF UK je ostatně jedinou fakultou v ČR, kde studenti tvoří polovinu složení akademického senátu, a mohou tak výrazně ovlivňovat nejen dění na fakultě, ale i její řízení.\n\nPřímo na fakultní půdě působí Studentská rada, která je v podstatě výkonným orgánem občanského sdružení Studentský fond FF UK, kterou založili studentští účastníci revolučních událostí v roce 1989. Toto sdružení se snaží o zpestření studentského života a často zastupuje studenty fakulty při jednání s jejím vedením, popř. s univerzitou. Radní pravidelně finančně podporují vybrané studentské projekty jako časopisy, divadelní spolky, festivaly a veřejné přednáškové cykly. Každoročně vydávají brožuru OFFŠEM pro studenty prvních ročníků, jak se zorientovat na fakultě. Rovněž připravují lekci FAUST (Fakultní uvítání studentů), na jehož konci jsou prváci svérázným způsobem přijati na akademickou půdu.\n\n\n\n"}
{"id": "60462", "url": "https://cs.wikipedia.org/wiki?curid=60462", "title": "Josef Pfitzner", "text": "Josef Pfitzner\n\nJosef Pfitzner (24. března 1901 Petrovice u Krnova – 6. září 1945 Praha) byl historik a protektorátní náměstek pražského primátora německé národnosti. Po druhé světové válce byl odsouzen a popraven.\n\nNarodil se v rodině ševce ve slezské vesnici Petrovice u Krnova. Po dokončení gymnázia v Opavě studoval historii na Německé univerzitě v Praze. V roce 1930 se stal profesorem na téže univerzitě na katedře východoevropských dějin. S manželkou Elisabeth měl dva syny. Starší Wolfi strávil první léta u babičky ve Znojmě, od Pfitznera měl nařízeno, aby si místo pohádek četl nacistické spisy. Mladší syn Geri se narodil teprve v roce 1943. Vřelý vztah měl k rodným Petrovicím a jejich obyvatelům. Také měl velice rád přírodu.\n\nMluvil plynně česky a již během svého studia navštěvoval semináře Josefa Pekaře. O jeho vřelých vztazích k Pekařovi i k ostatním českým historikům hovoří skutečnost, že jeho meziválečné publikace byly pravidelně recenzovány v Pekařově \"Českém časopisu historickém\". Pekař jej nazýval česko-německým historikem a oceňoval jeho práce. On se naopak snažil seznámit německou odbornou společnost s českou historiografickou produkcí. To ocenil i profesor Josef Šusta. Zdeněk Kalista ve svých memoárech píše, že sám Tomáš Garrigue Masaryk jej považoval za sudetského Němce, který napomáhá k posílení česko-německého historického povědomí a přispívá k upevnění Československé republiky.\n\nVše se však obrátilo v druhé polovině 30. let, kdy vstoupil do SdP oslněn jejím vítězstvím ve volbách. V Henleinovi spatřoval legitimátora „myšlenky sjednocení sudetoněmeckého národního společenství“. Po předběžných rozhovorech s K. H. Frankem začal pracovat na knize \"Sudetendeutsche Einheitsbewegung\", kterou věnoval Henleinovi. K. H. Frank byl tehdy ještě karlovarským knihkupcem, poslancem za SdP a šéfem jejího nakladatelství. Pfitzner se zřejmě kochal myšlenkou politické kariéry v SdP. V roce 1936 knihu dokončil a odevzdal k vydání. To však bylo pozastaveno kvůli výhradám k určitým pasážím, které musel opravit; kniha vyšla r. 1937.\n\nDefinitivní rozkol s českými historiky znamenalo otištění dvou dopisů od Josefa Pekaře v novinách SdP \"Die Zeit\" dne 23. ledna 1937. Snažil se jimi dokázat Pekařovy antisemitské postoje a sympatie k sudetoněmeckému pronacistickému hnutí. Česká odborná veřejnost dobře věděla, že Josefa Pekaře ke konci života již opouštěly duševní síly, a tento čin považovala za hyenismus.\n\nPrvní veřejnou funkci získal až v roce 1938; po obecních volbách v tomto roce se stal členem zastupitelstva města Prahy. Dne 16. března 1939 vítal Adolfa Hitlera na Pražském hradě. Pfitzner byl jmenován vládním komisařem ve správě Prahy s titulem náměstka primátora, kterým ponechali JUDr. Otakara Klapku. Dne 11. prosince 1939 bylo jejich postavení právně upraveno. Pfitzner měl být o všem informován a měl právo spolupodpisu s primátorem. Od ledna 1940 pravidelně posílal situační zprávy státnímu tajemníkovi K. H. Frankovi.\n\nVelkou výhodou J. Pfitznera bylo, že dobře znal české prostředí. Počátkem roku 1940 vyvolal první otevřené konflikty s primátorem Klapkou a s lidmi z jeho nejbližšího okolí. Záminkou byla Klapkova účast na Němci nepovolených vzpomínkových akcích. Pfitzner si chtěl ideologicky podmanit Prahu (napsal spisek \"Das tausenjährige Prag\", 1940), což byl další důvod ke svárům s Čechy. Kontroloval veškeré publikace vydávané o Praze a několik jich zakázal vydat. Inicioval také přeškolení a přezkoušení pražských turistických průvodců. Napsal monografii \"Kaiser Karl IV.\" (1938), pohoršovalo ho, jak se Češi dívají na postavu Karla IV. Celé pojetí Palackého dějin vnímal jako scestné (podle něj se Češi chlubí cizím peřím, přivlastňují si totiž skutky Němců). Snažil se z Prahy odstranit vše, co podporovalo českou národní hrdost, a samozřejmě židovské pomníky (např. socha Rabiho Löwa z Mariánského náměstí a socha Mojžíše z Pařížské třídy byly odstraněny do 10. března 1940). Proti odstranění pomníku francouzského historika Ernesta Denise se postavil primátor Klapka a Pfitzner byl nucen věc postoupit zemskému prezidentovi. Ten ovšem musel pod nátlakem souhlasit a i tento pomník byl v noci z 20. na 21. dubna 1940 odstraněn. Pfitzner chtěl odstranit i Wilsonův památník, ovšem ten byl odstraněn až po vstupu USA do války. Inicioval také vznik komise, která měla změnit pražský městský znak z roku 1927 a ve které měl sám zasedat. (Z původního znaku byl převzat pouze znakový štít.) Pfitzner také nařídil přezkoumat veškeré nápisy na českých památnících a pamětních deskách. V dubnu 1940 byl vypracován seznam ulic, které se mají přejmenovat. Primátor Klapka doslovným lpěním na předpisech a průtahy zdržoval odstraňování pomníků, přejmenování ulic či zavedení němčiny jako úřední řeči na magistrátu, což vyvolávalo další rozpory s Pfitznerem. (Díky neprůhlednosti starých norem a nových nařízení se Němcům nedařilo zavést do pražského magistrátu němčinu, a proto byli němečtí úředníci nuceni jednat a psát zprávy v češtině. Despekt českých úředníků zašel tak daleko, že s Pfitznerem jednali výhradně česky.) Od počátku roku 1940 si Pfitzner v téměř každé měsíční situační zprávě na Klapku stěžoval.\n\nKdyž čeští úředníci začali úmyslně zdržovat poněmčování pražských ulic, dal Klapkovi najevo nespokojenost i K. H. Frank a vyhrožoval mu deportací do koncentračního tábora. Dne 9. července 1940 byl Otakar Klapka po výpovědích mučených vězňů z odboje i se svými spolupracovníky zatčen a všichni byli za intenzivní spolupráci s odbojem popraveni. Pfitzner se domníval, že konečně přišla jeho šance, a navrhl ustanovit v Praze německého i českého primátora, přičemž německý primátor by měl konečné slovo a právo veta. Jeho návrhy však zůstaly bez odezvy a na Klapkovo místo byl jmenován JUDr. Alois Říha.\n\nDne 27. září 1941 byl do funkce zastupujícího říšského protektora jmenován Reinhard Heydrich, kterého Pfitzner obdivoval a snažil se mu zalíbit. Dne 5. prosince 1941 konzultoval Heydrich s K. H. Frankem personální změny na vyšších místech. Heydrichovi se však Pfitzner patrně nezamlouval. O Pfitznerových intelektuálních postojích měl nevalné mínění i Joseph Goebbels, který nechal zničit jeho dějiny Polska (Grosse Weltgeschichte Polen, 1939). K takovému postoji se přidali i další (např. SS-Sturmbannführer Walter Jacobi a šéf pražského gestapa Horst Böhme). Pfitzner cítil, že jeho pozice je ohrožena, a začal hledat podporu. Byl přijat Frankem, který jej uklidňoval tím, že mu bude umožněn důstojný odchod a místo profesora na univerzitě v Královci nebo Berlíně. Pfitzner hledal oporu také u sudetoněmeckých nacistů (Franz Mai, Konstantin Hösse, Alfred Buntru) a napsal i Henleinovi. Dne 27. května 1942 byl při operaci Anthropoid zraněn Heydrich a 4. června 1942 na následky zranění zemřel. Pfitzner opět cítil svoji šanci, aktivně se účastnil všech akcí spojených s Heydrichovou smrtí a horlivě jej oplakával. Za měsíc se však již opět mluvilo o jeho odchodu. Fuchs mu nabízel místo profesora na univerzitě ve Štýrském Hradci, to však bylo pro Pfitznera málo. Frank mu slíbil důstojný odchod, což pro něj znamenalo být profesorem v Berlíně nebo rektorem na univerzitě v Praze atd. Jedinou oporou mu v této době byli pražští příslušníci SA.\n\nFrank se obrátil s prosbou do Berlína, aby Pfitznera povolali na některou z říšských univerzit. Říšský ministr výchovy Mentzel však odpověděl, že pro člověka takových kvalit nemá žádné dostačující místo, a navrhl, aby byl Pfitznerovi zadán nějaký „výzkumný úkol v rámci ministerstva pro východ“. Připomněl navíc jeho neoblíbenost. Frank se tedy obrátil na ministra pro východ Alfreda Rosenberga. Rosenberg však neodpověděl a Frank ponechal Pfitznera ve funkci. Upustil také od myšlenky, že místo primátora obsadí Němcem.\n\nTato situace otřásla Pfitznerovou osobní autoritou natolik, že se primátor Říha začal chovat jako jeho předchůdce a zarputile se Pfitznerovi snažil ve všem odporovat. Pfitzner se poté stával stále skromnějším a nenápadnějším. Stále však neotřesitelně věřil Hitlerovi a Říši a nepřipouštěl si, že by Německo mohlo válku prohrát. Rodinu poslal do Rakouska teprve v dubnu 1945 a sám zůstal v Čechách.\n\nDne 8. května Pfitzner uposlechl pokynu pražského vojenského velitele k všeobecné evakuaci. V západních Čechách byl zajat Američany a internován. Dne 21. května byl předán policii. O necelé tři měsíce později sepsal úvahu o zhroucení Německa. Při výsleších vystupoval sebejistě a jako nacionálně orientovaný Němec. Distancoval se od SS a hájil se tím, že jednal nesvobodně a pod nátlakem. Dr. Emil Franzel jej popsal slovy „přehnaně sebevědomý, ironický, dobrý řečník“ s tím, že ve funkci náměstka primátora byl „nucen vystupovat jako fanatický nacista a měl hodně nepřátel“. Pracoval oddaně, nesledoval vlastní finanční prospěch a totéž očekával od všech Němců. Zřejmě proto nebyl oblíbený. Vzhledem ke své víře se necítil vinen.\n\nV žalobě z 1. září 1945, kterou sepsal JUDr. Jaroslav Drábek, se nehovořilo o opakovaném udávání primátora Otakara Klapky, ale o Pfitznerově činnosti v SdP a NSDAP, jež vedla k odstoupení pohraničních oblastí Československa, ničení majetku města Prahy a cílené germanizaci centra hlavního města.\n\nMimořádný lidový soud v Praze shledal Pfitznera vinným trestnými činy dle § 1, 2 a 6 dekretu presidenta republiky ze dne 19. června 1945, o potrestání nacistických zločinců, zrádců a jejich pomahačů a o mimořádných lidových soudech, tzv. velkého retribučního dekretu, a vynesl rozsudek smrti. Jeho poprava proběhla veřejně dne 6. září 1945 na Soudním náměstí na Pankráci.\n\n"}
{"id": "60463", "url": "https://cs.wikipedia.org/wiki?curid=60463", "title": "Bezpečnostní informační služba", "text": "Bezpečnostní informační služba\n\nBezpečnostní informační služba (BIS) je česká ozbrojená zpravodajská služba s vnitřním polem působnosti (kontrarozvědka). Tento bezpečnostní sbor získává, shromažďuje a vyhodnocuje informace důležité pro bezpečnost, ochranu ústavního zřízení, demokratických principů a významných ekonomických zájmů České republiky. Bezpečnostní informační služba vznikla 30. července 1994 na základě zákona č. 154/1994 Sb., o Bezpečnostní informační službě. Předchůdcem BIS byla v letech 1992–1994 Bezpečnostní informační služba České republiky (BIS ČR).\n\nZa činnost BIS odpovídá vláda České republiky, která zároveň koordinuje její činnost. Oprávnění ukládat úkoly službě v mezích její působnosti náleží i prezidentu republiky s vědomím vlády. BIS nespadá pod žádné ministerstvo, je samostatným státním úřadem. Rozpočet služby je přímou součástí státního rozpočtu, v roce 2017 dosáhly reálné výdaje výše 1,65 miliardy Kč.\n\nPříslušníci BIS jsou ve služebním poměru, který upravuje zákon č. 361/2003 Sb., o služebním poměru příslušníků bezpečnostních sborů. BIS měla v roce 2019 přibližně 1000 zaměstnanců. V čele Bezpečnostní informační služby stojí ředitel, kterým je od roku 2016 Michal Koudelka.\n\nV demokratickém Československu počátku 90. let 20. století fungovala od roku 1991 kontrarozvědná Federální bezpečnostní informační služba (FBIS). Vzhledem k rozpadu státu koncem roku 1992 zanikla i tato organizace. V Česku se jejím nástupcem stala nově zřízená Bezpečnostní informační služba České republiky (BIS ČR), která vznikla dne 24. listopadu 1992 na základě zákona České národní rady č. 527/1992 Sb., o Bezpečnostní informační službě České republiky. Tento právní předpis byl koncipován pouze jako dočasný, neboť jeho platnost byla omezena do konce roku 1993. Tehdy byla novelou č. 316/1993 Sb. prodloužena platnost zákona o BIS ČR o sedm měsíců, do 31. července 1994.\n\nDefinitivní podobu české kontrarozvědky přinesl zákon č. 153/1994 Sb., o zpravodajských službách České republiky, a zákon č. 154/1994 Sb., o Bezpečnostní informační službě, které byly Parlamentem České republiky schváleny 7. července 1994. S nabytím účinnosti těchto předpisů 30. července 1994 vznikla k tomuto dni Bezpečnostní informační služba (BIS), coby nástupce BIS ČR a české části FBIS.\n\nZ povahy své práce a kvůli přísné ochraně identity svých zdrojů může zpravodajská služba informovat o své činnosti veřejnost velmi omezeně. Přesto existuje několik výjimek, které se dostaly do veřejného prostoru a byly službou s odstupem času potvrzeny.\n\nInstruktoři BIS učí v rámci projektu Riders řídit vozidla v krizových situacích. Jejich žáky jsou příslušníci z ostatních českých ozbrojených složek, především z policie a armády. V roce 2019 fungovala spolupráce už dvacet let.\n\nPolicie zajistila v dubnu 2003, krátce po vypuknutí války v Iráku, na základě informací BIS na irácké ambasádě ruční protitankový granátomet RPG-7, čtyři útočné pušky AK-47, dva samopaly, jedenáct pistolí a tisíce kusů střeliva. Podle BIS mohly být zbraně zneužity k útoku na sídlo rádia Svobodná Evropa, které sídlilo v Praze v budově bývalého Federálního shromáždění a o které se irácké tajné služby zajímaly dlouhodobě.\n\nŘeditel BIS Michal Koudelka v říjnu 2019 na bezpečnostní konferenci v Poslanecké sněmovně oznámil, že služba ve spolupráci s Národní centrálou proti organizovanému zločinu v roce 2018 odhalila a rozbila síť, kterou v Česku vytvářela ruská zpravodajská služba FSB.\n\nŘeditel BIS Michal Koudelka obdržel v březnu 2019 od CIA Tenetovu cenu za zahraniční spolupráci. Koudelka uvedl, že „Toto nejvýznamnější ocenění, které CIA dává, beru nejen jako ocenění své práce, ale především jako ocenění práce BIS.“\n\nSenátor Jaromír Štětina obvinil v roce 2011 Bezpečnostní informační službu, že se ho snažila zastrašovat a organizovala proti němu kampaně, protože disponoval dokumenty o protiprávní činnosti BIS v kauze bývalého příslušníka BIS a disidenta Vladimíra Hučína. Podle Štětiny BIS zneužívala své spolupracovníky a agenty k diskreditační kampani proti jeho osobě.\n\nPrezident Miloš Zeman v roce 2018 kritizoval práci BIS, která podle jeho názoru ignoruje hrozbu Islámského státu na území České republiky a včas neodhalila činnost pražského imáma Sámera Shehadeha, který byl obviněn z podpory terorismu. Prezident prohlásil: „Jsou to čučkaři. Protože tam, kde mají najít teroristu, a on opravdu existoval, a ostatně i Národní centrála pro odhalování organizovaného zločinu říká, že u nás jsou teroristé, tam ho nenašla.“\n\nVe své veřejné výroční zprávě BIS varovala, že vliv sovětské verze moderních dějin a proruského panslovanství na výuku historie, českého jazyka a literatury na českých školách je součástí ruské hybridní strategie. V lednu 2019 se kvůli výuce historie na školách s ředitelem BIS Michalem Koudelkou sešel ministr školství Robert Plaga. Prezident Zeman na to reagoval slovy: „Nevím, proč by se do této diskuse měla vměšovat i tajná služba, to ani Státní bezpečnost neměla takovou drzost, aby radila, jak se má učit dějepis.“\n\nPrezident Zeman v roce 2019 ani počtvrté nevyhověl návrhu Vlády ČR jmenovat ředitele BIS Michala Koudelku do hodnosti brigádního generála. Ve vysílání TV Barrandov dne 24. října 2019 uvedl: „Ať se pan Koudelka místo fiktivního honění ruských a čínských špionů zaměří na ekonomickou kriminalitu v České republice.“\n\nV čele Bezpečnostní informační služby stojí ředitel, který je odpovědný vládě České republiky. Ředitel je jmenován vládou, a to po projednání ve výboru Poslanecké sněmovny Parlamentu České republiky příslušném ve věcech bezpečnosti, a odvoláván je rovněž vládou.\n\nŘeditelem BIS je od 15. srpna 2016 Michal Koudelka.\n\nBIS smí získávat pouze informace, které se týkají:\n\nBIS nemá žádné trestně-právní pravomoci. Spolupracuje s tuzemskými i zahraničními zpravodajskými službami, také s Policií ČR a dalšími státními úřady. Výjimečné postavení policejního orgánu má inspekce BIS, která vyšetřuje trestné činy příslušníků BIS. BIS je vojensky organizovaná, ozbrojená zpravodajská služba. Její příslušníci jsou oprávnění držet a nosit služební zbraň. Použít ji mohou ale pouze v mezích nutné obrany a krajní nouze, stejně jako kterýkoliv jiný občan.\n\nBIS získává informace z otevřených zdrojů, z agenturní sítě (osoby jednající ve prospěch BIS - HUMINT), od ostatních zpravodajských služeb nebo zpravodajskými prostředky:\n\nOdposlechy telekomunikací BIS musí nejprve povolit předseda senátu Nejvyššího soudu ČR (maximálně na dobu 3 měsíců).\n\nSledování musí nejprve odsouhlasit ředitel BIS nebo jím pověřená osoba. Sledování se považuje za nejnákladnější a nejnáročnější zpravodajský prostředek, zároveň ale nejúčinnější.\n\nKrycí prostředky a krycí doklady slouží k utajení skutečné totožnosti důstojníka BIS, jeho příslušnosti ke Službě a k utajení objektů a zájmů BIS. Krycím dokladem nesmí být nikdy použit průkaz:\nFungování českých zpravodajských služeb se řídí zákonem č. 153/1994 Sb. o zpravodajských službách ČR. BIS zřizuje zákon č. 154/1994 Sb. o Bezpečnostní informační službě. Služební poměr příslušníků BIS se řídí zákonem č. 361/2003 Sb. o služebním poměru příslušníků bezpečnostních sborů. Důležitým prvkem pro utajenou činnost zpravodajské služby je zákon č. 412/2005 Sb. o ochraně utajovaných informací a o bezpečnostní způsobilosti. K plnění svých úkolů je BIS oprávněna spolupracovat s ostatními zpravodajskými službami ČR (ÚZSI a VZ). Zákon č. 153/1994 Sb. tuto spolupráci v § 9 podmiňuje dohodami uzavíranými mezi zpravodajskými službami se souhlasem vlády. Spolupráci se zpravodajskými službami cizí moci může BIS podle § 10 zákona č. 153/1994 Sb. uskutečňovat pouze se souhlasem vlády.\n\nZnak BIS vznikal v letech 1991–1992, kdy bylo zřejmé, že rodící se zpravodajské službě je třeba dát do vínku i vhodnou symboliku. Světlo světa spatřil v atelieru výtvarníka Jana Glozara, tehdy jako odznak Federální bezpečnostní informační služby. Podkladem pro jeho ztvárnění byla formulace několika základních požadavků: naznačení formy a metody práce, vyjádření státnosti, houževnatosti, bystrosti, ostražitosti, rychlosti a respektu.\n\nObraz znaku tvoří velký státní symbol umístěný na hrudi orlice, částečně překrytý jejím křídlem. V horní části je umístěn nápis \"„Audi, vide, tace“\", v dolní části nápis „BIS“. Orlice vyjadřuje bystrost, ostražitost, houževnatost, rychlost a respekt, který ptačí říše bere na vědomí. Vlastnosti orlice doplňuje směrem k člověku zmíněné latinské heslo, které říká, že příslušník zpravodajské služby musí dobře naslouchat, dobře se dívat a mlčet. Jinými slovy musí dodržovat hlavní zásady zpravodajské práce. Velký státní znak konstatuje, že příslušník BIS je ve státních službách a jeho povinností je chránit státní zájmy. Poloha na hrudi (srdci) orlice symbolizuje nadřazení státních zájmů nad zájmy osobní. Částečné překrytí státního znaku křídlem vyjadřuje ochranu státnosti a ve spojení s obrazem orlice naznačuje, že za každým pokusem o narušení ochrany bude následovat postih.\n\n„\"Slibuji na svou čest a svědomí, že při výkonu služby budu nestranný a budu důsledně dodržovat právní a služební předpisy, plnit rozkazy svých nadřízených a nikdy nezneužiji svého služebního postavení. Budu se vždy a všude chovat tak, abych svým jednáním neohrozil dobrou pověst bezpečnostního sboru. Služební povinnosti budu plnit řádně a svědomitě a nebudu váhat při ochraně zájmů České republiky nasadit i vlastní život.\"“\n\nPřestože většinu své práce musí BIS vykonávat utajeně – protože jedině tak může efektivně plnit zákonem uložené úkoly – nelze pominout, že je placena státem, tedy penězi daňových poplatníků. Občané mají právo vědět, jak pracuje a čím se zabývá. Za předpokladu, že není porušen zákon o ochraně utajovaných informací a o bezpečnostní způsobilosti (č. 412/2005 Sb.), neexistuje důvod, který by bránil BIS komunikovat s veřejností. K otevřenosti se Služba hlásí a odpovídáním na dotazy, poskytováním vyjádření a dobrovolným, vstřícným publikováním veřejných výročních zpráv (od roku 1996 do současnosti), ji konkrétně naplňuje. Bezpečnostní informační služba se při své práci neobejde bez podpory občanů. Pokud se kdokoliv domnívá, že má užitečné a relevantní informace, spadající do oblastí, kterými se BIS zabývá, může ji kdykoliv přímo kontaktovat. Služba na podporu veřejnosti spoléhá a přijímají ji pro ochranu bezpečnosti, demokracie a svobody.\n\nKontrola činnosti Bezpečnostní informační služby se odehrává ve dvou rovinách – vnější a vnitřní. Vnější rovinu představuje kontrola vládou, která Službu řídí, a parlamentem. Vnitřní kontrola je svěřena interním mechanismům, jejichž součástí je Inspekce (přímo podléhající řediteli BIS), Odbor vnitřní bezpečnosti a Skupina interního auditu.\n\nZa činnost a koordinaci všech českých zpravodajských služeb odpovídá vláda. Pro tento účel si svým usnesením zřídila Výbor pro zpravodajskou činnost, který je stálým pracovním orgánem Bezpečnostní rady státu. Předsedou výboru je premiér, místopředsedou ministr vnitra, členy jsou ministři zahraničí, obrany a ředitelé Bezpečnostní informační služby, Úřadu pro zahraniční styky a informace, Vojenského zpravodajství a sekce předsedy vlády. V dané oblasti je výbor též místem operativní meziresortní koordinace kontaktů a případné spolupráce se státními orgány.\n\nÚkolem parlamentní kontroly je (zjednodušeně řečeno) dohlížet, zda BIS při své práci neporušuje práva a svobody občanů. Pro dohled nad BIS si Poslanecká sněmovna vytváří zvláštní sedmičlenný kontrolní orgán.\n\nKontrolní systém BIS stojí na třech základních pilířích. Prvním je konkrétní, jasně stanovená odpovědnost řídících pracovníků. Druhým je pověření garančních útvarů provádět nezávislou, pravidelnou kontrolu určených oblastí. Třetí pilíř představuje decentralizace zpravodajského výkonu mezi více vzájemně nezávislých subjektů. Zejména zmíněná decentralizace, která se týká informačního toku a práce s daty, včetně jejich archivování, má zamezit případnému zneužití operativních nástrojů. Vlastní kontrola se mj. soustřeďuje na oprávněnost zpravodajských úkonů a dodržování vnitřních předpisů, na čerpání peněz a na používání materiálně-technických prostředků.\n\nMechanismus vnitřní kontroly a dohledu je koncipován jako dynamický systém, který se aktualizuje a optimalizuje podle vývoje vnitřního a vnějšího prostředí. Cílem přitom není jen pouhé zjišťování chyb a nedostatků, ale i jejich prevence.\n\nInspekce – přesněji Odbor inspekce Bezpečnostní informační\nslužby – má uvnitř BIS zvláštní postavení. Je přímo podřízena řediteli BIS, pracuje oddělena od ostatních útvarů a podle trestního řádu má oprávnění fungovat jako policejní orgán. Zmíněné oprávnění se odvíjí od jejího hlavního poslání odhalovat a vyšetřovat přestupky a trestné činy příslušníků BIS. Inspekce může tedy vyšetřovat, zajišťovat stopy, získávat důkazy potřebné k objasnění konkrétního případu a v této souvislosti přímo spolupracovat s policií. Do náplně její práce patří také příjem a prověřování stížností a oznámení občanů na práci Služby.\n\nZíská-li Inspekce informaci, že příslušník BIS spáchal trestný čin, využije své policejní oprávnění a rozběhne vlastní šetření. Pokud se podezření z trestného činu potvrdí, předá celou věc státnímu zástupci. Dojde-li Inspekce k závěru, že se o trestný čin nejedná, věc odloží. Zjistí-li, že událost má charakter přestupku, postoupí případ nadřízenému konkrétního příslušníka, který rozhodne o druhu a výši kázeňského trestu.\n\nInspekce ale nemá jen represivní roli. Funguje také jako klasický kontrolní útvar. Podle zpracovaných plánů – a operativně podle požadavků a zadání ředitele Služby – se věnuje řadě činností, jako je např. kontrola nasazování zpravodajské techniky, správného vedení svazků, čerpání pohonných hmot, používání služebních aut apod. Nezanedbatelná je i její právní pomoc, poskytovaná příslušníkům BIS, kteří se ocitnou ve složitých životních situacích.\n\nS určitou dávkou zjednodušení lze Odbor vnitřní bezpečnosti označit jako „útvar obrany“. Jeho hlavním posláním je bránit Bezpečnostní informační službu před aktivitami a jevy, které mohou ohrozit nebo narušit její vnitřní bezpečnost. V tomto smyslu patří mezi jeho úkoly např. ochrana BIS proti případné infiltraci cizích zpravodajských služeb.\n\nOdbor vnitřní bezpečnosti se také zaměřuje na odhalování postojů a činů, které odporují interním předpisům Služby a jsou neslučitelné s postavením zpravodajského důstojníka. Do jeho působnosti patří objasňování případných úniků utajovaných informací a bezpečnostní prověrky uchazečů o přijetí do BIS. V souladu se Zákonem o ochraně utajovaných informací prověřuje i příslušníky, kteří ve Službě už pracují a metodicky řídí operativní ochranu celé BIS.\n\nV podstatě se existence a fungování odboru odvíjí od zákona o ochraně utajovaných informací, který ukládá Bezpečnostní informační službě plnit úkoly v oblasti personální, administrativní a fyzické bezpečnosti, v oblasti bezpečnosti informačních a komunikačních systémů a ve sféře kryptografické ochrany. Organizačně je tento odbor zařazen mezi útvary podřízené bezpečnostnímu řediteli, jehož status je na úrovni náměstka ředitele BIS.\n\nSkupina interního auditu je funkčně nezávislý a organizačně oddělený útvar přímo podřízený řediteli Služby.\n\nRozsah působnosti skupiny je stanoven v organizačním řádu BIS a vnitřním předpisem. Právní úprava se odvíjí od zákona č. 320/2001 Sb., o finanční kontrole ve veřejné správě a o změně některých zákonů, a od jeho prováděcí vyhlášky č. 416/2004 Sb. Některé vnitřní finanční kontroly provádějí též odborné útvary BIS.\n\nPodle vyhlášky Ministerstva vnitra č. 433/2004 Sb. uděluje Bezpečnostní informační služba svým příslušníkům jednu služební medaili, a to medaili Za zásluhy o bezpečnost I., II. nebo III. stupně.\n\n\n\n"}
{"id": "60465", "url": "https://cs.wikipedia.org/wiki?curid=60465", "title": "BIS (rozcestník)", "text": "BIS (rozcestník)\n\nSpojení písmen B, I a S může mít různé významy:\n\n\n\n"}
{"id": "60467", "url": "https://cs.wikipedia.org/wiki?curid=60467", "title": "Evžen Mořic Savojský", "text": "Evžen Mořic Savojský\n\nEvžen Mořic, princ savojský, hrabě ze Soissons, francouzsky \"Eugène Maurice de Savoie\" (3. května 1635, Chambéry – 7. června 1673, Unna) byl francouzský šlechtic a generál, syn velkého generála třicetileté války Tomáše Savojského a otec jednoho z největších vojevůdců konce 17. a počátku 18. století, Evžena Savojského.\n\nVe věku 22 let se stal velitelem švýcarské gardy ve Vatikánu a oženil se s Olympií Manciniovou, neteří kardinála Mazarina. Vyznamenal se při obléhání Montmédy a v bitvě na dunách, kde byl raněn. Byl jmenován generálem, guvernérem Bourbonska a správcem Champagne. V roce 1672 vedl velice úspěšný vpád do Holandska, který mu vynesl velké uznání a předpokládalo se jeho brzké povýšení do hodnosti maršála a vstup mezi vévody. V květnu však onemocněl neznámou horečnatou nemocí, na kterou posléze zemřel. Bylo vysloveno podezření, že byl otráven svojí manželkou, ale většina historiků to odmítá jako nesmysl, neboť (pomineme-li otázku, zda by byla Olympe hraběnka ze Soissons takového činu schopna) nejenže neměla k něčemu takovému důvod, ale navíc jí smrt manžela, který byl její věrnou oporou při jejích politických hrách, velice uškodila.\n"}
{"id": "60471", "url": "https://cs.wikipedia.org/wiki?curid=60471", "title": "Londýnská doprava paraplegiků", "text": "Londýnská doprava paraplegiků\n\nDopravu paraplegiků v oblasti Velkého Londýna zajišťuje organizační jednotka Transport for London - London Dial-a-Ride. \n\nTato doprava je poskytována lidem s trvale nebo dlouhodobě sníženou pohyblivostí, kteří nemohou použít běžnou městskou hromadnou dopravu.\n\nTato služba (označovaná jako \"door to door services\") je vhodná pro kratší cesty, protože v rámci jedné jízdy je převáženo několik cestujících, kteří mají podobný cíl cesty ale je možno objednat i přepravu na delší vzdálenosti.\n\nPoužití tohoto typu dopravy vyžaduje registraci. Jízdné je relativně nízké, začíná na 60 pencích a je závislé na přepravní \nvzdálenosti.\n\nWWW stránky Transport for London věnované dopravě paraplegiků\n"}
{"id": "60472", "url": "https://cs.wikipedia.org/wiki?curid=60472", "title": "Olympie Manciniová", "text": "Olympie Manciniová\n\nOlympe Mancini, hraběnka ze Soissons (1638/1640 Řím – 10. října 1708, Brusel) byla francouzská šlechtična, intrikánka, špiónka, údajně též milenka Ludvíka XIV., manželka Evžena Mořice Savojského, neteř kardinála Mazarina a matka Evžena Savojského.\n\nPo celý svůj život se obírala politickými a dvorními pletichami a intrikami. Několikráte byla od francouzského královského dvora vyhnána a zase se vrátila, opakovaně byla obviňována z různých zločinů (mimo jiné z travičství – měla otrávit svého manžela, což však není příliš pravděpodobné) a stávala se cílem intrik a opakovaně svým sokyním stejným způsobem oplácela. Nakonec musela uprchnout z Francie a zbytek života strávila v zahraničí, převážně v Bruselu. Stalo se tak poté, co odešel ze svého úřadu její mocný spojenec, Jean-Baptiste Colbert. Většina jejího dalšího snažení spočívala v intrikách a špionáži zaměřené proti Francii a jejímu králi.\n\n"}
{"id": "60473", "url": "https://cs.wikipedia.org/wiki?curid=60473", "title": "Victoria Coach Station", "text": "Victoria Coach Station\n\nVictoria Coach Station (VCA) je nejvýznamnějším stanovištěm dálkových autobusů v Londýně a organizační jednotkou Transport for London.\n\nStanoviště Victoria v současné lokalitě na ulici \"Buckingham Palace Road\" bylo zprovozněno v roce 1932 společností \"London Coastal Coaches Limited\" – sdružením autokarových dopravců. Budova byla navržena společností \"Wallis, Gilbert and Partners\" a je postavena ve stylu art deco.\n\nV roce 1968 se VCA stala pobočkou \"National Bus Company\" (NBC). V 70. letech 20. století se stala pobočkou \"National Travel (South East) Limited\" – části NBC. V roce 1978 byla obnovena společnost \"London Coastal Coaches Company\" a byla přejmenována na \"Victoria Coach Station Limited\" (VCSL). V roce 1988, po privatizaci NBC, společnost VCSL získala instituce \"London Transport\" a v roce 2000 byla převzata pod správu Transport for London.\n\nVCA má oddělená příjezdová a odjezdová nástupiště, umístěná na protějších stranách \"Elizabeth Street\". V hlavní budově stanoviště jsou stánky s občerstvením, obchody, úschovna zavazadel a prodejny jízdenek. Nástupiště mají dohromady plochu asi 12 000 m².\n\nHlavními linkami využívajícími služby VCA jsou \"National Express\". Výrazný nárůst počtu autokarů vedl k otevření dalšího stanoviště poblíž VCA – \"Green Line Coach Station\", které využívají například linky \"Megabus\".\n\nDálková autobusová doprava spojuje Londýn s ostatními částmi Velké Británie a dalšími městy Evropy. Většinu těchto linek provozuje společnost National Express a její evropská pobočka Eurolines. Autobusy této společnosti mají většinou bílou barvu.\n\nDalší společností působící v poslední době v této oblasti je velký britský dopravce \"Stagecoach\" a jeho \"Megabus\". Tato společnost nabízí na svých linkách levné jízdné vhodné především pro studenty. Jízdenky musí být rezervovány prostřednictvím internetových stránek společnosti.\n\nAutobusové linky mezi Londýn a Paříž zajišťují společnosti FlixBus a Ouibus.\n\nDalší autobusové linky spojují Londýn s městy ve Velké Británii. Například společnost \"Stagecoach\" nabízí službu \"Oxford Tube\" – autokarovou dopravu do Oxfordu, podobně jako společnost \"Oxford Bus Company\" nebo \"Go-Ahead\".\n\n"}
{"id": "60474", "url": "https://cs.wikipedia.org/wiki?curid=60474", "title": "Městská autobusová doprava v Londýně", "text": "Městská autobusová doprava v Londýně\n\nProvoz červených autobusů v oblasti Velkého Londýna řídí organizační jednotka Transport for London (TfL) – London Buses. Většina linek je zabezpečována různými soukromými autobusovými společnostmi, což se ale nedotýká cestujících, protože autobusy musí mít červenou barvu a stejný tarif jízdného. \n\nPředchůdci autobusů, omnibusy, se používají v Londýně od roku 1829, kdy George Shillibeer začal provozovat koňskou omnibusovou dopravu z Paddingtonu do City. V roce 1855 byla založena společnost \"London General Omnibus Company\" (LGOC), aby sloučila a regulovala koňskou omnibusovou dopravu v Londýně. Motorem poháněné autobusy začala LGOC používat v roce 1910.\n\nV roce 1912 společnost \"Underground Group\", která vlastnila většinu tras metra, koupila i společnost LGOC. V roce 1933 se LGOC spolu s ostatními částmi \"Underground Group\" stala součástí nově vytvořené společnosti \"London Transport\".\n\nBěhem 80. let 20. století se britská vláda rozhodla privatizovat autobusovou dopravu Velké Británie, které dominoval \"London Transport\" v Londýně, dopravní společnosti většinou ve vlastnictví městských zastupitelstev a vládní \"National Bus Company\" a \"Scottish Bus Group\". \n\nV Londýně byl přijat odlišný model – byla založena společnost \"London Buses\" jako část \"London Transport\", která byla pověřena uzavíráním smluv na provozování autobusové dopravy se soukromými společnosti, ale v její správě bylo ponecháno určování přepravních standardů a sazeb jízdného. Tento systém je uplatňován i v současnosti, i když \"London Buses\" byla převedena v roce 2002 z pravomoci vlády pod pravomoc starosty Londýna, fakticky se stala částí organizační struktury Transport for London.\n\nAutobusová síť v Londýně je jedna z nejrozsáhlejších na světě. Více než 6 500 autobusů zajišťuje pravidelné spojení na více než 700 linkách. V průběhu roku použije autobusovou dopravu asi 1,5 miliardy cestujících.\n\nTfL plánuje trasy autobusových linek, určuje úroveň služeb a kontroluje dodržování jejich kvality. Autobusová doprava je zajišťována soukromými autobusovými dopravci, kteří mají smlouvu s \"London Buses\". Výjimkou je společnost \"East Thames Buses\", kterou vlastní, prostřednictvím dceřiné firmy, Transport for London. \n\nTfL je také přímo zodpovědný za provoz a údržbu autobusových stanovišť a zastávek a jiných doprovodných služeb. Poskytuje cestujícím informace ve formě jízdních řádů a mapek tras na zastávkách autobusů. \n\nV linkových autobusech je možno použít Travelcard nebo Oyster card. \n\nV roce 2015 stála jedna cesta (nezáleží na vzdálenosti) 1,50 libry. Platí však, že při překročení limitu 4,50 libry za den se do půlnoci téhož dne další cesty neúčtují. \n\nV londýnských autobusech nelze platit hotově a lze použít pouze Oyster card.\n\nDoprava na místních linkách je řízená \"London Buses\", i když většinu linek provozují soukromé společnosti. Všechny autobusy na těchto linkách mají červenou barvu a odlišují se pouze logem dopravce a platí v nich jednotný sazebník jízdného.\n\nVětšina současně používaných vozidel jsou moderní nízkopodlažní (klasické nebo poschoďové) standardní nebo kloubové autobusy. V souvislosti se zavedením London Congestion Charge a s ohledem na přeplněnost metra v době dopravní špičky jsou do rozvoje autobusové dopravy směřovány vyšší investice.\n\nNěkteré místní autobusové linky na okraji Londýna vedou mimo jeho hranice. Autobusy na linkách řízených \"London Buses\" mají i v tomto případě červenou barvu a platí zde standardní systém cen jízdného. Autobusové linky, které do Londýna vjíždějí z oblasti mimo města, mají barvu dopravce a může v nich být jiný systém cen jízdného.\n\nDoubledeckery jezdí na většině linek v Londýně. Jiné typy autobusů jsou většinou výjimkou.\n\nPrvní noční linka byla uvedena do provozu v roce 1913 a byla součástí systému \"London Buses\". Původně byl na těchto linkách uplatňován jiný sazebník cen jízdného (vyšší ceny) a linky byly označovány předponou \"N\". Většina nočních spojů vyjíždí z centrálního londýnského stanoviště na Trafalgar Square. \n\nV poslední době je i na těchto linkách uplatňován standardní ceník jízdného a na některých běžných linkách byly přidány spoje i v noční době. Všechny autobusy na těchto linkách mají standardní červenou barvu. Počet osob přepravených nočními spoji zaznamenal výrazný nárůst – až cca o 80 %.\n\nBěžným obrázkem v centru Londýna je autobus s otevřenou střechou (např. \"doubledecker\" s otevřeným horním patrem), který nabízí turistům prohlídku s živým nebo nahraným komentářem. Většina těchto spojů dovoluje turistům nastoupit nebo vystoupit na vybraných zastávkách. Tyto spoje provozuje několik dopravců a ačkoli některé z těchto autobusů mohou mít červenou barvu, nemají žádnou spojitost s linkami řízenými \"London Buses\". Sazebník jízdného stanovuje konkrétní přepravce a jízdenku není nutno zakoupit před vstupem do autobusu; dá se zakoupit u řidiče nebo u prodejců jízdenek na zastávkách.\n\nNa některých typech turistických okružních jízd jsou použity luxusní autobusy a jízdenka musí být zakoupena v turistických kancelářích před nástupem do autobusu.\n\nHlavním dopravcem poskytujícím dopravu na nejdůležitější letiště v dosahu Londýna (Heathrow, Gatwick a Stansted) je \"National Express\" a jeho spoje \"National Express Airport\". Na rozdíl od dálkových autobusů, které vyjíždějí ze stanice \"Victoria Coach Station\", autobusy zajišťující dopravu na letiště zastavují na vyhrazených zastávkách v centru Londýna.\n\nLetiště London City nabízí expresní autobusovou dopravu k metru a železnici do zastávek \"Canning Town\", \"Canary Wharf\" a \"Liverpool Street\". Ceny jízdného jsou podstatně dražší než ceny autobusové dopravy \"London Buses\".\n\n"}
{"id": "60475", "url": "https://cs.wikipedia.org/wiki?curid=60475", "title": "Tramvajová doprava v Londýně", "text": "Tramvajová doprava v Londýně\n\nTramvajová doprava byla v Londýně provozována od roku 1861 do roku 1952 a pak znovu od roku 2000. Zrušení tramvajové dopravy v roce 1952 bylo způsobeno konkurencí autobusů a vysokými provozními náklady. V současné době řídí tramvajovou dopravu v oblasti Velkého Londýna organizační jednotka Transport for London (TfL) - London Trams.\n\nPrvní tramvaje se v Londýně objevily v prosinci 1861. Byly to koněspřežné tramvaje a projížděly podél \"Victoria Street\" ve Westminsteru. Tuto dopravu provozovala společnost \"George Francis Train\". Síť se rozrostla a objevily se i další společnosti, od roku 1901 byly koněspřežné tramvaje nahrazovány elektrickými. Z londýnské dopravy zmizely koněspřežné tramvaje před první světovou válkou.\n\nV době největšího rozkvětu vedly tramvajové linky většinou centra Londýna včetně i na jeho předměstí. V roce 1931 byla síť 555 km (354 mil) dlouhá a obsluhovalo jí 2600 vozů. Například Kingsway tramway subway měla 26 km dlouhou linku (mezi Highgate a Downhamem) - nejdelší tramvajovou trasu v hrabství Londýn a část linek jezdící v podzemním tunelu.\n\nTramvaje však začaly být považované za překonaný dopravní prostředek a v roce 1931 Královská komise doporučila nahradit tramvaje trolejbusy. V letech 1935 - 1940 tak zanikla polovina sítě, poté byla přerušena válkou. Po válce rušení pokračovalo, místo trolejbusů byly tramvaje nahrazovány autobusy. Poslední tramvaj vyjela na trať ráno 6. července 1952.\n\nDruhá etapa využití tramvají v městské hromadné dopravě začala otevřením trasy Croydon Tramlink v jižním Londýně v roce 2000. Na této trase byla použita moderní nízkopodlažní kloubová tramvajová vozidla.\n\nTramlink (donedávna označovaný jako Croydon Tramlink) je tramvajová síť v jižním Londýně provozovaná společností FirstGroup na základě smlouvy s London Trams. Tramlink se setkává s železnicí na mnoha stanicích, ale vzhledem k tomu, že je provozován v oblasti, která není v dosahu metra (toto byl jeden z důvodů vzniku Tramlinku), je jedinou styčnou stanicí zastávka Wimbledon.\n\nSystém je vybudován v okolí Croydonu a byl uveden do provozu v květnu 2000. Je to jediný tramvajový systém funkční v současné době. Plánováno je rozšíření tras k Crystal Palace, Purley, Streatham a Tooting.\nPoužívají se kloubové nízkopodlažní tramvaje typu \"Flexity Swift CR-4000\" vyrobené společností Bombardier Transportation ve Vídni. Vozový park obsahuje 24 vozidel. Tramvaje CR-4000 mají šest náprav, jeden kloub, jsou oboustranné a na každé straně mají 4 dveře. Vozidlo má délku 30,1 m a je široké 2,65 m obsahuje 70 sedadel a je schopno pojmout asi 200 cestujících.\n\n"}
{"id": "60476", "url": "https://cs.wikipedia.org/wiki?curid=60476", "title": "London Rail", "text": "London Rail\n\nLondon Rail je ředitelství Transport for London (TfL) organizační jednotky, která se podílí na koordinaci ostatních typů dopravy s dopravci provozujícími železniční dopravu – National Rail – v oblasti Velkého Londýna.\n\nNavzdory svému názvu není London Rail zodpovědná za systémy kolejové dopravy, které TfL vlastní – metro, Docklands Light Railway a Tramlink.\n\nV současné době nemá TfL přímou zodpovědnost za železniční dopravu v oblasti Velkého Londýna, ačkoli tento způsob dopravy používá velké množství cestujících pro dopravu do Londýna a v rámci města – především v oblasti jižního Londýna. London Rail je tak spíše institucí, která zmocňuje dopravce k provádění dopravy než řídícím orgánem železniční dopravy.\n\nLondon Rail je zodpovědná za rozšíření \"East London Line\" a financuje zlepšení služeb na železnici, zvýšení frekvence spojů a vybavení železničních zastávek v oblasti Velkého Londýna. \n\nŽelezniční nádraží v Londýně:\n\n\nS výjimkou nádraží \"Fenchurch Street\", jsou u ostatních přidruženy stanice metra.\n\n"}
{"id": "60477", "url": "https://cs.wikipedia.org/wiki?curid=60477", "title": "Londýnská říční doprava", "text": "Londýnská říční doprava\n\nVeřejnou dopravu na řece Temži v oblasti Velkého Londýna řídí organizační jednotka Transport for London (TfL) – London River Services.\n\nTato instituce nevlastní ani neprovozuje žádné lodě ale vydává licence tradičním dopravcům. Některé spoje jezdí pravidelně, zatímco jiné jsou pouze vyhlídkové plavby pro turisty. Většina linek je provozována společností \"Thames Clipper\".\n\nNa rozdíl od metra a autobusů provozovatelé říční dopravy neakceptují jízdenky Travelcard a Oyster card a stanovují vlastní (většinou znatelně vyšší) jízdné. Pouze někteří provozovatelé poskytují na základě předložení Travelcard nebo Oyster card slevu.\n\nVe směru po proudu s uvedením londýnských pamětihodností v dosahu přístaviště (\"Pier\")\n\n\nWWW stránky Transport for London věnované říční dopravě\n"}
{"id": "60478", "url": "https://cs.wikipedia.org/wiki?curid=60478", "title": "Taxislužba v Londýně", "text": "Taxislužba v Londýně\n\nZa vydávání licencí pro provozovatele taxislužby a soukromé půjčovny vozidel v oblasti Velkého Londýna je zodpovědná organizační jednotka Transport for London - Public Carriage Office (PCO). \n\nOd roku 1600 bylo součástí života v Londýně půjčování vozidel. Vyřazené kočáry aristokratických rodů byly jedny z prvních vozidel používaných pro půjčování. Byly předchůdci francouzských kabrioletů (\"cab\"), které se v Londýně objevily okolo roku 1820.\n\nPrvní taxi, které nebylo taženo koňmi – elektricky poháněný vůz \"Bersey\" – se začal používat v roce 1897. První taxi se spalovacím motorem se objevilo v roce 1903. V té době jezdilo Londýnem asi 11 000 koňských drožek. Poslední taková drožka se používala v roce 1947. V současné době se v Londýně pohybuje asi 20 000  taxíků.\n\nRegulace tohoto oboru byla v roce 1850 přidělena \"Metropolitan Police\" a byla zřízena \"Public Carriage Office\", která původně sídlila poblíž \"New Scotland Yardu\" ve \" Whitehallu\". V roce 1901 se přestěhovala do \"Lambeth Road\", kde byla až do roku 1966, kdy byla přestěhována na současnou lokalitu v \"Penton Street\".\n\nPo ustavení Transport for London v roce 2000 se správa licencí změnila i když běžné činností s vydáváním licencí zůstaly v náplni PCO.\n\nPo přijetí zákona \" Private Hire Vehicles (London) Act\" v roce 1998 se činnost PCO rozšířila i na správu licencí pro soukromé půjčovny vozidel. V současnosti se půjčováním vozidel zabývá přes 2 000 společností, které mají k dispozici asi 40 000 vozů.\n\nV současné době jsou v Londýně dva systémy taxislužby\n\n\nVe většině měst Velké Británie jsou vozidla taxi běžná čtyřdveřová auta ale v Londýně, Glasgow a Edinburghu jsou provozovány speciální typy taxi vyrobené společností \"Manganese Bronze\". \n\nTyto vozy jsou navržené tak, aby mohly převážet 6 osob v zadní části vozidla, zatímco zavazadla jsou v přední části vozu vedle řidiče. \n\nNěkteré novější vozy mohou převážet v zadní části auta i invalidní vozík. \n\nTradiční barvou je černá barva, která dala jméno jejich označení – \"black cab\".\n\nWWW stránky Transport for London věnované taxislužbě\n"}
{"id": "60495", "url": "https://cs.wikipedia.org/wiki?curid=60495", "title": "Tiberius Claudius Nero", "text": "Tiberius Claudius Nero\n\nTiberius Claudius Nero, známý také jako Tiberius Nero či Nero (85 př. n. l. – 33 př. n. l.), byl politik, který žil v posledním století Římské republiky. Byl biologickým otcem druhého římského císaře Tiberia, kterého adoptoval císař Augustus a zvolil jej za svého nástupce.\n\nNero byl příslušníkem republikánské patricijské římské Julsko-klaudijské dynastie. Byl potomkem konzula Tiberia Claudia Nerona a pravnukem cenzora Appia Claudia Caeca. Jeho otcem byl Drusus Claudius Nero I. Jeho matkou byla příslušnice Julsko-klaudijské dynastie. Jeho otec Drusus sloužil v roce 67 př. n. l. pod Pompeiem v bojích proti pirátům. Drusus se proslavil tím, že navrhoval, aby byli účastníci Catilinova spiknutí pozavíráni. \n"}
{"id": "60499", "url": "https://cs.wikipedia.org/wiki?curid=60499", "title": "Oblast 51", "text": "Oblast 51\n\nOblast 51 (Area 51) je v současnosti oficiálně označována jako Air Force Flight Test Center, Detachment 3 - \"Výzkumné centrum leteckých sil, Oddělení 3\". Hovorově se používají také názvy \"Dreamland, Watertown Strip, Paradise Ranch, The Box, Groom Lake, Neverland\" a jiné.\n\nJedná se o území na okraji rozsáhlé zasolené oblasti vyschlého jezera Groom Lake v jižní části amerického státu Nevada. Nachází se zde přísně střežená základna Amerických vzdušných sil, která byla založena v roce 1957 jako výzkumné armádní středisko, s asi 7 kilometrů dlouhou letištní dráhou používanou pravděpodobně k testování armádních vysokorychlostních letadel. Okolní hory znemožňují radarové sledování oblasti, americké letecké síly potvrdily existenci základny až v roce 1994\n\nOblast 51 se nachází mezi regionem Yucca Flats a Nevada Test Site (NTS) - územím testování nukleárních zbraní Amerického úřadu jaderné energie. Jaderný sklad Yucca Mountain je asi 64 kilometrů jihozápadně od Groom Lake.\n\nOblast je připojena k interní síti silnic NTS vedoucími na severozápad do Mercury a na jih do Yucca Flats. Severovýchodně od jezera vede silnice Groom Lake, která byla dříve využívána jako přístupová cesta k dolům v nížině Groom. Po celé její délce se nachází několik kontrolních stanovišť, zapovězená oblast v nížině však leží východněji, a proto jsou neoprávnění návštěvníci, kteří po silnici Groom Lake cestují, spatřeni obvykle jednotkami v horách ještě několik kilometrů před kontrolními stanicemi. Poté, co silnice opustí zakázanou oblast (lemovanou řadou varovných značek typu \"Photography is prohibited - Fotografování zakázáno\", popřípadě \"Use of deadly force is authorized - Použití smrtící síly povoleno\"), klesá východně do oblasti Tikaboo Valley, a poté se napojuje na Nevada State Route 375.\n\nInternetové mapy Oblasti 51\n\nProtože není Groom Lake běžnou leteckou základnou, nejsou zde rozmístěny letecké jednotky. Je pravděpodobné, že je spíše používána při vývoji nových letadel, jejich testování a při výcviku pilotů. Jeden z těchto letounů již byl přijat Vzdušnými sílami Spojených států do normálního letového provozu. Je známo, že Groom Lake je také domovem několika letadel sovětského původu, získaných rozličnými způsoby. Ta jsou údajně analyzována a využívána k výcviku.\n\nZa studené války získaly sovětské špionážní satelity fotografie oblasti Groom Lake, z těch se však dá odvodit pouze minimum informací. Zobrazují základnu, přistávací plochu, hangáry a jiné, nic však nepotvrzuje dohady o podzemních prostorách.\n\nGroom Lake bylo využíváno jako cvičiště během druhé světové války. Poté bylo prázdné až do roku 1955, kdy bylo vybráno jako nejvhodnější místo k testování vyvíjených průzkumných letounů U-2, jejichž primárním úkolem byl přelet nad Sovětským svazem.\n\nTestování letadel, které bývalo často přerušováno atmosférickými atomovými výbuchy probíhajícími v Nevada Test Site (NTS), nakonec bylo úspěšné a v srpnu 1955 začaly pod vedením CIA první lety nad SSSR.\n\nJeště před dokončením vývoje letadel U-2, začala práce na jejich nástupcích - Projekt OXCART. Šlo o vysokovýškové letouny s rychlostí Mach-3, z nichž se později staly slavné SR-71 Blackbird.\n\nKvůli charakteristice letu strojů Blackbird a jejich servisním nárokům došlo k masivnímu rozšíření budov a přistávací plochy v Groom Lake. Roku 1962, kdy vzlétl prototyp Blackbird A-12, byla hlavní ranvej prodloužena na 2,6 km, posádku základny rozšířilo přes tisíc osob a byly postaveny palivové stanice a kontrolní věž. Zásadně bylo také posíleno zabezpečení: doly v údolí byly uzavřeny a oblast obklopující nížinu byla převedena do vlastnictví armády.\n\nPrototyp špionážní stíhačky Have Blue (menší příbuzný bojových stíhaček F-117 Nighthawk, které bývaly obyvateli oblasti považovány za UFO) vzlétl poprvé v roce 1977. Testování série přísně tajných prototypů pokračovalo do poloviny roku 1981, kdy F-117 přešel do výroby.\n\nZatímco se F-117 stal během roku 1983 provozuschopným, operace v Groom Lake nerušeně pokračovaly. Základna byla opět rozšířena a lety přivážející civilní pracovníky z Las Vegas pokračovaly. Odborníci, kteří prozkoumali aktuální snímky základny, odhadují, že stálá posádka základny je asi 1000 osob a přibližně stejný počet osob do oblasti dojíždí.\n\nV roce 1995 rozšířila vláda zapovězenou oblast kolem základny až k blízkým horám, které do té doby poskytovaly významnou šanci základnu spatřit. Jedinou současnou příležitostí, jak základnu vidět, jsou nyní hřebeny několika vzdálených pohoří, obzvlášť vrchol Tikaboo Peak (asi 42 km východně).\n\nKvůli své tajnůstkářské povaze, nepochybné spojitosti s tajným leteckým výzkumem a sérii neobvyklých úkazů se Oblast 51 stala centrem dohadů o UFO a různých konspiračních teorií. K neobvyklým aktivitám připisovaným základně v Oblasti 51 patří:\n\n\nMnohé z těchto hypotéz počítají s podzemními prostory v Groom či v blízkém Papoose Lake a často také mluví o mezikontinentálním podzemním železničním systému, neviditelných vzdušných plavidlech (přezdívaných „Cheshire Airstrip“ podle Cheshirské kočky od Lewise Carrola), které lze krátce spatřit pouze v případě, že je jejich povrch postříkán vodou.\n\nRobert „Bob“ Lazar, který na základně pracoval od prosince 1988 po dobu pěti měsíců, v květnu roku 1989 vystoupil v televizi. Kvůli své bezpečnosti byl natáčen v šeru s pozměněným hlasem a jménem Denis. Uvedl, že americká vláda prováděla výzkumy na devíti kosmických strojích, které nemohly být sestrojeny na Zemi. Popsal údajné přísně tajné podzemní centrum S4, které se mělo nacházet poblíž jezera Papoose a kosmické lodě uvnitř. Nehodu, která se stala v roce 1979, si vysvětluje tak, že mimozemšťané zabili vědce a členy obrany ze základny. Lazar podle svého vyjádření pracoval ve skupině 22 inženýrů, kteří pracovali na pohonu kosmických lodí. Americká vláda všechny informace popřela, ale později se ukázalo, že Robert Lazar na základně skutečně pracoval.\n\nJednou z dalších hypotéz je, že Oblast 51 je místem, které má simulovat prostředí Měsíce. V letech 2000-2001 vysílala Fox Television pořad o přistání Apolla 11 na Měsíci, v němž bylo naznačeno, ono přistání mohlo být smyšlené a k jeho natočení možná došlo právě v Oblasti 51.\n\nJiní naopak tvrdí, že v polovině 90. let byla nejtajnější část výzkumu přesunuta z Groom do jiné oblasti, např. do Dugway Proving Ground v Utahu, a že pokračující utajení v okolí Groom Lake není víc než úspěšná snaha odvést pozornost veřejnosti.\n\nV průběhu července 1996 prohlásil muž jménem Victor v pořadu rádia Coast to Coast AM, že vlastní videonahrávku výslechu mimozemšťana, kterou zkopíroval a propašoval z Oblasti 51. Na nahrávce je vidět hlava mimozemšťana v tmavém pokoji, který nejspíš telepaticky komunikuje s armádními osobami a vědci. Záznam je dostupný v dokumentu nazvaném \"\".\n\n"}
{"id": "60506", "url": "https://cs.wikipedia.org/wiki?curid=60506", "title": "Chanka", "text": "Chanka\n\nChanka ( , ) je sladkovodní jezero na jihozápadě Přímořského kraje v Rusku a na východě provincie Chej-lung-ťiang v Číně. Leží 160 km od Vladivostoku a 120 km od čínského města Ťi-si. Má rozlohu 4190 km² (z toho je 3030 km² v Rusku a 1160 km² v Číně). Je 95 km dlouhé a 40 až 85 km široké. Převládající hloubka je 1 až 3 m, průměrná 4 m a dosahuje maximální hloubky 10,6 m. Průměrný objem jezera je 18,3 km³, maximální 22,6 km³. Rozměry jezera se významně mění v závislosti na úrovni hladiny. Povodí jezera má rozlohu 16 890 km², z toho 97 % v Rusku. Leží v Přichankajské nížině v nadmořské výšce 68 m.\n\nJezero má nepravidelný oválný tvar. Náplavové usazeniny oddělují úzké jezero Malá Chanka, ležící celé v Číně. Pobřeží je bažinaté, s výjimkou severozápadního. V okolí se pěstuje rýže, sója, zelenina a brambory.\n\nZdroj vody je dešťový. Do jezera ústí 23 řek (8 v Číně a 15 v Rusku). Průměrný přítok za rok je 1,99 km³ (především řeky Lefu, Mo, Sintucha) a odtok 1,70 km³ (Sungača, přítok Ussuri, povodí Amuru). Vyšší úroveň hladiny je na podzim. Na jezeře se vytvářejí velké vlny, vznikající v důsledku silných větrů.\n\nZamrzá ve druhé polovině listopadu a rozmrzá v dubnu. Voda je kalná z důvodů malé hloubky a častého vlnění.\n\nNa jezeře je rozvinuté rybářství (vyzy, kapři). Chovají se zde ondatry, na březích hnízdí vodní ptáci.\n\nNa jezeře je rozvinutá místní vodní doprava\n\n"}
{"id": "60507", "url": "https://cs.wikipedia.org/wiki?curid=60507", "title": "Razelm", "text": "Razelm\n\nRazelm ( ) je jezero a také pojmenování skupiny jezer na pobřeží Černého moře v Rumunsku jižně od delty Dunaje.\nSeverní skupinu tvoří sladká jezera \"Razelm\" a Golovica, která leží v župě Tulcea. Jižní skupinu tvoří slaná jezera, která leží v župě Constanța. Celková rozloha jezer je 1000 km², z toho je rozloha vlastního jezera \"Razelm\" 500 km². Jezero sahá až 35 km hluboko do souše. Jezero je mělké.\n\nOd moře jsou jezera oddělena písečnou kosou, která je přerušena průlivem Portica.\n\nVoda v jezeře je oslazována vodou z Dunaje, která přitéká po kanálu Dranov z ramene svatého Jiří (\"Sfântul Gheorghe\").\n\nNa jezeře je rozvinuté rybářství (sumci, candáti, kapři, štiky aj.). Je zde také mnoho vodního ptactva.\n"}
{"id": "60510", "url": "https://cs.wikipedia.org/wiki?curid=60510", "title": "Viareggio", "text": "Viareggio\n\nViareggio // je italské město v toskánské provincii Lucca, 22 km západně od hlavního města provincie, na Tyrhénském moři. Obec má rozlohu 32 km² a zhruba 63 300 obyvatel. Je to největší město Versilie, pobřežní zóny mezi Pisou a La Spezií.\n\nV 11. století zde postavila města Lucca a Janov kastel, který sloužil k obranným účelům – zejména proti nedalekému městu Pisa. Kastel získal název \"Via Regis\" (v překladu \"Královská silnice\"). V 16. století byla postavena také strážní věž Torre Matilde a kostel San Pietro. V tomto období bylo městečko součástí republiky Lucca a jediným jejím přístavem. V 18. století bylo odvodněno bažinaté okolí a město samotné se začalo rozvíjet jako oblíbené letní sídlo obyvatel okolních vnitrozemských měst. Růst města a počtu obyvatel výrazně podpořil rozvoj turistiky, který je zde patrný již od konce 19. století.\n\nOd roku 1873 se ve městě koná vyhlášený karneval, v jeho rámci se pořádá soutěž juniorských fotbalových týmů Torneo di Viareggio. Uděluje se zde také literární cena Premio letterario Viareggio Répaci, založená roku 1929.\n\n\"Počet obyvatel\"\n\n\n\nOficiální stránky města\n"}
{"id": "60511", "url": "https://cs.wikipedia.org/wiki?curid=60511", "title": "Näsijärvi", "text": "Näsijärvi\n\nNäsijärvi (nebo také jen \"Näsi\") je jezero v jihozápadním Finsku v provincii Pirkanmaa. Je to 16. největší jezero Finska. Má rozlohu 257 km² a dosahuje maximální hloubky 58 m. Leží v nadmořské výšce 95 m a je na něm 598 ostrovů.\n\nBřehy jezera jsou vysoké, zalesněné a velmi členité.\n\nZamrzá obvykle v prosinci a led taje v květnu. Led je na jezeře průměrně 148 dní v roce. Od roku 1836 zamrzlo nejdříve 7. listopadu 1910 a nejpozději 31. ledna 2008 Rozmrzlo nejdříve 16. dubna 1921 a 1990 a nejpozději 17. června 1867.\n\nNa severu je krátkým průtokem spojené s jezerem Vankavesi. Voda z něj odtéká na jih do jezera Pyhäjärvi, se kterým je \"Näsijärvi\" spojeno krátkou spojovací řekou Tammerkoski (délka 2 km, převýšení 18 m), s dvěma zdymadly a vodní elektrárnou. Odtok vody z jezera je regulovaný jezem.\n\nNa jezeře je rozvinutá vodní doprava, především rekreační. Dříve se využívalo k přepravě dřeva. Na jižním konci jezera leží město Tampere.\n\nNäsijärvi vzniklo po ústupu ledovce na konci doby ledové, před 9 000 lety . Bylo odděleno od Ancylového jezera. Původně voda z jezera odtékala směrem na sever, protože celá Skandinávie byla díky hmotnosti ledovce nakloněna. Pozůstatky koryta řeky odvádějící vodu do Lapuanjoki jsou dodnes patrné. V době asi před 7 000 lety si voda našla novou, jižní, cestu a vytvořila dnešní Tammerkoski. Později vzestup pevniny způsobil oddělení severní části jezera Näsijärvi.\n"}
{"id": "60530", "url": "https://cs.wikipedia.org/wiki?curid=60530", "title": "Mann", "text": "Mann\n\nPříjmení Mann nebo Mannová nosí více různých osob, například příslušníci významné německé rodiny Mannových. Může se jednat i o další významné osobnosti:\n\n\n\n"}
{"id": "60541", "url": "https://cs.wikipedia.org/wiki?curid=60541", "title": "Zacharjáš", "text": "Zacharjáš\n\nZacharjáš může být:\n\n\n\n"}
{"id": "60542", "url": "https://cs.wikipedia.org/wiki?curid=60542", "title": "Zekarjáš (král)", "text": "Zekarjáš (král)\n\nZekarjáš (hebrejsky: , \"Zecharjahu\", nebo zkráceně , \"Zecharja\"), v českých překladech Bible přepisováno též jako Zachariáš či Zecharjáš, byl v pořadí čtrnáctým králem Severního izraelského království a pátým králem čtvrté dynastie panovníků tohoto království. Jeho jméno se vykládá jako \"„Pamatoval Hospodin“\" či \"„Upamatoval se Hospodin“\". Dle názoru moderních historiků a archeologů vládl okolo roku 747 př. n. l. Podle kroniky Davida Ganse by však jeho kralování mělo spadat do roku 3153 od stvoření světa neboli do rozmezí let 609–608 před naším letopočtem. V Druhé knize králů je uvedeno, že kraloval pouhých 6 měsíců.\n\nZekarjáš usedl na izraelský trůn v Samaří po smrti svého otce Jarobeáma, ale nebyl příliš úspěšný. Byl zavražděn jistým Šalúmem, který se chopil moci místo něj a ukončil tak kralování Jehúovy dynastie nad deseti izraelskými kmeny.\n\n"}
{"id": "60567", "url": "https://cs.wikipedia.org/wiki?curid=60567", "title": "Gediminas", "text": "Gediminas\n\nGediminas či počeštěle Gedymín (kolem 1275–1341) byl v letech 1316–1341 litevským velkoknížetem, prvním z dynastie Gediminovců (vládnoucí rod byl nazván podle Gediminase samého, ačkoliv podle analogie s jeho vnukem Jogailou by měl být posledním členem dynastie předchozí). Používal titulatury král Litevců a Rusů (\"rex Litvinorum et Ruthenorum\") a položil základní kámen k mocenskému postavení Litvy v severovýchodní Evropě. Za jeho panování dosáhl litevský stát mnohem větší rozlohy než jeho východní sousedé, sjednocující se moskevské a tverské knížectví, a stal se tak vážným konkurentem Moskvy ve snaze o ovládnutí ruských zemí.\n\nZa Gediminasovy vlády došlo k prudké expanzi, díky které se litevská svrchovanost rozšířila jižním směrem až k řekám Západnímu Bugu a Pripjati (byl získán Minsk, Turov, Pinsk, Litevci se pokusili také o dobytí Kyjeva) a na východě po střední tok Dněpru (Vitebsk získal sňatkem Gediminasův syn Algirdas, přechodně byl dobyt také starobylý Smolensk). Pod moc Litvy se tak dostaly významné obchodní stezky a země se zapojovala do obchodního spojení mezi střední a východní Evropou.\n\nV boji proti agresi livonské větve řádu německých rytířů získal Gediminas roku 1322 spojence přímo na území Livonska, samosprávu města Rigy a rižského arcibiskupa Fridricha z Pernštejna, kteří měli s rytíři vážné spory. Jejich prostřednictvím se obrátil roku 1323 na papeže Jana XXII., důležitá německá přístavní a obchodní města, františkány a dominikány v Sasku. Informoval je o svém úmyslu nechat se pokřtít (Litva byla v té době pohanskou zemí) a zval do své země duchovní i kolonisty. Zároveň obvinil řád, že svým jednáním zprofanoval křesťanství v takové míře, že ho nyní Gediminasovi poddaní nenávidí. Papež požádal livonské rytíře, aby uzavřeli s Litvou mír (1323) a vyslal na Litvu své poselstvo (1324). Papežští legáti však brzy zjistili, že Gediminas bude sice nadále na svém území křesťany tolerovat, sám však křest nepřijme, smysl jeho dopisů byl prý v tomto ohledu zkreslen, a nebude v tom ani nikoho povzbuzovat. V důsledku tohoto vývoje událostí nepovažoval řád smlouvu s Litvou za závaznou a ještě koncem roku 1324 obnovil útoky. Válka se protáhla až do roku 1338. V jejím průběhu zaútočili na Litvu také němečtí rytíři z Prus, počátkem roku 1329 napadli v koordinované akci s českým vojskem Jana Lucemburského Žmuď (Žemaitsko).\n\nSpolečný nepřítel sblížil Gediminase s polským králem Vladislavem Lokýtkem. Roku 1325 spolu uzavřeli obranný a útočný spolek proti řádu. Spojenectví bylo stvrzeno sňatkem Gediminasovy dcery Aldony (po přijetí křtu Anna) s následníkem trůnu Kazimírem. Polsko-litevské spojenectví však vzalo po nástupu Kazimíra III. na trůn (1333) rychle za své a během následujících bojů o Halič a Volyň nabyly vztahy mezi Polskem a Litvou čistě konfrontačního charakteru.\n\n"}
{"id": "60568", "url": "https://cs.wikipedia.org/wiki?curid=60568", "title": "Sokol (spolek)", "text": "Sokol (spolek)\n\nSokol (Česká obec sokolská) je označením českého tělocvičného spolku, který v historii české a slovenské tělovýchovy zaujal pozici nejen největší, ale také nejúspěšnější tělovýchovné organizace. Za zakladatele Sokola jsou považováni Miroslav Tyrš a Jindřich Fügner. Ve svých počátcích se Sokol inspiroval německými turnerskými spolky, které vycházely z tělovýchovy Fridricha Ludwiga Jahna. V letech 1867–1868 Tyrš vytvořil české tělocvičné názvosloví a v letech 1868–1871 na podkladě antické kalokagathie českou tělocvičnou soustavu, kterou vydal v roce 1873 v díle „Základové tělocviku”. Oba zakladatelé spolku od počátku propagovali jeho naprostou apolitičnost a kladli si za cíl fyzický a morální růst českého národa. Naopak Julius Grégr a další mladočeši se Sokol snažili získat do služeb české nacionální emancipace.\n\nI když vznik Sokola nebyl nasměřován proti německému živlu, českému nacionalismu a konfrontacím s německými turnery se zejména po roce 1918 nevyhnul. Od konce 90. let 19. století pohlížel Sokol s despektem (spíše odstupem) i na katolickou církev. Tradici sokolských sletů odstartovala v roce 1882 první jubilejní slavnost na Střeleckém ostrově. Svět tělovýchovy Sokol obohatil výstavbou závodních drah, sportovních hřišť a tělocvičen (sokoloven), které se staly neoddělitelnou součástí každého českého a moravského města nebo větší obce. Sokolský duch vládl za první světové války i v Československých legiích. Za svou pomoc při vzniku Československa byl Sokol často nazýván národním vojskem. Starosta Josef Eugen Scheiner a náčelník Jindřich Vaníček stáli při zrodu nové Československé armády. Díky českým emigrantům a sokolské misi se sokolské hnutí rozšířilo do zemí západní Evropy, USA a ostatních slovanských zemí. Spolek byl rozpuštěn poprvé v roce 1941 Reinhardem Heydrichem. Řada jeho činovníků byla perzekvována. Zvláště sokolská mládež se následně stala základem a pilířem protektorátního Kuratoria pro výchovu mládeže v Čechách a na Moravě. Podruhé byl Sokol zakázán v roce 1956 ÚV KSČ. K znovuzaložení „České obce sokolské” mohlo dojít až v roce 1990 po pádu komunismu. Z rozhodnutí Ministerstva vnitra ČR ze dne 31. ledna 1994 byla založena mezinárodní nevládní organizace Světový svaz sokolstva.\n\nFriedrich Ludwig Jahn (1778–1852), přezdívaný \"Turnvater („otec cvičitel“) Jahn\", se věnoval studiu teologie, německého jazyka a studiu výchovných a pedagogických zásad Johanna Heinricha Pestalozziho. V roce 1816 vypracoval tělocvičnou studii \"Die deutsche Turnkunst\" („Německé tělocvičné umění“). Brzy poté se myšlenka turnerského hnutí šířila po celém Německu. Základní myšlenkou Jahnových turnerů bylo sjednotit obyvatele jednotlivých německých států, posílit jejich národní sebevědomí a vytvořit základ německé armády, což se pozitivně projevilo při Napoleonských válkách, kdy mnoho turnerů válčilo na straně Pruska. V roce 1847 existovalo na území Německa kolem 300 turnerských spolků se 120 000 členy. Po Metternichově pádu došlo v habsburské monarchii k nové vlně zakládání. V roce 1845 byl založen DT v Salzburku, Bregenzu, Dornbirnu, Innsbrucku, Riedu, v roce 1848 ve Vídni a v roce 1849 v Aši. Jako první německý tělocvičný spolek po nevydařené revoluci z let 1848/49 byl v Rakousku-Uhersku úředně schválen 1. června 1861 „Erster Wiener Turnverein”. V roce 1868 se turnerům podařilo ve Výmaru založit zastřešující centrální organizaci „Německé turnerstvo” (Deutsche Turnerschaft), které již sestávalo z 15. krajů (Turnkreis). Německá turnerská organizace DT v té době zastřešovala i německé tělovýchovné spolky na území Čech, Moravy a Slezska.\n\nPrvní pokus o společná cvičení na území Čech se objevil v roce 1837 v Jablonci pod vedením akademického malíře Kajetana Jäckla. Před revolučním rokem 1848 se o založení českého tělocvičného spolku pokoušeli pražští studenti v roce 1847 (Akademický tělovýchovný spolek), který byl navštěvován českými i německými studenty. Od roku 1843 fungoval na Malé Straně zásluhou zemských stavů privilegovaný tělovýchovný ústav podle soustavy Friedricha Ludwiga Jahna vedený berlínským učitelem tělocviku Rudolfem Stephani (Stephany), navštěvovaný jak českými, tak i německými cvičenci. V roce 1844 uspořádal Stephani se 100 cvičenci první veřejnou tělocvičnou slavnost. K jeho žákům patřil v letech 1844–1845 Friedrich Emmanuel Tirsch/Miroslav Tyrš. Stephaniho po jeho odchodu vystřídal učitel tělocviku Friedrich Gustav Stegmeyer a posléze Jan Malypetr.\n\nJan Malypetr se stal roku 1849 na staroměstském gymnáziu v Praze prvním českým učitelem tělesné výchovy, kde byl Tyrš jako student podruhé konfrontován s tělovýchovou. V roce 1851 zřídil Malypetr tělovýchovný ústav, který již Miroslav Tyrš aktivně navštěvoval. Po roce 1848 se rozběhla také společná cvičení Čechů a Němců v ortopedickém ústavu dr. Ferdinanda Schmidta na Václavském náměstí č. p. 780. Zde také započal Tyrš v roce 1856–1857 svoji tělovýchovnou dráhu placeného skupinového cvičitele (Turngruppenleiter). Oba ústavy cvičily podle tělovýchovy Friedricha Ludwiga Jahna a Ernsta Eiseleneho. Schmidtův ústav se stal kolébkou cvičenců německého spolku „Prager Deutsche Turnvereien” a českého „Pražská tělocvičná jednota Sokol”.\n\nZhoršující se zdravotní stav Ferdinanda Schmidta způsoboval odliv cvičenců a postupný úpadek ústavu. To byl také hlavní důvod, proč se čeští i němečtí nadšenci rozhodli pro založení vlastního utrakvistického tělocvičného spolku. Dne 29. července 1861 došlo ke konstituci přípravného výboru (obchodník Rudolf Müller, Dr. Cornelius Schäffner, účetní Josef Kutzer, bankovní úředník Theodor Chertek a prokurista Paul Stadler), který pro nedostatek financí požádal ředitele pražské bankovní filiálky „Kreditanstalt für Handel und Gewerbe” Eduarda Seuttera von Lötzen o finanční podporu. Seutter byl svolný vznik spolku zafinancovat pouze v případě, že by se jednalo o spolek německý. Miroslava Tyrše takové chování pobouřilo a odmítl přeložit předložené německé stanovy do češtiny. Spor mezi českými a německými tělovýchovnými nadšenci nakonec vyústil v založení českého a německého spolku. Němečtí cvičenci ze Schmidtova tělovýchovného ústavu založili 16. ledna 1862 „Deutscher Prager Turnverein” a po obdržení 950 zlatých spolek zahájil 1. března 1862 v tělocvičně v Bartolomějské ulici vlastní provoz.\nTyrš a Jindřich Fügner se chopili iniciativy a 16. února 1862 došlo v Malypetrově tělocvičně české reálky v Panské ulici v Praze k založení českého spolku Tělocvičná jednota pražská se znakem sokola v letu. Jako předloha pro tvorbu spolkových stanov posloužily Tyršovi stanovy německého turnerského spolku Deutscher Prager Männerturnverein. Z toho důvodu byl také první název jeho obdobou (Prager Turnverein). Tyrš přidal do českých stanov šerm a k vycházkám do přírody zpěv. Teprve v roce 1864 došlo po úpravě stanov ke schválení spolku s novým názvem „Pražská tělocvičná jednota Sokol”. „Sokoly” se členové spolku označovali až od roku 1870. Podle historičky Věry Olivové byl Tyršův záměr ve své základní podstatě téměř totožný se záměrem Jahnovým. U obou se objevovala za pomoci tělocviku a jeho veřejné prezentace snaha o sjednocení národa a vybudování národní uvědomělosti.\n\nVztahy mezi pražským Sokolem a pražským Německým tělocvičným spolkem se jevily nadále přátelské. Dne 25. února 1862 se Sokol zúčastnil turnerské výroční slavnosti, Sokol je na oplátku pozval na taneční zábavu na Žofíně, 13. července 1863 společně vyprovodili zemřelého pražského starostu na jeho poslední cestě, 22. května 1864 se delegace Sokola účastnila slavnosti svěcení nového turnerského praporu, na kterou dorazili i turneři z Říše. Černo-červeně-žlutou trikoloru německého Turnvereinu nahradila vlajka žluto-bílá. Na žluté straně byla vyobrazena spolková orlice a na bílé český lev v zeleném věnci s nápisem „Deutscher Turnverein. Prag 1862.“ DT z Berlína a Lipska přijal pak pozvání na veřejné cvičení Sokola. V roce 1870 sokolové turnery pro změnu žádali o radu ohledně financování nářadí (koz, koní a bradel) a jeho nákupu. I když počáteční kontakty postupně odeznívaly, Sokol činnost turnerů nadále sledoval, zejména průběh německých „turnfestů”.\n\nNa vznik českého Sokola měli od samého počátku značný vliv zastánci českého národního uvědomění a radikální mimoparlamentní politici. Tento vliv byl nepřehlédnutelný i při prvním složení spolkového výkonného výboru. Na zakládající valnou hromadu se dostavilo 75 členů. Přestože byl starostou zvolen Jindřich Fügner a místostarostou (později náčelníkem) Miroslav Tyrš, ve výboru od začátku převažovali vlivní politici a národovci: mladočeši hrabě Rudolf Thurn-Taxis (zakladatel Hlaholu a mecenáš českého národního života), Emanuel Tonner (politik), MUDr. Eduard Grégr, JUDr. Julius Grégr (hlavní postavy Národních listů), Rudolf Skuherský (profesor a bojovník za zrovnoprávnění češtiny s němčinou), dále vlastenec Ferdinand Fingerhut (Náprstek) a JUDr. Tomáš Černý (politik a obhájce v politicky motivovaných trestních řízeních proti redaktorům Národních listů a Pokroku), kteří se snažili Sokolu vtisknout charakter nacionálního hnutí. Z dvanácti členů rady mohli prokázat tělovýchovné zkušenosti jen Miroslav Tyrš, Jan Kryšpín, František Písařovic a Tomáš Černý. U zrodu Sokola stáli i Josef Mánes, Jan Neruda, J. E. Purkyně či Karolina Světlá. Proto také, jak tvrdí sportovní historik PhDr. Marek Waic, „první veřejné vystoupení národní pouť na Říp (1862) zorganizované mladočechy za účasti Thurn-Taxisova Hlaholu mělo silný politický podtext. Tyrš s Fügnerem se museli na přání všech členů podvolit a zúčastnit”.\n\nCvičení Sokola pod vedením Tyrše a jeho cvičitelů se rozběhla v soukromém ústavu Jana Malypetra, potom v budově Apolla v Ječné ulici a po výpovědi nájemní smlouvy v dubnu 1863 se Jindřich Fügner rozhodl zakoupit pro spolek parcelu, na které architekt Vojtěch Ignác Ullmann navrhl novorenesanční budovu tělocvičny. V prosinci 1863 byla tělocvična v Sokolské ulici čp. 1437 uvedena do provozu a Fügner uzavřel s výborem tělocvičné jednoty nájemní smlouvu o každodenním užívání od 18 hodin do půlnoci. Po své smrti ji pak Sokolu odkázal. Tyršova tělocvičná soustava vycházela z antiky, proto se také její součástí od počátku staly běh, skoky, hod diskem, hod oštěpem, box a zápas. V letech 1867 – 1869 přidal Tyrš soutěže v atletice (běh, skok do výšky, skok o tyči, skok do dálky) a ve vzpírání. Nářaďové cvičení přibylo až v roce 1871. V roce 1865 se objevilo u dvou jednot plavání, veslování a boxování, v jedenácti se zápasilo, sedm jednot zavedlo šermování a jedna se věnovala bruslení. Postupně přibyla střelba v pěti a jízda na koni. Značnou oblibu mělo úpolové cvičení. České tělocvičné názvosloví a tělocvičnou soustavu vydal Tyrš v roce 1873 v díle „Základové tělocviku”.\n\nNeoficiální sokolské ústředí „Sbor pro pěstování vzájemnosti tělocvičných spolků slovanských” zahájilo činnost sice až v roce 1863, ale už od roku 1862 Tyrš při svých setkáních s cvičiteli inicioval i zakládání sokolských jednot v dalších městech, což odporovalo stanovám a Sokol se tak hned dostal do hledáčku rakouských policejních úředníků. Ještě tentýž rok vznikly jednoty v Jaroměři (1. červen 1862), Kolíně (25. červen 1862), Nové Pace (4. červenec 1862), Turnově, Příbrami (18. srpen 1862), Jičíně (5. listopad 1862) a v Kutné Hoře (1. prosinec 1862). V roce 1865 čítaly spolky celkem 1 949 členů. V roce 1867 už existovalo na Moravě a ve Slezsku 13 sokolských jednot. Jako první byl na Moravě založen Sokol v Brně (2. leden 1862), dále například v Olomouci (1862), ve Valašském Meziříčí (1864), ve Velkém Meziříčí (1868), Tišnově (1870), v Dačicích (1871), Hodoníně (1872), v Třebíči (1863, podruhé 1872, nakonec až 1882), ve Znojmě (1883), v Telči (1890), v Moravské Ostravě (1891), Jihlavě (1892), v Prostějově a ve Slavkově (1889).\n\nZa jeden z hlavních cílů považoval Tyrš vytvoření takové tělovýchovné organizace, která by se mohla stát základem armády. Za výchovou dorostu stál předpoklad, že každý český muž do třiceti let bude branně připraveným sokolem. V tehdejších intencích Rakouska-Uherska nemohl sice ideu brannosti prezentovat okázale, ale o to více ji vyslovoval v souvislosti se sokolskými úkoly. Zrovna tak využíval celé řady symbolů, kterými prodchl nejen veřejná cvičení. V době prusko-rakouské války podal Miroslav Tyrš na valné hromadě 9. května 1866 návrh k zavedení branného výcviku a nabídl vládě vojenskou podporu, která se měla týkat ochranných hlídek bez účasti na bojích. Na začátku roku 1867 Sokol zřídil branný výbor a Tyrš výcvik rozpracoval do dvou etap: v zimním období (říjen–duben) probíhala teoretická výuka v pořadovém cvičení, v nauce o zbraních, v polním boji, ve stanování, v hlídkování a bezpečnostní službě, v letním období (květen–září) došlo na praktický výcvik ve střelbě, stanování, pochodování, pořadová cvičení a zacházení s bajonetem.\n\nV roce 1867 požádal Tyrš na místodržitelství hraběte Lažanského o zřízení vojenských jednotek k obraně státní hranice. Císařská vláda nezpochybnila loajalitu českého spolku Sokola, ale na zřízení sokolského vojska nereagovala. Zdůraznila, že si váží nabídky bránit monarchii se zbraní v ruce, a poděkovala za vzornou službu sokolských hlídek, zejména za uchránění Clam-Gallasova paláce před rabováním rozlíceného lidu. V roce 1848 vypracoval Alvin Burian „Pravidlí vojenského cvičení“ s vojenskou terminologií. Tyršova vojenská terminologie „České velení a názvosloví vojenské” (1867) vycházela nejen z momentální válečné situace, ale také z Jungmannova česko-německého slovníku, který už Burianovu vojenskou terminologii obsahoval. Ministerstvo zeměbrany vydalo na podporu střeleckého výcviku v roce 1909 „výnos o podpoře dobrovolné střelby”. Na to zareagovala ČOS v lednu 1912 žádostí u velitelství zeměbrany v Praze o propůjčení střelnice, střeliva a zbraní pro výcvik sokolstva, což bylo povoleno jak ČOS, tak i pražské jednotě. Branný výcvik probíhal až do vypuknutí války. Není tedy divu, že se branná zdatnost sokolů v bojích za první světové války prokázala. Tyršovo vojenské názvosloví převzala po roce 1918 Československá armáda.\n\nTak jako u německých turnerů, pod jejichž spolky vznikaly uskupení „Turner-feuerwehr”, docházelo také v českém Sokole ke slučování sokolství s hasičstvím. Zejména v době, kdy se v Sokole projevila krize a zájem o cvičení upadal. V roce 1868 schválil výbor pražského Sokola pod heslem „Kdo hasič, ten sokol“ hasičská cvičení do své činnosti. V roce 1875 bylo evidováno 71 sokolských jednot se 7 812 členy, z nichž cvičilo pouze 1 156 sokolů. Některé jednoty se v letech 1874–1876 přetvořily do spolků hasičsko-tělocvičných. Od roku 1876 vycházela v časopise „Sokol“ rubrika „Hasičství“. Miroslav Tyrš proti tomuto spojení později ostře vystupoval a v roce 1882 se hasičství od Sokola oddělilo. Zrovna tak jako turnerské spolky světily sokolské jednoty své prapory (90 %), účastnily se církevních slavností, procesí ve svátky Božího Těla a Vzkříšení, vítaly biskupy, světily své tělocvičny. Obrat nastal až za vlády Eduarda Taaffeho, po Badeniho volební úpravě a jazykových nařízeních, zejména po roce 1897. Jazyková nesnášenlivost, vyvolaná tím, že by se němečtí úředníci měli naučit češtinu, vyvolávala zejména v pohraničí agresivitu vůči českému obyvatelstvu. To se promítlo i do náboženských sporů. Náboženská nesnášenlivost sokolů nakonec vyústila v založení katolického tělovýchovného spolku Orla.\n\nTělocvičná jednota pražská obdržela později v roce 1864 na návrh Emanuela Tonnera nový název Sokol pražský. Dne 1. června 1862 předala v sále Apolla Karolina Světlá spolku prapor Sokola, dar českých dívek a žen, navržený Josefem Mánesem. Na bílé straně, olemované slovanskými motivy, Mánes umístil velký nápis Sokol. Druhá červená strana praporu nesla obraz bílého sokola v letu s heslem „Tužme se“. Spolek proklamoval rovnost, volnost, bratrství a Jindřich Fügner navrhl tykání a oslovení „bratře“. Původní pozdrav „Zdař Bůh“ byl v červnu 1862 nahrazen pozdravem „Nazdar“.\n\nSokolskou brannost prezentoval i všudepřítomný kroj: rudá garibaldovská košile, černohorská čapka bojovníků za svobodu anebo kajda, která připomínala kožený kabátec polských kozáků. Původní návrhy Josefa Mánese nahradily úpravy Františka Ženíška a Františka Kožíška.\n\nZákladním nedostatkem sokolských jednot byla chybějící organizační struktura. V roce 1884 se konala regionální shromáždění, která se zabývala zavedením župního zřízení podle vzoru německých turnerů. Ještě téhož roku vznikly první tři župy v Čechách, v roce 1885 následovaly další čtyři a v roce 1889 už fungovalo deset žup. V roce 1901 vzrostl počet žup v Čechách na 25, na Moravě a Slezsku na 11, přičemž Praha a Vídeň tvořily samostatnou župu. Nové vesnické sokolské jednoty vznikaly jako sokolské čety pod patronací některé mateřské jednoty. Župní organisační systém se okamžitě odrazil na vzrůstající členské základně a počtu sokolských jednot. Pozitivní dopad na nárůst členské základny měla i nově zavedená přednášková činnost a vzdělávání cvičitelů. V roce 1889 se podařilo župy se sokolskými jednotami (Krkonošská župa, Podkrkonošská župa, župa Havlíčkova, župa Plzeňská, župa Podřipská, župa Fügnerova, župa Tyršova, Středočeská župa, Východočeská župa, župa Žižkova a Sokol pražský) zastřešit pod centrální organizaci „Česká obec sokolská” (první starosta JUDr. Jan Podlipný), v roce 1892 vznikla centrální organizace „Moravsko-slezská obec sokolská” a v roce 1904 se obě organizace spojily do „České obce sokolské”. V listopadu 1869 si ženy pod záštitou Miroslava Tyrše založily „Tělocvičný spolek paní a dívek pražských” v čele se Sofií Podlipskou, ale na všesokolském sletu cvičily ženy teprve až v roce 1901. Na začátku 90. let 19. století se započalo v Sokole s tělesnou výchovou žactva a dorostu.\n\nV roce 1880 přijel Tyrš v čele sokolů na bělouši k odhalení pomníku Mistra Jana Husa v Čáslavi (budova pro dobročinné účely). Roku 1891 na II. všesokolském sletu vystupoval už první jezdecký odbor v Praze, v jehož čele stál Otto Tille. Jezdecké odbory fungovaly pod jezdeckou župou sokolskou, která byla v roce 1910 přejmenována na Jízdu sokolskou. Jak před rokem 1910, tak i po válce existovaly jezdecké odbory i v rámci jednot, aniž byly součástí této župy.\n\nDne 18. června 1882 se konala na Střeleckém ostrově „Jubilejní slavnost Sokola Pražského“, jejíž součástí byl i průvod Prahou. Slavnost se stala pro sokolské hnutí povzbuzením k další činnosti. Aktivním členem Sokola se stal po svém příchodu do Prahy v roce 1882 také Tomáš Garrigue Masaryk. Do začátku první světové války uspořádal Sokol šest sletů (1882, 1891, 1895, 1901, 1907, 1912). Druhý všesokolský slet, který měl proběhnout v Praze roku 1887, nebyl povolen v hlavním městě „Království“ a konal se v Českém Brodě se zahraniční účastí jako tzv. Americké hry (dny), před 40 000 návštěvníky. Významné byly i slety župní. Slet Sokolské župy prostějovské v červnu 1908, kam jen zvláštní vlaky dopravily přes 14 000 návštěvníků, zachytil na filmový pás Jan Kříženecký. Slibný rozvoj však zabrzdila I. světová válka.\n\nNa první „výzvědy” ke svým německým rivalům se Scheiner vydal v roce 1885, a to na slavnost Německého turnerstva do Drážďan. Od 8. do 9. června 1889 se sokolové účastnili (za značného zájmu rakouských úřadů) 15. francouzské tělovýchovné slavnosti v Paříži a mezi hostujícími soutěžícími obsadil Pražský Sokol (Bloudek, Březina, Fiedler, Hyánek, Hron, Pechan a Potůček pod velením Grumlíka) první tři místa. V roce 1892 Sokol navštívil Nancy, 1894 Lyon, 1895 Périgueux, 1900 Paříž, 1901 Nizzu, 1902 Le Mans a 1904 Arras.\n\nMenší delegace českého Sokola hostovala 28. – 31. července 1889 na turnerské slavnosti DT (Turnfest der deutschen Turner) v Mnichově, kde měli Kožíšek s Pechanem úkol porovnat organizaci Německého turnerstva a českého Sokola. Získané poznatky hodlal Sokol využít pro oživení Sokola. Z dalších německých návštěv lze jmenovat turnerské slavnosti: 1894 ve Vratislavi, 1898 v Hamburku, 1903 v Norimberku, 1908 ve Frankfurtu a 1913 v Lipsku.\n\nAni slovanské země nebyly zanedbávány. V roce 1888 to byla návštěva Lublaně, v roce 1892 se zúčastnili čeští sokolové oslavy k 25. výročí založení Sokola ve Lvově, 1897 směřovali do Celje, v roce 1903 opět do Lvova a 1904 do Lublaně. Představenstvo ČOS vysílalo také české cvičitele do Ruska, kde zastávali pozici učitelů na středních a důstojnických kadetních školách. Rusové pozvedávání slovanského sebevědomí skrze zakládání českého Sokola neměli zapotřebí a ani o něj zpočátku nestáli. Navíc Sokolu v Rusku konkurovali němečtí turneři. První sokolská uskupení proto vznikala mezi volyňskými Čechy.\n\nSpojené státy americké patřily k prvním zemím, kde se české sokolské spolky úspěšně etablovaly. První sokolské jednoty zde zakládali čeští emigranti už na konci roku 1860. V organizačních záležitostech američtí sokolové české sokolstvo značně předčili a po zřízení centrální organizace zde fungovaly již v 70. letech 19. století čtyři župy. Župa východní se sídlem v New Yorku sdružovala 14 jednot ve městech: Baltimore, Bayonne N. Y., Morrisania N. Y., Newark, New-York L 1 City, New York 2-a, New Bedford Mass., Westfield Mass., Curtis Bay Mo., Philadelphia Pa., Patterson N. Y., New York a Long Island City N.Y.\n\nŽupa severovýchodní s centrem v Clevelandu měla 7 jednot ve městech: Cleveland O., Detroid Mich., Lorain O. a Allegheny Pa. Město St. Louis se stalo centrem župy střední s 12 jednotami ve městech: Chicago, Chicago III. Town of Lake, Manitowoe Wis., Milwakue Wis., St. Louis Mo., St. Louis Monnt Pleasant Mo., East St. Louis Mo. a Cedar Rapids Ja. Župa západní se střediskem v Omaze uváděla v roce 1907 17 jednot ve městech: Abic Neb., Black Wolf Kansas, Wilson Kansas, Bruno Neb., Crete Neb., Milligan Neb., Omaha, Plattsmouth Neb., Schuyler Neb., So Omaha Neb., Wilber Neb., Clarckson Neb., Dodge Neb., Brainard Neb. a Howells Neb.\n\nV Německém císařství založila česká menšina první Sokol v roce 1889 v Drážďanech. Následovaly sokolské spolky v Hamburku (1891), Lipsku (1892), v Berlíně (1893) a Norimberku (1898), Turnverein „Jungmann“ v Pirně (1903), Turnverein „Slovan“ v Mnichově (1892) a Turnverein „Pokrok“ v Augsburgu. Ve dnech 29. a 30. května 1898 se konala v Berlíně na Wilhelmstraße slavnost k 5. výročí založení českého Sokola, které se účastnili zástupci z Vídně, Liberce, Prahy, Lipska a Drážďan. K 10. výročí založení berlínského Sokola se konala slavnost ve dnech 31. května a 1. června 1903.\n\nV roce 1863 vznikly první sokolské spolky v Polsku, Chorvatsku, Srbsku a Slovinsku (Lublaň 1863 „Južni Sokol”, Lvov 1867, Záhřeb 1874, Bělehrad 1891, Poznaň 1893), v roce 1866 v Rakousku (Vídeň 1867) a o rok později ve Švýcarsku, od roku 1870 zakládali čeští cvičenci Sokoly v Rusku (Tbilisi 1898), rok 1879 odstartoval zakládání Sokola v Bulharsku (Sofie 1879), 1889 v Německu, 1891 ve Francii (Paříž), 1896 v Uhersku, 1903 v Anglii, 1908 v Argentině a 1910 v Dánsku. Poslední Sokol před první světovou válkou byl založen v roce 1911 v Kanadě. Polský Sokol se ale od panslavistické myšlenky distancoval (Listopadové povstání a Lednové povstání) a šel vlastní cestou. Z tohoto důvodu se také haličtí sokolové odmítli účastnit prvního všeslovanském sletu v roce 1907 a společně s rusko-polskými a slezskými Sokoly zaměřili pozornost na polské tělovýchovné setkání ke 40. výročí haličského Sokola 29. – 30. června 1907 ve Lvově. V roce 1908 se za starosty ČOS JUDr. Josefa Scheinera čeští sokolové připojili ke „Svazu slovanského sokolstva” a v roce 1910 sdružil „Svaz ruského sokolstva” spolky v Oděse, Moskvě a Tbilisi. Na 1. sjezdu ruských\nsokolských organizací z Československa a Jugoslávie byl v prosinci roku 1923 v místnosti pražského Sokola založen Svaz ruského sokolstva v zahraničí.\n\nPo roce 1897 se Sokol začal vymezovat zejména vůči rakousko-uherským úřadům, německým spolkům a pod parolou českého nacionalismu sílil i sokolský antiklerikalismus. V roce 1897 se oddělila Dělnická tělocvičná jednota. V roce 1909 se tělocvičné odbory při katolických organizacích sdružily pod křesťansko-sociální organizací Orel. Dalším spolkem, vůči kterému se sokolové vymezovali, bylo komunistické křídlo, které se roku 1921 oddělilo od Dělnické tělocvičné jednoty a konstituovalo vlastní Federaci dělnických tělocvičných jednot. Ze Skautingu, který patřil zrovna tak k sokolským rivalům, se v roce 1926 názorově oddělili Spartakovi skauti práce. Naopak přátelský vztah udržovali sokolové s dělnickými tělovýchovnými jednotami DTJ. Jejich později vytvořený svaz Dělnické tělocvičné jednoty evidoval v roce 1919 již 900 jednot se 122 000 členy. Poměrně podobný vztah udržoval Sokol s agrární Selskou jízdou. Samozřejmě kladné vztahy pěstoval s Československou obcí legionářskou a dalšími legionářskými organizacemi. Německé obyvatelstvo se sdružovalo nejprve v turnerských spolcích Deutscher Turnerbund. Po vzniku Československa museli turneři přetrhat vztahy k zahraničním centrálám a založili Deutscher Turnverband, který pod taktovkou Henleina již v 30. letech pomalu směřoval do Říše.\n\nRakousko-uherské úřady před válkou činnost Sokola neomezovaly. Všechny veřejné akce a výlety musely sice jednoty předem hlásit u příslušných okresních hejtmanství, ale tak činily všechny spolky, včetně německých. Na každém policejním povolení se uvádělo: „Podotýkám, že při výletech těch veřejné a politické řeči míti dovoleno není.“ Policejní hejtmanství zakazovalo z obavy před nepokoji většinou výlety do oblastí s německy hovořícím obyvatelstvem. Po vypuknutí války narukovalo mnoho sokolů do armády. V sokolských jednotách zůstali jen starší muži, ženy, dorostenci a žáci. Ústředí ČOS si uvědomovalo, že za podporu monarchii nepřátelským Jihoslovanům se Sokol dostane do hledáčku rakouských úřadů. Svoji loajalitu Rakousku-Uhersku se snažil dát najevo zapůjčením sokoloven pro vojenské lazarety Válečnému pomocnému komitétu, pečováním dámského odboru o raněné vojáky v lazaretech a přípravou mládeže pro vojenskou službu. I když došlo v souvislosti s Maffií 24. listopadu 1915 z výnosu rakousko-uherského c. k. Ministerstva vnitra čís. 25037 ve smyslu § 24 a 25 odst. I zákona z roku 1867 k rozpuštění sokolského ústředí ČOS, činnost sokolských jednot jako samostatných právních subjektů pokračovala. Řízení převzal časopis Sokol. Ostražitost monarchie se brzy ukázala jako opodstatněná. Roku 1914 tvořili sokolové ve Francii významnou část české vojenské skupiny Nazdar, která se stala součástí francouzské (marocké) cizinecké legie. Rota, v níž působil i František Kupka, vybojovala 9. května 1915 památnou bitvu u Arrasu. Hodně sokolů se zrovna tak nacházelo v československých legiích, ve kterých mimo jiné vládl sokolský duch, sokolský řád, oslovení „bratře“ a sokolský pozdrav „Nazdar”.\n\nSokolská jednota fungovala v letech 1918–1920 mimo své tělovýchovné činnosti také jako polovojenský sbor a v prvních dnech po převratu sehrál Sokol jednu z nejvýznamnějších rolí. I když byla spolupráce Sokola a Ministerstva národní obrany oficiálně potvrzena zákonem o vzniku sokolských stráží až v roce 1919, přesto vlastnili sokolové zbraně již mnohem dříve. V září 1918 se konala tajná porada starostů pražských jednot, na které se probírala možnost brzkého převratu a zapojení Sokola. Ten byl znovu obnoven v podvečer 28. října 1918. Vedení ČOS ustanovilo 28. října 1918 „Ústředí sokolské stráže” a ještě ten den se po dohodě s DTJ, studentstvem a pražským policejním ředitelstvím zakládaly po celém území Čech a Moravy „Národní stráže”. Členové katolického Orla do Národních stráží nebyli připuštěni. Starosta ČOS Josef Scheiner se stal členem Národního výboru a v listopadu 1918 byl jmenován vrchním správcem Československých vojsk (od 1. ledna jejich generálním inspektorem). Členové Sokola se podrobovali zdravotním prohlídkám a někteří podstupovali dobrovolný vojenský výcvik. Sokolové měli v nové republice demonstrovat: „…\"železnou ukázněnost a pohotovost před celým světem a hlavně před nepřáteli našimi a před nepřáteli naší svobody a republiky\"…“\n\nPříslušníci zaniklé habsburské armády museli po svém návratu domů absolvovat tzv. odrakouštění v přejímacích (karanténních) táborech (České Budějovice, Pardubice, Choceň, Uherské Hradiště, Znojmo, Hranice a tábor v Srbsku) a politicky podezřelí podstupovali až šestiměsíční internaci. Čerstvě vzniklá čs. vojenská správa ponechala v činné vojenské službě pouze vojáky s česko-slovenským občanstvím (ročníky 1882–1898), sepsala mužstva ročníků 1873–1900 a zbytek demobilizovala. Sokolové nahrazovali propuštěné rakouské vojáky a vstupovali do řad nově se transformující Československé armády. Samostatné sokolské roty, vzniklé v listopadu 1918 v Nymburce, Jaroměři, Železném Brodě a Klatovech, odjely na Slovensko.\n\nNa přelomu let 1918–1919 musely i stovky již demobilizovaných ročníků znovu nastoupit do činné služby. Společně s dobrovolníky z řad Sokolů, DTJ a Čs. obce střelecké, ze kterých se utvořily čtyři pluky „Stráže svobody”, likvidovali odpor v pohraničních oblastech (Deutschböhmen, Deutschsüdmähren, Sudetenland a Böhmerwaldgau), zejména v městech Liberec, Most, Opava a Znojmo. Sokolové hlídali vlaková nádraží a projíždějící vlaky, zabavovali zbraně, konali strážní službu ve vojenských kasárnách a pevnostech, zabezpečovali sklady potravin, surovin a jiných objektů a bránili rabování a krádežím.\n\nV lednu roku 1919 společně s vojáky bývalé monarchie hájili hranici v boji s Poláky na Těšínsku, Oravě a Spiši. Bratislavský župan Samuel Zoch (1882–1928) si v únoru 1919 vyžádal na ČOS 2000 sokolů, kteří měli pomáhat při převzetí moci nové vlády. Nakonec na Slovensko odjelo 2500 sokolů a 1. pluk Stráží svobody. Po vyhlášení Maďarské republiky rad nařídila Česká obec sokolská všeobecnou mobilizaci a 20. června bylo 86 000 sokolů odvedeno, 35 000 nastoupilo vojenský výcvik ve zbrani. Odmítnutí vojenské služby se trestalo vyloučením ze Sokola. Již 5. června odcestoval na Slovensko první sokolský oddíl a 10. června následoval druhý. V polovině srpna se sokolské prapory vracely ze Slovenska, kde zůstaly do začátku října jen pluky Stráže svobody. Velká část sokolů zakotvila po první světové válce v četnické státní službě. Po roce 1920 již fungovaly nové ozbrojené složky, takže sokolstvo muselo zbraně odevzdat vojenským posádkám. Na podzim roku 1922 došlo k ukončení činnosti sokolských branných čet.\n\nDo Sokola se hlásili především drobní živnostníci, úředníci, rolníci a nebo místní honorace. Žadatel musel projít zkušební dobou, během které se sledovalo s jakou pravidelností navštěvuje cvičení. K dalším povinnostem patřila ideová školení formou přednášek tzv. vzdělávací školy. Žadatelé se museli zavázat nejen k povinnému odběru sokolského periodika, ale také k jeho četbě, zájemci do 36 let také k povinnému cvičení. Prošel-li budoucí sokol kladně zkušební lhůtou a složil-li ideové zkoušky, mohl přistoupit ke složení sokolského slibu. Teprve pak se stal právoplatným Sokolem, mohl nosit sokolský kroj, zúčastňovat se členských schůzí a valných hromad, volit a být volen.\n\nDůležitou podmínkou členství byla mravní bezúhonnost a zachovalost. Čím se však Sokol nelišil od německého spolku Deutscher Turnverband byl požadavek na příslušnost k určitému etniku. Němci prosazovali původ „árijský“, Sokol příslušnost k „československé“ nebo jiné slovanské národnosti. Podobně přistupoval i k otázce židovské. Tak např. v roce 1919 dostal Sokol v Libochovicích zvláštní přípis od výboru České obce sokolské, která sice Židům členství povolila, ale jen pod podmínkou, že se přihlásí k české národnosti. Stejné rozhodnutí padlo i v případě jiného Žida, který byl členem židovského tělovýchovného spolku Makabi. Župa Podřipská přijetí z důvodu členství v židovském sportovním spolku nedoporučila. V Polici u Jemnice přebudovala sokolská jednota v roce 1919 místní synagogu na sokolovnu.\n\nV meziválečném období se sokolská jednota popasovávala s nezájmem ve vlastních řadách. Jednatelské zprávy neustále poukazovaly na neúčast, slabý odběr a četbu sokolského tisku nebo nezájem o cvičení: „...většina nedělá nic, jen zaplatí členský příspěvek...“ Dalším běžným jevem byla nekázeň dorostenců v sokolovnách, kterou vedení vyřešilo povinným dozorem členy výboru. V letech 1920–1923 probíhaly očistné akce a došlo na vyloučení zejména 20 - 36letých sokolů, u kterých byla zaznamenána pravidelná absence nebo neomluvená neúčast na nově zavedených povinných ideových přednáškách. Nelibost vzbuzovaly u cvičenců také ideové proslovy „před šikem“. Sokolská jednota v Libochovicích uvádí:„Pozvolný úpadek zájmu o sokolskou ideologii je charakteristický pro celé období meziválečného Sokola.“\n\nČOS pořádala, i přes značnou pasivitu členské základny, mnoho tělovýchovných, sportovních a kulturních akcí, které završovala oblíbenými všesokolskými slety. Zpravidla je však organizovali stále stejní členové, často sokolští funkcionáři. Za první republiky se podařilo zorganizovat čtyři všesokolské slety (VII. až X. v letech 1920, 1926, 1932 a 1938), v jejichž režii se konaly rozestavné běhy (štafety) s předáváním sletového poselství (1926, 1932, 1938), Středoškolské hry (1920, 1926, 1932, 1938), lyžařský závod v Jilemnici (1926), sokolská slovanská škola v Praze (1927), maratonský běh Praha-Lány (první v roce 1930), Zimní sletové hry v Tatrách a Krkonoších (1932, 1938), Dny školní mládeže, žactva, dorostu (1932), Den žactva pražských národních škol, první sokolský slet žactva (1938), IX. závody Mezinárodní tělocvičné federace 1938 (Fédération Internationale de Gymnastique), přebor Svazu slovanského sokolstva (1932), společný přebor ČOS a Svazu slovanského sokolstva (1938), Vojenské odpoledne (1938), III. mezinárodní tělocvičné závody žen (1938), Mezinárodní tělovýchovný kongres (1938). S nástupem sportu přibývala hřiště, letní cvičiště, sportovní dráhy, stadiony (např. 1926 Strahovský stadion). Na rozvíjející se turistiku a na zájem mládeže o pobyty v přírodě reagoval Sokol výstavbou nocleháren pro sokolskou mládež a zakládáním turistických stezek. Roku 1929 byla otevřena sokolská turistická chata na Černé hoře v Krkonoších. Během stavby zde byla odzkoušena pomocná vojenská lanovka. Pod vlivem trampského hnutí a skautingu zařadil Sokol do programu i táborové pobyty v přírodě tzv. tábory a osady mládeže. První tábor dorostenek pod hlavičkou ČOS pořádala Marie Provazníková ve Stříbrné Skalici v létě 1925.\n\nPo válce 2. února 1919 byla ustanovena daň na podporu sokolů, kteří se z válečných důvodů dostali do pracovní neschopnosti. V roce 1922 založila ČOS „Fügnerův fond na podporu zestárlých a potřebných Sokolů” a vyzvala členskou základnu k pomoci nezaměstnaných sokolů či strádajících sokolských rodin. Pořádala také prázdninové pobyty dětí ze sokolských českých rodin z pohraničí a ciziny v českých rodinách ve vnitrozemí. V Sokolském věstníku přibyla rubrika „Sokolský trh práce” s inzercí nabídky a poptávky zaměstnání. V roce 1928 prominula ČOS nevýdělečným Sokolům placení příspěvků. Na konci roku 1927 se konala veřejná sbírka na lublaňskou sokolovnu a v dubnu roku 1928 na pomoc Bulharsku po zemětřesení. ČOS se podílela také na stavbách pomníků padlých z první světové války a zrovna tak se sokolové zúčastňovali pietních akcí (např. 1924 Spolek pro poctu padlých za Těšínsko).\n\nZejména na malých obcích rostl význam kulturní činnosti (taneční zábavy, plesy, koncerty a zejména ochotnické divadlo). Sokolovny propůjčené „Pomocnému úřadu válečnému” přinesly v podobě státního finančního odškodnění značnou sumu do sokolských jednot. Ve 20. letech 20. století procházely stavebními úpravami a nová výstavba často spojená s architektonickými návrhy předních architektů reagovala na změny v tělovýchově. Sokolovny se tak staly kulturními centry s prostorami pro divadla, biografy a restaurace. V roce 1925 otevřel Sokol své nové sídlo Tyršův dům, kde byla zřízena cvičitelská škola ČOS pro týdenní až šestidenní kurzy sokolských cvičitelů. Do nového Tyršova domu putovalo i muzeum otevřené již 28. září 1920 v deseti místnostech smíchovské vily Na Santošce.\n\nVzniku sportovních spolků a klubů se nemohl Sokol samozřejmě ubránit. Od roku 1860 fungoval v Praze „Anglický veslařská klub” (Englischer Ruderklub) a od roku 1863 v Uherském Hradišti 1863 „Veslařský klub Morava” (Ruderklub Moravia). Dne 15. listopadu 1867 se registroval „Eisclub Regatta” (Lední klub Regatta), který se později nazýval „Vereinigter Eisclub und Ruderclub Regatta” (Spojený lední a veslařský klub Regatta). Členy spolku byli jak Němci, Češi i Židé. Mezi českou členskou základnou se nacházeli i sokolové. Češi po nevydařeném pokusu strhnout vedení klubového výboru na svoji stranu nakonec založili vlastní český sportovní spolek „Český veslařský a bruslařský klub Praha”. V roce 1881 pak následoval český Cyklistický spolek Praha (Verein der Radfahrer in Prag), 1890 Lehkoatletický spolek Praha (Leichtathletikklub AC Prag) a s přibýváním sportovních spolků také vznik sportovních svazů.\n\nOd založeného Českého olympijského výboru, potažmo olympijského hnutí a účasti jednotlivých sokolů na olympijských hrách se Sokol zpočátku distancoval (např. v roce 1900 Letních olympijských her v Paříži). V tomto postoji se plně shodoval s Německým turnerským svazem a vedení Sokola neoblomilo ani Tyršovo v roce 1869 vydané dílo „Hod olympický”. Situace se změnila až po první světové válce, kdy reprezentace československých sportovců nabrala na významu. Velký tlak na stanoviska Sokola vyvíjel i zájem mládeže o sportovní odvětví. V roce 1919 se stal Sokol členem Československého olympijského výboru, v roce 1920 se účastnilo celé sokolské družstvo letních olympijských her v Antverpách a umístilo se na 4. místě. Na olympijských hrách v Paříži v roce 1924 získali sokolové devět medailí (Bedřich Šupčík první zlatou olympijskou medaili za šplh na laně bez přírazu). Sokol Ladislav Vácha přivezl v roce 1928 z OH v Amsterodamu dvě stříbrné a jednu zlatou medaili, sokol Alois Hudec se stal v roce 1936 vítězem v gymnastice na OH v Berlíně. Sokolové se prezentovali také na mistrovstvích světa nebo na závodech Mezinárodní tělocvičné organizace.\n\nPo vzniku republiky nastaly v německém pohraničí a v německých jazykových ostrovech značné změny. Vzhledem k tomu, že bylo v letech 1921 až 1930 v důsledku nesplnění zkoušky z úředního jazyka ze státních služeb propuštěno 33 000 zaměstnanců německé národnosti, došlo na územích s převahou německého obyvatelstva k narušení lokální sociální struktury. Úřední posty policistů, prokurátorů, správních úředníků, celníků a pracovníků hraniční kontroly, železničářů, zaměstnanců pošty najednou obsazovaly osoby české národnosti. Zrovna tak v dobovém žargonu „počešťovat všemi prostředky zněmčená území“ se dařilo i pozemkovou reformou, která svým národnostním efektem přivodila další nepřirozené rozrušení homogenního německého osídlení. Není se tedy čemu divit, že vztahy mezi Německým turnerským svazem a Sokolem byly značně odměřené, někdy i nenávistné. Republikové aktivity Sokola v německých oblastech ještě zesílily a zvláště od 30. let 20. století docházelo mezi oběma spolky k častým potyčkám.\n\nI když docházelo v rakousko-uherské k razantnímu rozvoji českého Sokola, v místech s převahou německého obyvatelstva se nemohl dlouho prosadit. To byl jeden z hlavních důvodů, proč Pražský Sokol zavedl už od poloviny roku 1880 systém tzv. sokolských ochranitelek, kdy jednoty z českého území zásobovaly své „adoptované jednoty” v německých obcích odbornou sokolskou literaturou, zřizovaly jim knihovny, pomáhaly s rozšiřováním inventáře a s obstaráváním nářadí nebo je finančně dotovaly (například Sokol Znojmo založen v roce 1882). Dne 18. května 1913 rozhodl výbor ČOS, že veškeré záležitosti týkající se dotování německých oblastí jsou nadále důvěrné a že nebudou zveřejňovány. V roce 1914 přijal výbor ČOS „Pravidla o správě a užívání národního základu”, z něhož byly poskytovány půjčky menšinovým jednotám v německých oblastech, hlavně na stavby sokoloven, koupě objektů a pozemků.\n\nTento systém ochranitelek přejala i Československá obec sokolská a každá menšinová sokolská jednota měla přidělenu svou vlastní ochranitelku, která dbala na pravidelný kontakt a svojí přítomností podporovala v německých obcích česká veřejná vystoupení a kulturní akce. Například ochranitelkou Sokolské jednoty v Jihlavě byla SJ Čáslav, ochranitelkou Sokolské jednoty v Moravské Třebové SJ Boskovice, ochranitelkou Sokolské jednoty Háj u Duchcova zase SJ v Praze-Michli, na Sokolskou jednotu Valtice dohlížela SJ Brno II nebo nad Sokolskou jednotou Šternberk držela ruku SJ Olomouc.\n\nPo propuštění téměř všech rakouských úředníků ze státní služby klesl po jejich odchodu i s rodinami do Vídně ve Znojmě (do 1. dubna 1919) znatelně počet německého obyvatelstva (1910 16 812 Němců, 1920 7 988 Němců). Hned v srpnu 1919 se zde konal hraničářský sokolský slet. Z Brna odjelo na slet do Znojma Západomoravskou župu plk. Švece (Moravské Budějovice, Třebíč, Jihlava, Znojmo, Velké Meziříčí, Telč, Vranov) podpořit 850 členů, z toho 450 krojovaných. Ve dnech 19. až 20. července 1919 se konal slet v Jihlavě (1918 – 38 400 Němců, 1930 – 12 000 Němců), vlakové nádraží odbavilo 20 000 cestujících. V Trutnově (1921 – 26 412 Němců, 2 562 Čechů) uspořádala 26. června 1921 Krkonošská župa sokolský slet, kterého se zúčastnilo 7 000 sokolů a 25 000 českých diváků.\n\nV roce 1922 se uskutečnily mohutné sokolské výlety do čerstvě připojeného Těšínska a Ostravska. Velká sokolská slavnost se konala 1. června 1930 v německé baště Chebu (1930 – 37 599 Němců, 2 351 Čechů). Ve vyprázdněných ulicích provolávali sokolové v průvodu „Ať žije český Cheb!” (\"Es lebe das tschechische Eger!\"). Tentýž rok pořádal Sokol podobnou akci 7. září v Rumburku (1930 – 10 466 Němců, 766 Čechů) a další týden v Liberci (1930 – 95 623 obyvatel, z toho 78,0 % Němců, 18,2 % Čechů) I zde došlo na provolávání hesla „Ať žije český Liberec!” (\"Es lebe das tschechische Reichenberg!\")\n\nV oblastech s převahou německého obyvatelstva byla práce sokolských jednot úzce svázána s národním životem a s podporou hraničářských akcí. Stávalo se pravidlem, že aktivní osobnosti v menšinovém životě byly zároveň členy Sokola či členy několika českých spolků najednou. Například rubriku „Sokolstvo a menšiny“ (hraničářské listy \"Naše menšiny\") redigoval Jaroslav Borotínský Zyka, který pracoval také jako žurnalista ve \"Věstníku Československé obce sokolské\" a redaktor \"Venkova\". Jindřich M. Vlček, který se sokolských akcí účastnil, organizoval je a psal o nich, byl ředitelem dolů v Malých Svatoňovicích, starosta tamtéž, divadelní ochotník, hasič, ale také člen Klubu československých turistů, Československého červeného kříže, Tělocvičné jednoty Sokol a Musejního a archivářského sboru.\n\nV menšinových obcích s omezeným počtem českých obyvatel se pořádaly kulturní akce vícero spolky najednou a obzvláště běžně se objevovaly paralely sokolů a učitelů. Proto se také v inzercích na místa hraničářských českých pedagogů požadovalo členství v Sokole. Zrovna tak mohly hraničářské sokolské jednoty využívat tělocvičny českých menšinových škol a jejich knihovny Ústřední matice školské. Články v listech \"Naše menšiny\" provolávaly: „Sokolské hraničářské jednoty bojují bok po boku s národními jednotami za lepší a jistější budoucnost našeho pohraničí“ nebo „Ochranitelky jsou apoštoly sokolství v menšinách – v mladých duších dorostu a žactva vyrůstá nám slibná naděje do budoucna.“\n\nSokol měl na vývoj Československa nesmírný vliv. Marek Waic uvádí: „…seděli v podstatě na všech významných místech státní správy. Jednalo se o ministerstva, soudy, policejní ředitelství, úřady statistické, zemské, pozemkové, pošty, magistrát města Prahy (senátor Baxa) atd.” Například již 2. listopadu 1918 došlo ke zřízení ministerstva veřejného zdravotnictví a tělesné výchovy a v roce 1920 byl pod ním vytvořen „Poradní sbor pro tělesnou výchovu”, v němž si rozhodující vliv udrželi členové Sokola. V roce 1935 obsadili sokolové v parlamentu 106 míst: 70 poslanců a 36 senátorů, 45 agrárníků, 31 socialistů, 18 živnostníků a 12 představitelů Národního sjednocení. Význam a vliv Sokola daleko přesahoval rámec tělovýchovy a sportu.\n\nVedení ČOS schválilo v prosinci 1932 zásady branné výchovy a v roce 1933 obnovilo tradici náhlých srazů. V první polovině roku 1934 se obrátilo Ministerstvo národní obrany na vedení ČOS s důvěrným dotazem, zda jsou sokolové v případě potřeby ochotni převzít strážní službu, přizvalo vedení ke spolupráci na připravovaném branném zákonu (přijat 1. září 1937) a přistoupilo k tajnému sčítání počtů členů Sokola a vojáků v záloze. Po přijetí zákona č. 82 Sb., o ochraně a obraně proti leteckým útokům 11. dubna 1935 byla zřízena civilní protiletecká ochrana (CPO), jejímž řízením bylo pověřeno Ministerstvo vnitra. Následovalo zakládání „Výborů pro obranu obyvatelstva”, které měly na starost brannou výchovou obyvatelstva a civilní protileteckou ochranu. Sokolské jednoty rozběhly veřejné přednášky k branné výchově a sbírky na vojenský arzenál Československé armády, zakládaly „branné odbory”, zajišťovaly veřejnou brannou výchovu na „Dnech brannosti” a výcvik civilního obyvatelstva.\n\nNa základě vládního nařízení č. 270/1936 Sb. ze dne 23. října 1936 vznikla Stráž obrany státu (SOS), do které vstupovali i sokolové. Od roku 1937 pomáhaly jednotky SOS obecním a městským úřadům při branném nácviku v sokolovnách, zejména při zacházení s plynovými maskami. Zákon č. 75 z 8. dubna 1938 doplnil zákon o ochraně a obraně proti leteckým útokům v návaznosti na možné ohrožení ČR Německem. Po vyhlášení částečné mobilizace v květnu 1938 narukovali i sokolové. Od začátku září 1938 byla ČOS v pohotovosti. Jednoty v pohraničních oblastech měly za úkol likvidovat závažné dokumenty a připravit evakuaci nejohroženějších sokolů, popřípadě sokolského majetku.\n\nV polovině září zřídilo vedení ČOS ve spolupráci s Ministerstvem sociální péče, Svazem dělnických tělocvičných jednot, Orlem a Československým červeným křížem sokolská střediska s ústředím v Tyršově domě, která organizovala péči o uprchlíky (ubytování, zaměstnání), převoz majetku Sokola, Orla a DTJ a hlídky na smíchovském, Wilsonově, Masarykově a Denisově nádraží. Po pádu Hodžovy vlády jmenoval prezident Beneš vládu gen. Jana Syrového. Ministrem bez portfeje se stal starosta ČOS Stanislav Bukovský. K všeobecné mobilizaci došlo 23. září 1938. I.-IV. pásmo českého, moravského a slezského pohraničí obsadila německá branná moc mezi 1. a 7. říjnem 1938, V. pásmo do 10. října 1938. Vedení ČOS rozeslalo 1. října 1938 spěšný dotazník, ve kterém nabádalo neopouštět zabíraná území a ve dnech 2.-10. října převážel Sokol nákladními auty majetek zabraných jednot. Dne 22. října 1938 odešel exprezident Beneš do exilu a 25. října vydala vláda nařízení o otázkách státního občanství a opce, které upravovalo nabývání domovského práva. V obsazených územích zůstalo 452 384 českých občanů v Čechách a 64 7449 na Moravě.\n\nSe vznikem Československa nastala i migrace Čechů na Slovensko a během první republiky počet Čechů na Slovensku prudce vzrostl. Nejpočetnější české menšiny žily v Bratislavě, Košicích a v Žilině. Sokol na Slovensku, až na pár ilegálních jednot, před vznikem Československa neexistoval. Podíl na šíření sokolské myšlenky měl právě příliv českých úředníků a hlavně učitelů. První organizovaný Sokol vznikl v roce 1918 v Uherské Skalici. Velkou zásluhu měli na rozvoji slovenského sokolství také slovenští národovci Vavro Šrobár, Pavol Blaho, Kornel Stodola, Samuel Zoch a ďalší. Na začátku roku 1919 už existovalo 39 sokolských jednot sdružených do Masarykovy župy v čele se starostou Vavro Šrobárem. Na konci téhož roku byla stávající župa rozdělena do šesti nových: Považská župa Štefánikova se sídlem v Novém Mestě nad Váhom, Bratislavská župa Masarykova se sídlem v Bratislavě, Nitrianska župa Svätoplukova se sídlem v Nitře, Podtatranská župa Hviezdoslavova se sídlem v Martině, Pohronská župa Detvan se sídlem v Banské Bystrici a Východoslovenská župa Jána Kollára se sídlem v Košicích. V roce 1920 stoupl počet na 18 499 členů.\n\nVe slovenském prostředí ovšem časem narůstal odpor k českému antiklerikalismu (popř. „husitismu“) a pokrokářství, tedy k myšlenkám, jež symbolizoval i Sokol. Podle situačních zpráv župních úřadů z roku 1925 se česko-slovenské vztahy na Slovensku nelepšily, ba naopak. Proto také ve slovenské tělovýchově byl v letech 1923–28 o něco silnější katolicky orientovaný Orel s 27 804 členy (oproti 24 059 slov. sokolům), jehož čestným starostou na Slovensku byl Andrej Hlinka, jinak vůdce Hlinkovy slovenské ľudové strany, hlavní síly prosazující slovenskou autonomii. V červnu 1936 uspořádal Sokol demonstrativní cestu 40 000 Sokolů přes Bratislavu, Trenčín, Nitru, Turčanský Sv. Martin, Banskou Bystrici a Košice do Užhorodu.\n\nPřesto vlna protestů a hesel typu \"„Na Slovensku po slovensky! Chceme slovenských dôstojníkov, četníkov a úradníkov!...“\" sílila. Dne 16. října 1938, tj. už za druhé republiky, se sešli v Turčianském Sv. Martině zástupci šesti slovenských žup, aby se pokusili odvrátit zánik Sokola na Slovensku. Ve svém memorandu se přihlásili k novým poměrům a založili Slovenský Sokol. Vzhledem k tomu, že nová vláda zakázala nařízením z 5. prosince všechny tělovýchovné spolky, byl 14. prosince 1938 Slovenský Sokol spolu s Orlem a DTJ rozpuštěn. V šesti slovenských župách ztratila ČOS 146 jednot, 35 poboček se 49 292 členy, 48 sokoloven, 69 letních cvičišť a 33 biografů. Majetek propadl Hlinkově gardě.\n\nPo vzniku protektorátu ČOS přestala s nacionalisticko-ideově-brannou činností a výchovou. Oficiálně se věnovala pouze tělovýchově, kultuře a osvětové činnosti, čímž se snažila krýt Obec sokolskou v odboji. Se svolením úřadů pořádal Sokol pravidelná cvičení mládeže, dospělých mužů i žen, akademie, divadla, besedy, členské večery. Školil nové členstvo, cvičitelstvo a vzdělavatele. Pořádal „zimní bratrskou pomoc” pro hospodářsky slabé rodiny a zimní nadílku. V roce 1939 Moravskoslezská župa Jana Čapka otevřela v Beskydech Sokolskou chatu Ostravice pro ozdravné pobyty hornických dětí (1941 Hitlerjugend, 1950 znárodněna, 1981 vyhořela). Členové v Civilní protiletecké ochraně (CPO) školili ve zdravotnické přípravě a zrovna tak se sokolové účastnili sportovních soutěží (např. Lehkoatletické mistrovství Čech a Moravy 1939) nebo žactvo a dorost prázdninových táborů. Ústřední list „Sokolský věstník” s přílohami (Sokolský vzdělavatel, Cvičitel a Cvičitelka) a „dětský časopis Poupě” vycházely až do dubna 1941.\n\nOkupační moci považovaly ČOS, legionářské spolky a Skaut (či podobné organizace) za nepřátelské a narušující začlenění protektorátu do říše. Na konci jara 1939 se začalo o sokolské špičky intenzivně zajímat gestapo, které v rámci likvidace Obrany národa v letech 1939 – 1940 zjistilo, že řada členů Sokola je zapojena do odboje a že vojenské velení se Sokolem počítá jako se svou zálohou pro období převratu. Dne 1. září 1939 Karl Hermann Frank odstartoval pod krycím názvem Aktion Albrecht der Erste preventivní zatýkání představitelů českého veřejného života a sokolských žup a jednot (2 000 osob). Na podzim 21. října 1939 vydal říšský protektor výnos o zákazu vytápění tělocvičen. V polovině ledna 1940 rozesílal Tyršův dům všem sokolským jednotám nařízení o zákazu užívání názvů upomínajících na státoprávní poměry bývalé republiky Československé a název organizace byl upraven na „Českou obec sokolskou”.\n\nPřípisem říšského protektora Konstantina von Neuratha (č. j. BdS I- I 145/41) z 12. dubna 1941 byla činnost svazu, žup i jednot, jakož i připojených spolků zastavena. Zákaz platil i pro vznik nových náhradních organizací nebo hromadný přestup členů Sokola do jiných organizací. Majetek Sokola byl následně sepsán a spolkový dům v Praze uzavřen. K tomuto kroku se protektor rozhodl na základě zjištění, že mezi zajištěnými odbojovými osobami se nacházel velký počet vedoucích činovníků Sokola, dále kvůli sympatiím Sokola vůči novým vládcům Jugoslávie a jugoslávskému Sokolu, ilegálním spojům se Sokolem v Paříži, ale také pro hromadné přijímání členů rozpuštěného spolku »Junák« do Sokola. S okamžitou platností platil zákaz tělovýchovné a organizační činnosti a povolena byla pouze správa nemovitostí.\n\nPo znepokojujících zprávách o celkovém nárůstu protektorátní rezistenční činnosti, sabotážích a stávkách dosadil Adolf Hitler na Neurathovo místo šéfa RSHA, SS-Obergruppenführera Reinharda Heydricha. „Akce Sokol” byla odstartována v noci ze 7. na 8. říjen 1941 a týkala se zatýkání vysokých sokolských funkcionářů, župních tělovýchovných a okresních činitelů. Celkem bylo zatčeno kolem 1 500 sokolů, z nichž velká většina putovala rovnou do Malé pevnosti v Terezíně a potom do koncentračního tábora v Osvětimi. Ještě téhož večera podepsal Heydrich úřední rozpuštění spolku »Česká obec sokolská« se sídlem v Praze. Správou veškerého propadlého sokolského majetku pověřil Nationalsozialistische Reichsbund für Leibesübungen (NSRL).\n\nRozpuštění a likvidace Sokola se nacistům rozhodně vyplatila. Do klína jim spadly státní sokolské dotace, statisícové členské příspěvky a výtěžky ze sokolských sletů a veškerý majetek (tělocvičny, hřiště a další centra) v přibližné hodnotě 600 000 000 K (60 000 000 RM). Řadu sokolských zařízení později získalo Kuratorium pro výchovu mládeže v Čechách a na Moravě a Nadace Reinharda Heydricha. Tyršův dům sloužil od 15. listopadu 1943 jako německý vojenský lazaret. Zájem o nemovitosti projevovaly i Deutsche Arbeitsfront (DAF), Kraft durch Freude (KdF). Do 8. prosince musely být ze sokolských nemovitostí odstraněny všechny upomínky na Sokol: nápisy, busty, sochy, obrazy, fotografie atd.\n\nPo atentátu na Heydricha, vyhlášení výjimečného stavu nad celým územím protektorátu a zahájené heydrichiádě zpracovala úřadovna gestapa v Praze závěrečnou zprávu o ilegální sokolské organizaci Jindra a podrobnou analýzu sokolského odboje. Rozbité sokolské skupiny kontaktovaly Petiční výbor Věrni zůstaneme, Obranu národa a splynuly s kruhy bývalých legionářských svazů, hasičských spolků, církví a nově budovanými organizacemi. V říjnu 1944 seskočili čtyři sovětští parašutisté a jimi založené odbojové skupiny nesly názvy „Mistr Jan Hus“ a „Dr. Miroslav Tyrš“. Jména záměrně vybraná v tradici Sokola, jelikož antipatie ke komunismu a Sovětskému svazu na území bývalého Československa převládaly a obyvatelstvo se mělo na základě názvu s odbojem identifikovat.\n\nPočet sokolských členů v odboji není znám, zrovna tak není jasné, zda k odboji vyzývali přední funkcionáři. Je však známo, že členem Sokola byl Jozef Gabčík, který se podílel 4. června 1942 na atentátu na Heydricha. V letech 1939 – 1945 bylo vězněno 11 611 členů ČOS, z toho zavražděno 1 212. Jinak zemřelo dalších 2 176. V koncentračním táboře skončil i tehdejší starosta Československé obce sokolské lékař Stanislav Bukovský. Během Pražského povstání 5. – 8. května 1945 našlo smrt dalších 589 sokolských příslušníků. Současně se však sokolská mládež a část bývalého činovnictva po zákazu Sokola staly základem a pilířem protektorátního Kuratoria pro výchovu mládeže v Čechách a na Moravě.\n\nDějiny a ideologie Sokola byly nacistům velmi dobře známé, také proto byla likvidace protiněmecké, antifašistické tělovýchovné organizace pro nacisty prioritou. Částečnou odpověď na otázku, proč mohl Sokol existovat ještě více jak dva roky po zřízení Protektorátu, lze najít v článku časopisu „Volk und Leibeserziehung“ z července 1941 od Wilhelma Welwarského, pocházejícího ze Sudet. Welwarský vyzdvihuje německé kořeny Tyrše a Fügnera a činí je zodpovědné za následné kroky a slávu v odkazu německého turnerství.\n\nZástupci pěti československých tělovýchovných a sportovních organizací (Československá obec sokolská, Svaz dělnických tělocvičných jednot, Junák, Čs. všesportovní výbor a komunistická Federace proletářské tělovýchovy) vydali 9. května 1945 prohlášení ke sjednocení československé tělovýchovy a pod nově založeným „Ústředním národním tělovýchovným výborem” (ÚNTV) začaly tyto organizace v průběhu léta 1945 zakládat „místní tělovýchovné výbory”. Komunisté Federaci proletářské tělovýchovy ale neobnovili a vstupovali do Sokola. Proto v září 1945 vydal ÚNTV výzvu o sjednocení všech tělovýchovných a sportovních organizací do „Tělovýchovného svazu Sokol”. Proti tomuto sjednocení se razantně postavily Orel, Československý fotbalový svaz, mírněji pak ČOS a Svaz DTJ. Po odsunu německého obyvatelstva získal Sokol od „Osidlovací komise ministerstva zemědělství” a za spolupráce „okresních rolnických komisí” některé objekty, které později využíval pro letní školy v přírodě nebo sokolské letní tábory (například 1946 sokolský tábor Hajnice, 1947 usedlost čp. 119 ve Velké Úpě III., Chatu pod Světlou v Temném Dole v Maršově IV., 1948 – 1949 sokolský tábor v Obřím dole). Poválečný sokolský slet 1. ledna 1946 znamenal sice obnovení Československé obce sokolské, ale se založením „Československého tělovýchovného svazu” (ČSTS) na podzim roku 1946 také první krok k jednotné tělovýchově. Po únoru vzal vývoj v Sokole rychlý spád.\n\nPředsednictvo tzv. „Ústředního akčního výboru Národní fronty” rozhodlo 27. února 1948, že jedinou tělovýchovnou organizací bude Sokol. Všechny tělovýchovné, sportovní a turistické svazy, spolky a kluby musely povinně převést majetek a členskou základnu pod JTO (jednotná tělovýchovná organisace) Sokol, které započaly zakládat na podporu Gottwalda akční výbory v sokolských jednotách a župách. XI. všesokolský slet na Strahově v létě 1948 se již konal pod taktovkou KSČ. Průvod sokolů prošel kolem tribuny s Gottwaldem mlčky a s odvrácenou hlavou, padala i hesla jako např. „Nikdo nesmí diktovat, koho máme milovat“, čímž dávali sokolové najevo, že nastolená vláda KSČ není vítězstvím všeho lidu. Po XI. všesokolském sletu začátkem července 1948 a po akcích při pohřbu dr. Edvarda Beneše započalo nové vedení ČOS s čistkami.\nPolitické a organizační změny opřeli komunisté o zákon č. 187/1949 Sb. O státní péči o tělesnou výchovu a sport v čele se státními orgány „Státní výbor pro tělesnou výchovu a sport” (SVTVS) a „Státní úřad pro tělesnou výchovu a sport” (SÚTVS). Na základě usnesení ÚV KSČ byl 12. 12. 1952 přijat zákon č. 71 Sb. O organizaci tělesné výchovy a sportu. Tímto byly sport a tělesná výchova nadále řízeny státním orgánem „Státní výbor pro tělesnou výchovu a sport” (SVTVS).\n\nÚV KSČ tak podle sovětského vzoru zrušil v roce 1956 jednotné organizace Sokola a v březnu 1957 zřídil Československý svaz tělesné výchovy a sportu, který existoval až do roku 1990. V roce 1955 ČSTV navázal na mnohaleté sokolské tradice zorganizováním I. celostátní spartakiády. Tradici Sokola se podařilo zachovat jen díky „Ústředí československého sokolstva v zahraničí”. Do USA odešly například osobnosti: prof. Marie Provazníková (náčelnice ČOS 1936–38 a 1946–48, náčelnice Mezinárodní gymnastické federace FIG) a starosta ČOS z let 1945 až 1948 JUDr. Antonín Hřebík. O obnovu Sokola se sokolové pokoušeli v období pražského jara 1968.\nÚstředí československého sokolstva v zahraničí pořádalo:\n\nV roce 1990 došlo k znovuobnovení Sokola a k navázání na jeho programové tradice. Česká obec sokolská (ČOS) patří v České republice k nejpočetnějším občanským sdružením. Členská základna čítá kolem 180 000 cvičenců, kteří se věnují nejen sportu a pohybovým aktivitám, ale také kulturní a vlastenecké činnosti. „Sport pro všechny” zahrnuje základy sportovní a moderní gymnastiky, pohybovou výchovu, rytmickou gymnastiku, aerobik, cvičení s náčiním, různé taneční směry, atletiku, míčové hry, netradiční hry a sporty, jógu, základy asijských bojových umění, zdravotní gymnastiku, pobyt v přírodě a turistiku. Sokol se zabývá samozřejmě i výkonnostním sportem. „Vzdělavatelský odbor” má na starosti soubory folklorní, divadelní, pěvecké, hudební a loutkářské.\n\nZákladními organizačními jednotkami ČOS jsou tělocvičné jednoty, sdružené do 42 sokolských žup. Nejvyšším celkem a zároveň zřizovatelem je ČOS. Koordinační činnost mezi župami spadá do kompetence krajského zmocněnce. Vyslanci z župních valných hromad vytváří Výbor ČOS, který zasedá dvakrát do roka. Ten volí starostu ČOS, místostarosty, jednatele a statutární orgán - 13členné předsednictvo. Vyvrcholením činnosti ČOS je všesokolský slet. Česká obec sokolská je členem Světového svazu sokolstva a také členem mezinárodní organizace ISCA (International Sport and Culture Association). V roce 2012 Sokol oslavil 150. výročí svého založení.\n\nVyhraněný nacionalismus namířený proti Němcům a konkurenční postoj se objevoval u Sokola od 90. let 19. století. Členové Sokola se netajili ani svým odporem k tehdejším pořádkům habsburské monarchie a potažmo ke katolické církvi. Sokol reprezentoval absolutní rozchod s náboženstvím. Sokolem uznávaný kult Jana Husa byl jedním z hlavních důvodů pro represe ze strany katolické církve a státních orgánů. Po roce 1910 se objevilo u Sokola vylučování členů za tzv. \"posluhu klerikálním snahám\". V době první republiky se Sokol prohlásil za \"nositele československého světového názoru\", který projevoval \"moralizujícími apely na národní čest\".\n\nPři vzniku první republiky tvořili Sokolové základ nově vznikající armády a velmi brzy se tak stal Sokol protežovanou organizací nejen ze strany T. G. Masaryka, ze kterého si sokolové vytvořili nového Tyrše. Sokolové se podíleli na čechizaci německého pohraničí a německých jazykových ostrovů a byli spoluzodpovědní s ostatními českými i německými obrannými spolky za národnostní nesnášenlivost Čechů a Němců v meziválečném období. Kritizováno bývá i mnohem poslušnější a dobrovolně nadšené chování při komunistických třech celostátních spartakiádách v \"lidově demokratickém Československu\". Roubal uvádí, že „\"na rozdíl od nesokolských cvičenců si totiž Sokolové byli vědomi hlubokého ideologického rozkolu mezi sokolskými a spartakiádními aktivitami, a i přes tento rozpor se dokázali nadchnout pro spartakiádní stádnost\"”.\n\nPo sametové revoluci dochází k jisté idealizaci jak Sokola samotného, tak i meziválečného Československa. Neslavné stránky sokolské historie jsou podle Antonína Ročka (jako třeba „vyřizování si politických a nejspíš i osobních účtů” při převratu 28. října 1918) zamlčovány a v běžně dostupné literatuře není tento problém zpracován. Podobná kritika zazněla na konferenci „Sokolství – občanská společnost – sjednocující se Evropa” na Univerzitě Palackého v Olomouci v roce 2003.\n\n\nHistorická díla z digitální knihovny Kramerius NK ČR\n\n\n"}
{"id": "60569", "url": "https://cs.wikipedia.org/wiki?curid=60569", "title": "Škoda lásky", "text": "Škoda lásky\n\nŠkoda lásky je populární píseň, kterou složil český skladatel Jaromír Vejvoda.\n\nPíseň složil v roce 1927 zbraslavský skladatel populární hudby Jaromír Vejvoda pod názvem „Modřanská polka“ – inspiroval se přitom motivem polky modřanského učitele klavíru Ferdinanda Benáčana a také premiéru měla takto skladba právě v Modřanech. V následujících letech ji Vejvoda hrál se svým orchestrem. První nahrávku na gramofonové desce od firmy Esta však interpretovala Benešova dechová hudba.\n\nV roce 1929 přidal Vejvoda do skladby i tehdy chybějící basfigury, čímž vznikla prakticky konečná verze notového záznamu.\n\nV roce 1934 byl Vašek Zeman požádán nakladatelstvím Jana Hoffmanna, aby skladbu rozšířil na aranžmá pro dechový i pro smyčcový orchestr. Skladbu přitom otextoval Vašek Zeman a nazval ji dodnes používaným názvem Škoda lásky s podtitulem \"Modřanská polka\". Smutný příběh, který se v písni odehrává, přitom ostře kontrastuje s veselou melodií.\n\nPíseň pak byla postupně zaznamenána i zahraničními interprety a společnostmi, z nichž většina ignorovala tragičnost původního Zemanova textu a snažila se o jásavý tón.\n\nExistuje ještě další verze českého textu - rozšířená až po válce a již se nenazývá Škoda lásky, ale Pojď sem s tím sudem a zjevně navazuje na zahraniční úspěch \"Beer barrel polky\".\n\nV archivu rodiny Vejvodů, který spravují všichni tři synové společně, je zaregistrováno 14 různých názvů a 27 textů v různých jazycích.\n\nJaromír Vejvoda coby autor uzavřel v roce 1934 smlouvu na šíření písně s nakladatelstvím \"Jan Hoffmann – vdova\", na základě které měl získávat polovinu výtěžku z jakéhokoliv provozování své polky. V roce 1939 postoupila paní Hoffmannová americkému producentovi Shapiru Bernsteinovi subnakladatelská práva pro tamní trh, přičemž bylo pamatováno i na odměnu pro autora. Nicméně když paní Hoffmannová v roce 1945 emigrovala z Československa, pokračoval sice její právní monopol i nadále, ale tantiémy se k autorovi dostávaly stále slaběji a po roce 1948 (kdy navíc československé úřady sebraly Vejvodovi živnostenská oprávnění na hospodu i kapelu a donutily ho pracovat jako skladníka) se již nedostaly téměř vůbec, přestože šlo o částky již v řádu milionů korun a dosud nebylo zjištěno, kde skončily.\n\nVejvodovi se tak dostávala spíše symbolická ocenění, kterých si vážil o to více. Generál Dwight D. Eisenhower údajně prohlásil, že jeho píseň pomohla Spojencům vyhrát II. světovou válku (přestože tutéž píseň si zpívali i poražení Němci). V roce 1981 převzal Vejvoda v Dortmundu cenu radia Luxemburg a stanice ZDF \"Zlatý lev\" za \"Škodu lásky\" jako jednu z 20 nejúspěšnějších lidových písní. V roce 1987 byl při příležitosti Vejvodových 85. narozenin a 60. výročí vzniku písně vydán v USA známkový aršík a poštovní razítko s názvem \"Beer Barrel Polka\", jehož součástí je notový zápis s částí anglického textu \"Roll out the Barrel\".\n\nV mnoha zemích tato píseň doslova zdomácněla, takže se často mělo za to, že jde o místní lidovou píseň. Tento jev pěkně ilustruje případ britského řidiče autobusu Billa Jonese, který při zájezdě svých krajanů do Československa v roce 1964 vehementně obhajoval anglický původ písně a vsadil se, že pokud to není pravda, tak do ČSSR přijede i se svým londýnským double-deckerem. Po setkání s Vejvodou a seznámení se s důkazy se samozřejmě zachoval jako gentleman a skutečně i s rodinou a skupinou přátel do ČSSR znovu přijel právě tímto autobusem (což byl možná i první případ, kdy tento autobus opustil britské území). Podobným případem byl ještě v 80. letech tehdejší německý ministr zahraničí Hans-Dietrich Genscher, který si byl tak jist, že jde o původně německou písničku, že se veřejně vsadil... a samozřejmě prohrál.\n\nV roce 1995 doprovázela tato píseň do vesmíru i posádku raketoplánu Discovery, která ji používala jako budíček.\n\n\"Škoda lásky\" se opakovaně umisťovala na prvních místech různých rozhlasových anket a dne 8. 1. 2000 byla vyhlášena jako Hit století v rámci stejnojmenné soutěžní ankety Českého rozhlasu.\n\nPíseň byla v instrumentální i zpívané verzi použita v řadě jiných děl:\n\n\n\n\n"}
{"id": "60572", "url": "https://cs.wikipedia.org/wiki?curid=60572", "title": "Maurice Maeterlinck", "text": "Maurice Maeterlinck\n\nMaurice Polydore-Marie-Bernard Maeterlinck (29. srpna 1862 Gent – 6. května 1949 Nice) byl belgický (vlámský) dramatik, básník a esejista píšící francouzsky, představitel symbolismu, nositel Nobelovy ceny za literaturu za rok 1911.\n\nPocházel z finančně dobře zabezpečené rodiny, vystudoval práva na univerzitě v Gentu a stal se advokátem. Ale již roku 1895 se po přestěhování do Paříže svého povolání vzdal a zcela se věnoval literatuře. Jeho pocity životní osamělosti silně ovlivnily jeho básnickou prvotinu, sbírku veršů \"Serres chaudes\" (1889, Skleníky), která je plná zvláštní duševní tesknoty. Jako dramatik Maeterlinck již ve své první divadelní hře, pohádkovém dramatu \"La Princesse Maleine\" (1889, Princezna Maleina), prokázal, že mu nejde ani o kresbu charakterů, ani o konflikty vášní či o psychologicky podrobné a popisné vystižení duševních procesů, ale především o básnické a mystické (občas i s náznaky okultismu) zobrazení hrůzy, temnoty a osudovosti života a bezmocnosti člověka ve vztahu k lásce a ke smrti. Podobného rázu jsou i jeho další dramatické práce, z nichž nejznámější je \"Pelléas et Mélisande\" (1892, Pelleas a Melisanda) a \"L'Oiseau Bleu\" (1908, Modrý pták). Vedle básnických a dramatických prací jsou významné i jeho filosofické eseje, ve kterých se snažil vypořádat se s absurditou světa.\n\nRoku 1911 mu byla udělena Nobelova cena za literaturu \"„… za jeho mnohostrannou literární činnost a zejména za jeho dramatické práce, které se vyznačují bohatou fantazií a poetickým idealismem a které občas v závoji pohádkové podoby odhalují hlubokou inspiraci a tajemně oslovují lidský cit a imaginaci“\" (citace z odůvodnění Švédské akademie). Roku 1932 mu belgický král Albert I. udělil titul hraběte.\n\nBěhem druhé světové války žil ve Spojených státech. Po jejím skončení se vrátil na svůj zámeček v Nice, který koupil roku 1930, a zde roku 1949 zemřel na srdeční záchvat.\n\nHlásil se k vegetariánství, svůj přístup eticky a filosoficky zdůvodnil v knize Pohřbený chrám.\n\nKatolická církev zařadila roku 1914 veškeré Maeterlinckovy spisy (\"opera omnia\") na Index zakázaných knih.\n\n\n\n\n\n\n\n"}
{"id": "60604", "url": "https://cs.wikipedia.org/wiki?curid=60604", "title": "Annibale Bergonzoli", "text": "Annibale Bergonzoli\n\nAnnibale Bergonzoli (1. listopadu 1884, Itálie – 31. července 1973) byl během druhé světové války italským generálporučíkem v armádě.\n\nOd roku 1928 do roku 1935 vystřídal tři posty. Prvně byl vedoucím důstojníkem 78. toskánského regimentu, potom byl vedoucím důstojníkem 6. Aostského regimentu a potom byl velitelem školy pro záložní důstojníky v sicilském Palermu. V roce 1935 se stal velícím důstojníkem 2. brigády Emanuela Filiberta Testa di Ferra. Svoji první vážnější akci zažil v letech 1937–1938, kdy velel 133. pancéřové divizi během občanské války ve Španělsku na straně fašistické strany Španělska, Falangy, vedené generálem Francem. V roce 1940 velel 23. armádnímu sboru v severní Africe. V roce 1940 po krátké ofenzívě do Egypta, kterou podnikl Rodolfo Graziani, velel obraně Bardie v Libyi. Na konci roku 1940 zahájili Britové pod vedením generála Richarda O'Connora operaci nazvanou Kompas. Při této operaci byla dobyta právě mimo jiné i Bardie a italské jednotky byly donuceny k ústupu do libyjské provincie Kyrenaika. Bergonzoli velel svému 23. armádnímu sboru 10. italské armády během ústupu. V únoru 1941 se po nešťastné porážce svého sboru v bitvě u malého města Beda Fomm od australských divizí se radši vzdal australským jednotkám a padl do zajetí. V něm setrval od roku 1941 do roku 1946.\n\nItalští vojáci Bergonzolimu přezdívali „Elektrická brada“. Tuto přezdívku získal kvůli svým bílým vousům.\n"}
{"id": "60608", "url": "https://cs.wikipedia.org/wiki?curid=60608", "title": "Google Earth", "text": "Google Earth\n\nGoogle Earth je virtuální glóbus dříve známý jako Earth Viewer. Tento software byl vytvořen firmou Keyhole, Inc. a v roce 2004 zakoupen portálem Google. Jedná se o program, který umožňuje prohlížet Zemi jako ze satelitu. Umožňuje naklonění a přiblížení, někdy i ve velkém rozlišení (zejména online, kdy si program nahrává další detaily). Má řadu příznivců po celém světě.\n\nGoogle Earth nabízí 3D modely větších měst. Tento produkt má několik softwarových variant. Google nabízí ke stažení volnou verzi i další placené verze s funkcemi navíc (jako například zobrazení cesty podle údajů z GPS). Kromě ryze geografického zobrazení může zobrazovat názvy států, regionů, obcí či důležitých silnic. Jako volitelnou možnost též nabízí definovat si vrstvy (často dodávané třetími stranami), jež tvoří body na zemském povrchu, které mají společné určité téma: například různé galerie jako třeba obrázky přírody z National Geographic, staré mapy území z různých období, internetové projekty (např. Panoramio), kde každý uživatel může svojí zveřejněné fotce přiřadit GPS souřadnice, a mnohé další.\n\nV listopadu 2005 Google uvolnil zkušební verzi programu \"Google Local\" mobilní verze, což je podobná aplikace, která umožňuje volbu map, nebo satelitních snímků. Je určena pro mobilní telefony podporující Javu (MIDP 2.0). . Od dubna 2010 je pro uživatele dostupná služba Google Earth také prostřednictvím internetového prohlížeče, jako jedna z možností zobrazení v mapách Google Maps.\n\nV roce 2017 byla k výročí dne Země uvolněna Google Earth verze 9 aplikace, která běží v prohlížeči bez nutnosti cokoliv instalovat.<ref name=\"root.cz/zpravicky/novy-google-earth-9-bezi-primo-v-prohlizeci\"></ref> Ke dni uvedení ale aplikace fungovala pouze v prohlížeči Google Chrome. Verze aplikace pro prohlížeče, je založena technologii PNaCl, jejíž běh zajišťuje samotný prohlížeč Chrome.\n\nSouvisející program Google SketchUp umožňuje ve 3D modelovat stavby a vložit je do systému Google Earth.\n\nGoogle Earth umožňuje připojení služby WMS jako vrstvy.\nPostup pro přidání: \"Přidat\" → \"Překryvný obrázek\" → \"Obnovit\" → \"Parametry služby WMS\" → \"zadání URL\" → \"volba vrstev\" → \"potvrzení výběru\".\nPro přidání vrstev WMS serveru je potřeba znát URL WMS serveru, např.\nGoogle Earth podporuje nativně práci s geodatovým formátem Keyhole Markup Language (KML), založeným na XML.\n\n\n"}
{"id": "60610", "url": "https://cs.wikipedia.org/wiki?curid=60610", "title": "Lázně Libverda", "text": "Lázně Libverda\n\nLázně Libverda () je lázeňská obec na severu České republiky, v okrese Liberec Libereckého kraje. Leží na severní straně Jizerských hor, asi 1 km severně od Hejnic, třináct kilometrů východně od Frýdlantu a protéká jí Libverdský potok. Ve vsi žije  obyvatel a je tu mateřská a základní škola.\n\nPrvotní jméno obce Liebenwerde vychází z německého tvaru „“, znamenající \"na milém ostrově\". Název obce přecházel od Lybenwerde (zaznamenané roku 1381), přes Liewerde (1463), Libwerde (1529), Liberda (1543), Liwerde či Lywerde (1551), Liewerda (1591), Liebwerda (1601), Liewerde (1634), Liwerda (1651), Lyberda (1654), Liebwerda (1713), až po Libverda či Liebwerda (z roku 1854).\n\nPrvní zmínka o obci pochází z urbáře frýdlantského panství z roku 1381, jejími tehdejšími obyvateli byli patrně pastýři. Obec se stala známou zejména od 15. století, když se rozšířily pověsti o léčivosti zdejšího pramene. Tato zvěst se dostala až na drážďanský dvůr saského kurfiřta Augusta I., který si roku 1583 nechal dovézt několik soudků této léčivé vody. O pár desetiletí později si ji nechal posílat také Albrecht z Valdštejna na svá vojenská tažení.\n\nSamotné lázně však začaly vznikat až ve druhé polovině 18. století za správy Jana Kryštofa Clama, kdy zde vznikala první léčebná zařízení a kdy byl také (roku 1785) podroben chemickým zkouškám nejstarší pramen – Boží voda. V letech 1786, 1793, 1805 a 1818 byly podchycovány další prameny pojmenované po členech rodiny Clam-Gallasů, vznikly tak prameny Mariin, Vilemínin, Eduardův, Josefinin, Bierbon a Hubertův. Za zakladatele lázní je považován Kristián Filip Clam-Gallas a jeho syn Kristián Kryštof Clam-Gallas. V době jejich panování byly postaveny mnohé lázeňské budovy a také empírový zámeček. Jak lázně získávaly na věhlasu, navštívil je 16. září 1779 sám císař Josef II. a v červnu a červenci 1807 ruská velkokněžna Anna Fjodorovna. V roce 1814 v lázních načerpal hudební skladatel Carl Maria von Weber inspiraci pro svou operu Čarostřelec. V letech 1840–1843 v lázních pobýval také jazykovědec Josef Jungmann a později mimo jiné spisovatel Franz Kafka, přírodovědec Alexander von Humboldt, Josef Vítězslav Šimák, Jan Masaryk či Václav Talich.\n\nVe zdejších lázních se také léčil Gustav Pfleger Moravský, který trpěl tuberkulózou, a z téže nemoci se zde kurýrovala i manželka českého spisovatele, historika a buditele Jana Erazima Vocele Barbora.\n\nVývěry minerální vody jsou vázané na pramenní linie ve směru východ–západ v údolí Libverdského potoka. Souvisí s existencí tzv. libverdského poklesu, který je rovnoběžný se stykem jizerského granitu a svorových rul. Puklinami v žule stoupá oxid uhličitý a jím obohacená kyselka se akumuluje v křemenci, který tvoří jádro překocené svorové antiklinály. Vrty jímaná voda je prostá hydrouhličitanová hořečnato-vápenatá železnatá kyselka.\n\n\n\nObec je členem dvou dobrovolných sdružení obcí, a sice mikroregionu Frýdlantsko a Svazku obcí SMRK. Dále je součástí Sdružení lázeňských míst České republiky a Euroregionu Nisa.\n\n\n\n"}
{"id": "60617", "url": "https://cs.wikipedia.org/wiki?curid=60617", "title": "Oponešice", "text": "Oponešice\n\nOponešice je malá obec ležící v jižním cípu kraje Vysočina. Žije zde obyvatel. Nadmořská výška je 488 metrů nad mořem.\n\nPrvní písemná zpráva pochází z roku 1351.\n\n\n\n\n"}
{"id": "60626", "url": "https://cs.wikipedia.org/wiki?curid=60626", "title": "Eclipse", "text": "Eclipse\n\nSlovo Eclipse se používá ve více významech:\n\n\n"}
{"id": "60627", "url": "https://cs.wikipedia.org/wiki?curid=60627", "title": "Vexilologické názvosloví", "text": "Vexilologické názvosloví\n\nVexilologické názvosloví je souhrn technických termínů užívaných v oblasti vexilologie pro popis vzhledu vlajek a praporů a pro popis jejich užití. Jedná se o druh žargonu.\n\nVlajky se zobrazují, jako by z pohledu pozorovatele vlály zleva doprava. Tato strana vlajky se nazývá \"líc\" (\"avers\"), opačná strana je \"rub\" (\"revers\"). Zvířata a figury na vlajce vždy hledí k žerdi.\n\nNěkteré státy užívají jednu variantu vlajky ke všem účelům (např. Česká republika, Argentina nebo Bosna a Hercegovina). Jiné státy užívají dvě nebo více variant vlajky k různým účelům, podle uživatelů. Dle FIAV se rozlišují následující kategorie:\nK uvedení kategorie vlajky se při vyobrazování a popisu užívá speciální symbolika.\n\nPro další vlastnosti a pravidla zavedla FIAV symboliku IFIS (International Flag\nIdentification Symbols):\n\n\nKromě rozlišení jednotlivých figur odpovídá použití barev i určité symbolice, specifické pro stát, národ, společenství nebo je symbolika všeobecně známa.\n\nPro nejpoužívanější barvy jsou pro černobílá zobrazení vlajek používána dohodnutá šrafováni, popřípadě zkratka. Dohoda přinášela (v současnosti se již používá zřídka) alespoň přibližnou představu o vzhledu vlajky.\n\n\n\n"}
{"id": "60628", "url": "https://cs.wikipedia.org/wiki?curid=60628", "title": "Deklarace nezávislosti Spojených států amerických", "text": "Deklarace nezávislosti Spojených států amerických\n\nDeklarace nezávislosti je dokument, kterým Třináct kolonií deklarovalo svou nezávislost na Velké Británii a kterým ospravedlnilo své konání. Deklarace byla ratifikována Kontinentálním Kongresem 4. července 1776. Tento den je dnes ve Spojených státech amerických slaven jako Den nezávislosti a od roku 1941 je státním svátkem.\n\nV šedesátých a sedmdesátých letech 18. století se vztahy mezi třinácti severoamerickými koloniemi a Velkou Británií vyostřily. Boje, které propukly roku 1775 v Lexingtonu a Concordu jsou označovány jako začátek amerického boje za svobodu. Přestože z počátku panovaly jisté obavy z úplné nezávislosti, brožurka \"Common Sense\" (volně přeložitelné jako \"selský rozum\") od Thomase Paina dokázala přesvědčit, že jen úplná nezávislost je jediná možná cesta, kterou se mají kolonie ubírat.\n\nNezávislost byla přijata 2. července 1776 spolu s Leeovou rezolucí, kterou prezentoval na Kontinentálním kongresu Richard Hery Lee z Virgine 7. června roku 1776. Ve zkratce obsahovala toho: \n\nDne 11. června 1776 byla vytvořena komise Kontinentálního kongresu, zvaná též \"Výbor pěti\", skládající se z těchto členů:\nKomise měla za úkol navrhnout vhodnou Deklaraci zastřešující zmíněnou rezoluci. Jefferson se postaral o převážnou většinu sepsání deklarace, s pomocí této komise. Jeho návrh byl přednesen na Kontinentálním kongresu 1. července 1776.\n\nÚplná deklarace byla přepsána na generálním zasedání za účelem přijetí Kontinentálním kongresem 4. července 1776 ve vládním domě v Pensylvánii. Tato kopie byla podepsána pouze prezidentem kongresu Johnem Hancockem a jeho sekretářem Charlesem Thomsonem. Slavnostní ceremonie se poté odehrála 2. srpna.\n\nPo přijetí deklarace kongresem (4. července 1776) byla kopie odeslána o pár bloků dál do tiskárny Johna Dunlapa. Během noci bylo vytištěno přes 150 výtisků. Jeden z nich byl odeslán 6. července Georgi Washingtonovi, který deklaraci přečetl svým jednotkám v New Yorku 9. července. 25 stále existujících Dunlapových výtisků jsou nejstarší exempláře tohoto dokumentu.\n\n18. ledna 1777 rozhodl Kontinentální kongres, že deklarace by měla být dále a šířeji distribuována. Druhý tisk zajistila Mary Kathrine Goddardová. První tisk obsahoval podpisy pouze Johna Hancocka a Charlese Thomsona. Druhý tisk už obsahoval všechny signatáře.\n\nPrvní zprávy o deklaraci se dostaly do Londýna 10. srpna 1776.\n\n19. července 1776 Kongres nařídil ručně napsat prohlášení, které pak měli delegáti podepsat. Tuto kopii vytvořil Timothy Matlack, asistent v sekretariátu kongresu. Většina vyslanců podepsala deklaraci 2. srpna 1776 v zeměpisném seřazení kolonií, které zastupovali, od severu k jihu. Někteří vyslanci nebyli přítomni a museli deklaraci podepsat později. Dva vyslanci ji dokonce nikdy nepodepsali. Tak jak noví vyslanci vstupovali do členstva kongresu, bylo jim také umožněno deklaraci podepsat. Deklaraci tak nakonec podepsalo 56 vyslanců.\n\nPrvní a také nejvýznamnější podpis pod Deklarací nezávislosti patří Johnu Hancockovi, presidentu Kontinentálního kongresu. Dva budoucí presidenti Kongresu, Thomas Jefferson a John Adams byli také mezi signatáři. Následuje výčet kolonií a jejích vyslanců:\n\nZ těchto 56 signatářů bylo 24 právníků či advokátů, 11 obchodníků, 9 farmářů. Edward Rutledge (26 let) byl nejmladším signatářem a Benjamin Franklin (70 let) byl naopak nejstarším. Všichni věděli, že svým podpisem se vystavují nelibosti a možné odplatě, která na ně v budoucnosti mohla různými způsoby dopadnout ze strany Velké Británie. Pět z nich bylo později chyceno a mučeno Brity. Na dvanácti z nich odplata dopadla ve formě žhářství spáchaném na jejich domech, dva ztratili své syny v revoluční armádě, jednomu zajali dva syny. Devět z podepsaných následně bojovalo o nezávislost a padlo.\n\n\"Když v průběhu lidských událostí nastane některému národu nutnost zrušit politické závazky, které jej poutají s národem jiným, a zaujmout mezi mocnostmi světa své vlastní a rovné místo, k němuž jej opravňují zákony přírody a jejího Boha, vyžaduje si náležitá úcta k mínění světa, aby takový národ vyhlásil důvody, jež jej k odtržení vedou.\"\n\n\"Pokládáme za samozřejmé pravdy, že všichni lidé jsou stvořeni sobě rovni, že jsou obdařeni svým Stvořitelem určitými nezcizitelnými právy, že mezi tato práva náleží život, svoboda a sledování osobního štěstí. Že k zajištění těchto práv se ustanovují mezi lidmi vlády, odvozující svoje oprávněné pravomoci ze souhlasu těch, jimž vládnou. Že kdykoliv počne být některá vláda těmto cílům na překážku, má lid právo ji změnit nebo zrušit a ustanovit vládu novou, která by byla založena na takových zásadách a měla svoji pravomoc upravenou takovým způsobem, jak uzná lid za nejvhodnější pro zajištění své bezpečnosti a svého štěstí.\"\n\n\"Rozvážnost sice přikazuje, aby dlouho ustavené vlády nebyly měněny pro nejasné a prchavé důvody; a souhlasně veškerá zkušenost ukazuje, že lidstvo je mnohem náchylnější ke strádání, dokud je zlo snesitelné, než k narovnání sebe sama zavržením forem, kterým je přivyklé. Jestliže ale dlouhý sled zlořádu a uchvacování, pronásledující trvale týž objekt, se rozvíjí do podoby podřízenosti naprosté despocii, je jejich právem, je jejich povinností, svrhnout takovou vládu a obstarat nové stráže své budoucí bezpečnosti.\n\n\"Takové bylo trpělivé strádání těchto kolonií, taková je i nyní nutnost, jež je dohání k tomu, aby změnily své dřívější vládní zřízení. Vláda nynějšího krále Velké Británie je vládou opakovaných křivd a skutků bezpráví, jednoznačně směřujících k zavedení naprostého násilí nad těmito státy.\n\n\"Na důkaz toho nechť jsou nezaujatému světu předložená fakta.\"\n\n\"Odmítal schválit nejprospěšnější a nejnutnější zákony pro veřejné blaho.\"\n\n\"Zakázal svým guvernérům schvalovat bezprostředně a naléhavě důležité zákony, leč že by nevstoupily v platnost, dokud je neschválí on; a když tak byly zadrženy v platnosti, naprosto jim opominul věnovat pozornost.\"\n\n\"Odmítal schválit zákony k prospěchu obyvatel velkých zemí, leč že by se zřekli práva na zastoupení v zákonodárném sboru, práva to pro ně neocenitelného a hrůzu snad nahánějícího jedině tyranům.\"\n\n\"Svolával zákonodárná shromáždění na neobvyklá a nevyhovující místa, vzdálená jejich archívů, jen aby je tak únavou z všelijakých obtíží přinutil k přijetí svých vlastních opatření.\"\n\n\"Vytrvale rozpouštěl sněmovny za to, že se s mužnou pevností stavěly proti jeho útokům na práva lidu.\"\n\n\"Po takových rozpouštěních pak dlouho odmítal umožnit zvolení sněmovny nové, čímž se zákonodárná moc, již nelze zničit, vrátila do rukou širokých vrstev lidu, zatímco stát byl vystaven všem nebezpečím vpádu zvenčí a zmatků vnitřních.\"\n\n\"Pokoušel se bránit zalidnění těchto států tím, že mařil vydání zákonů o nabývání občanského práva cizinci, že odmítal schvalovat zákony na podporu jejich přistěhovalectví a znesnadňoval podmínky pro nabývání půdy.\"\n\n\"Překážel vykonávání práva tím, že odmítal schválit zákony ustavující soudcovské pravomoce.\"\n\n\"Učinil soudce závislými na jeho jediné vůli tím, že jim přiděloval do užívání úřad a určoval výši i platbu jejich platů.\n\n\"Zřídil množství nových úřadů a vyslal sem hordu úředníků, aby sužovala náš lid a vyjídala ho z podstaty.\n\n\"Udržoval u nás, i v dobách míru, zahálející armády bez souhlasu naší legislatury.\n\n\"Přičinil se, aby vojsko bylo nezávislé na moci civilní a jí nadřazeno.\n\n\"Spojil se s jinými, aby nás podrobil právnímu zřízení, jež je cizí našemu založení a není potvrzeno našimi zákony, dávaje svůj souhlas k činům,\"\n\n\"vzešlým z domnělé zákonodárné moci:\n\n\"K usazení velkých jednotek ozbrojeného vojska u nás.\"\n\n\"K jejich ochraně falešnými procesy před potrestáním za jakékoliv vraždy, které by spáchaly na občanech těchto států.\"\n\n\"K zamezení našeho obchodu se všemi částmi světa.\"\n\n\"K našemu zdanění, aniž bychom dali svůj souhlas.\"\n\n\"K tomu, aby nás zbavil mnoha případů výsad procesu s porotou.\"\n\n\"K tomu, abychom byly posláni za moře a tam souzeni za domnělá provinění.\"\n\n\"K zákazu svobodného systému anglických zákonů v sousední provincii, kde ustavil svémocnou vládu a rozšířil hranice, aby tak vytvořil precedent a zároveň vhodný nástroj k uvedení téže absolutní vlády v těchto koloniích.\"\n\n\"K zastavení činnosti našich vlastních zákonodárných sborů, prohlašuje se za oprávněného dávat nám sám jakékoliv zákony.\"\n\n\"Vzdal se u nás vlády tím, že nám odepřel ochranu a vyhlásil nám válku.\"\n\n\"Plenil naše moře, pustošil naše pobřeží, pálil naše města a připravoval o život naše lidi.\"\n\n\"V současné době k nám přepravuje velké armády cizích námezdníků, aby tak bylo dokončeno dílo smrti, zpustošení a násilí, již započaté událostmi ukrutnosti a věrolomnosti stěží obdobnými i v nejbarbarštějších obdobích a naprosto nehodnými hlavy civilizovaného národa.\"\n\n\"Nutil naše spoluobčany zajaté na širokém moři, aby se chopili zbraní proti své vlasti a stali se katany svých přátel a bratří, nebo sami zahynuli jejich rukama.\"\n\n\"Podněcoval mezi námi domácí povstání a snažil se poslat na naše hraničáře kruté indiánské divochy,\"\n\"jejichž známým pravidlem boje je pobíjení všech, bez ohledu na stáří, pohlaví a stav.\"\n\n\"Při každém z těchto případů útisku jsme co nejpokorněji prosili o nápravu; v odpověď našim opakovaným prosbám přicházely než opakované křivdy.\n\n\"Vladař, jehož charakter je takto poznamenán všemi činy, jimiž se dá označit tyran, nehodí se za vládce svobodného lidu.\"\n\n\"A nespouštěli jsme ze zřetele ani své britské bratry. Čas od času jsme je upozorňovali na pokusy jejich zákonodárství podrobit nás neospravedlnitelným soudním nařízením. Připomínali jsme jim své potíže s vystěhovalectvím a zdejším usidlováním. Dovolávali jsme se jejich vrozené spravedlnosti a velkomyslnosti a zapřísahali jsme je ve jménu svazků našeho příbuzenství, aby se postavili proti všem těmto násilnostem, které povedou nevyhnutelně k přerušení našeho spojení a vztahů. I oni však byl hluší k hlasu spravedlnosti a pokrevenství. Nemůžeme tudíž než dát průchod nezbytnosti, jež nás nutí k odtržení, a zaujmout k nim totéž postavení jako k ostatnímu světu: nepřátelé ve válce, v míru přátelé.\"\n\n\"Pročež my, představitelé Spojených států amerických, shromáždění na generálním Kongresu, dovolávajíce se nejvyššího soudce světa o správnosti svých úmyslů, ve jménu a zmocněním poctivého lidu těchto kolonií slavnostně dáváme na vědomí a prohlašujeme: že tyto spojené kolonie jsou a po právu mají i napříště tvořit SVOBODNÉ A NEZÁVISLÉ STÁTY; že jsou zproštěny jakéhokoliv poddanství vůči britské koruně a že veškeré politické spojení mezi nimi a státem Velkou Británii je a má být naprosto zrušeno; a že jakožto svobodné a nezávislé státy mají plnou moc vyhlašovat válku, uzavírat mír, vstupovat ve spojenectví, navazovat obchodní styky a vykonávat všechny jednání a všechny záležitosti, jak nezávislé státy po právu činí.\"\n\n\"Aby pak toto prohlášení co nejpevněji bylo zajištěno, za tím účelem s pevnou důvěrou v ochranu Boží prozřetelnosti si navzájem dáváme v ochranu své životy, svůj majetek a posvátnou nám čest.\"\n\"John Hancock\"\n\"a 55 dalších poslanců\"\n\nText Deklarace nezávislosti můžeme rozdělit do pěti oddílů: úvod, preambule, obvinění Jiřího III, nařčení britského lidu a závěr. (\"tyto nadpisy nejsou součástí dokumentu\")\n\n\n\nOriginální návrh Thomase Jeffersona obsahoval napadení obchodu s otroky (\"On (král) vedl krutou válku proti lidské přirozenosti samé, porušiv nejsvětější práva života a svobody ztělesněné v lidech z dálných krajů, kteří ho nikdy nenapadli, zajímá je a odvádí do otroctví na druhou polokouli Země, nebo jim připravuje bídnou smrt během jejich děsivého převážení\"), které bylo později odstraněno, stejně jako bylo odstraněno plno kritik britského lidu a parlamentu. Jeffersonův plán také používal frázi: „neodmyslitelná a nezadatelná práva“, která byla nahrazena frází: „zaručená nezcizitelná práva“.\n\nDeklarace nezávislosti Spojených států byla ovlivněna Deklarací nezávislosti Holandské republiky z roku 1581, která se nazývá \"Přísaha zřeknutí\". Arbroathská deklarace nezávislosti (1320) zas byla deklarací nezávislosti Skotského království, a také nepochybně ovlivnila Deklaraci nezávislosti Spojených států, jako první deklarace nezávislosti vůbec. Jeffersonovi je také připisován návrh Virginské deklarace práv, která byla přijata roku 1776.\n\nPreambule Deklarace je ovlivněna osvícenskou filosofií, obsahuje pojmy přirozeného práva, sebeurčení a také deismu. Názory a dokonce některé fráze byly přejaty přímo ze spisů anglického filosofa Johna Locka, přesněji z jeho druhého pojednání o vládě, nazvaného „Eseje týkající se pravého původu, rozměru a konce civilní vlády“. V tomto pojednání se Locke hlásí k názoru vlády se souhlasem. Locke napsal, že lidské bytosti mají zaručená přirozená práva. Dalšími vlivy jsou spisy, které sepsali Wawrzyniec Grzymala Goslicki a Thomas Paine. Podle Jeffersona účel Deklarace byl „nehledat nové principy nebo nové argumenty, o kterých doposud nikdo nepřemýšlel…ale postavit před lidstvo zdravý rozum jedince, ve formě tak prosté a pevné, jako bychom jim chtěli rozkázat jejich souhlas, a obhájit nás samé v nezávislém postavení, které jsme nuceni si uzmout.“\n\nNěkteří historikové se domnívají, že Deklarace byla použita jak nástroj propagandy, kterou se Američané snažili získat jasné důvody pro jejich rebelství, jimiž by mohli přesvědčit váhavé kolonisty, a jimiž by mohli získat důvod pro zahraniční vlády, které by jim mohly poskytnou pomoc. Deklarace byla také použita ke sjednocení členů Kontinentálního kongresu. Mnozí se obávali, že podepsali něco, co by mohlo být jejich rozsudkem smrti v případě, že by se revoluce nepodařila, a Deklarace podávala jakoukoli možnost rychlého vítězství revoluce za nemožné.\n\nMarkýz de La Fayette se s výtiskem této deklarace o něco později vrátil do Francie, kde roku 1789 pomohl vytvořit francouzské Prohlášení práv člověka a občana, které se stalo základem pro mnoho dnešních sociálních věd.\n\nDeklarace nezávislosti obsahuje mnoho základních principů zakládajících otců, které byly poté zapsány v Ústavě Spojených států. Byla modelem pro Deklaraci citů, sepsanou roku 1848 na shromáždění v Seneca Falls, která deklarovala první ženská práva. Byla také použita jako předloha mnoha dokumentů, jako je například deklarace nezávislosti Vietnamu. Ve Spojených státech byla Deklarace často citována v politických projevech.\n\n"}
{"id": "60629", "url": "https://cs.wikipedia.org/wiki?curid=60629", "title": "Albertovo jezero", "text": "Albertovo jezero\n\nAlbertovo jezero ( , ) je jezero ve Východní Africe na hranicích Demokratické republiky Kongo a Ugandy. Nachází se v tektonické propadlině v nejsevernější části řetězce jezer Velké příkopové propadliny. Je to jedno z Velkých Afrických jezer. Je sedmé největší v Africe. Má rozlohu 5 600 km². Je 160 km dlouhé a přibližně 30 km široké. Dosahuje maximální hloubky 58 m. Leží v nadmořské výšce 617 m.\n\nPobřeží je slabě členité. Břehy jsou převážně srázné. Dno je ploché. Na jižním konci jezera se nachází série bažin v místech, kde se do jezera vlévá řeka \"Semliki\".\n\nJezero je částí systému horního Nilu. Jeho hlavním zdrojem je Viktoriin Nil, který přitéká z Viktoriina jezera a řeka Semliki, která přitéká z Edwardova jezera. Jeho odtok leží v nejsevernejším cípu jezera a nazývá se Albertův Nil (po vstupu do Súdánu je známý jako Horský Nil). Průměrný roční srážky na hladinu činí 4,6 km³ a průměrný přítok z povodí jezera 24,9 km³. Vypařování představuje 7,5 km³ a odtok 22 km³.\n\nTeplota vody na povrchu dosahuje 30 °C.\n\nJezero je bohaté na ryby (přibližně 40 druhů, např. nilský okoun a tygří ryba).\n\nNa jezeře je rozvinutá místní lodní doprava\n\nNa březích leží několik osídlení (přístavů), největšími jsou Butiaba a Pakwach v \"Ugandě\" a Kaseni v \"Demokratické republice Kongo\".\n\nV roce 1864 se stal cestovatel Samuel Baker prvním Evropanem, který objevil jezero. Pojmenoval ho po právě zesnulém princi Albertovi, manželovi královny Viktorie. Ve druhé polovině 20. století se jezero jmenovalo podle zairského prezidenta Mobutu Sese Seko.\n"}
{"id": "60631", "url": "https://cs.wikipedia.org/wiki?curid=60631", "title": "Curling na Zimních olympijských hrách 2006", "text": "Curling na Zimních olympijských hrách 2006\n\nCurling na olympiádě v Turíně je na programu od 13. do 24. února v hale Palaghiaccio v Pinarelu\n\n\n"}
{"id": "60632", "url": "https://cs.wikipedia.org/wiki?curid=60632", "title": "Kivu", "text": "Kivu\n\nKivu ( , ) je jezero ve Východní Africe na hranicích Demokratické republiky Kongo a Rwandy. Nachází se v tektonické propadlině a řadí se mezi Africká Velká jezera. Vznik jezera je spojen s lávovými potoky, které přehradily starou říční síť propadliny. Má rozlohu 2700 km². Dosahuje maximální hloubky 496 m. Leží v nadmořské výšce 1460 m.\n\nPobřeží je srázné a silně členité.\n\nDno jezera leží v příkopové propadlině a je pomalu vytlačováno v důsledku vulkanické aktivity v regionu.\n\nNa jezeře leží přibližně 150 ostrovů, mezi nimiž vyčnívá velký ostrov Idjwi.\nZ jezera odtéká řeka Ruzizi, která teče na západ do jezera Tanganika.\n\nVoda je mírně slaná. Dnem jezera proniká oxid uhličitý, hromadí se tam a je stlačován obrovskou masou vody (jezero je na několika místech hluboké až 400 metrů). Bakteriální proces mění oxid uhličitý v metan. Kivu patří do trojice jezer, která jediná na světě obsahují ve svých hlubinách tzv. reliktní vodu, jež se vůbec nepohybuje.\n\nOblast jezera je národním parkem.\n\nNa jezeře je rozvinutá místní vodní doprava. Hlavní přístavy jsou Bukavu a Goma v \"Demokratické republice Kongo\" a Cyangugu ve \"Rwandě\".\n\nPrvní Evropan, který toto místo navštívil byl německý hrabě Adolf von Götzen v roce 1894. Stalo se nechvalně známým kvůli mnoha lidem, kteří zde zemřeli během genocidy, která proběhla ve Rwandě v roce 1994.\n\nPilotní projekt KP1, který testoval využití spodních vod jezera jako energetického zdroje, byl spuštěn v roce 2007, ale podobné pokusy probíhaly již na konci 20. století. Protože se tento generátor o výkonu do 5 MW osvědčil, začala v rámci projektu KivuWatt skotské společnosti ContourGlobal v létě 2015 výstavba jednotky o výkonu 25 MW, celkem jsou plánovány ještě tři další. Právě generátory o celkovém výkonu 100 MW by mohly spotřebovávat metan stejně rychle, jako se v jezeře tvoří.\n\nPo pobřeží jsou rozmístěny různá osídlení. Mezi největší patří : Bukavu, Kabare, Kalehe, Saké a Goma v \"Demokratické republice Kongo\" a Gisenyi, Kibuye a Cyangugu ve \"Rwandě\".\n\n"}
{"id": "60633", "url": "https://cs.wikipedia.org/wiki?curid=60633", "title": "Amerikanizace", "text": "Amerikanizace\n\nAmerikanizace je termín popisující ovlivňování okolního světa určitými částmi kultury Spojených států amerických a jím zapřičiněný posun tohoto světa směrem k jejich hodnotvým a kulturním hlediskům. Lze jí označit za součást globalizace. Jako celá globalizace je amerikanizace vnímána velmi rozporuplně.\n\nV druhé polovině 20. století se díky moderní komunikaci, globalizaci a satelitní komunikaci šířila americká kultura, televizní seriály, filmy a moderní hudba do celého světa. Díky stále většímu počtu diváků se tak Hollywood a další filmová studia v USA stala centrem nejen americké ale i světové televizní zábavy a získala tak vliv na celý svět. V Evropě se objevily filmové žánry zcela nečekané, např. akční filmy či situační komedie. I americká hudba ovlivnila styl a směr moderní hudby nejprve evropské a poté i celosvětové. \n\nVlády v některých zemích (například Írán) se snaží vliv amerikanizace potlačit zákazy, tato opatření jsou však považována za nedemokratický akt. Tendence k omezování vlivu amerických pořadů se objevují i v Evropské unii. Ta určuje ve veřejnoprávních médiích vysílajích na území členských států EU podíl mezi domácí a ostatní tvorbou, a to za účelem podpory vlastní tvorby.\n\nZa nejamerikanizovanější zemi v Evropě se považuje tradičně Norsko následované Finskem.\n\nKromě médií je amerikanizace spojená ještě se změnou původně amerických firem v nadnárodní. Spojené státy jako ekonomicky nejsilnější země na světě vyváží veliké množství zboží i technologií. Společnosti jako McDonald's, Coca-Cola, Google či Microsoft se velmi úspěšně rozšířily do všech koutů světa, ve všech zemích dodržují téměř stejnou firemní kulturu, která vychází právě z té americké. \n\n"}
{"id": "60634", "url": "https://cs.wikipedia.org/wiki?curid=60634", "title": "Fermium", "text": "Fermium\n\nFermium (chemická značka Fm) je dvanáctým členem z řady aktinoidů, osmým transuranem, silně radioaktivní kovový prvek, připravovaný uměle ozařováním jader plutonia. Bylo pojmenováno po významném jaderném fyzikovi Enricu Fermim.\n\nFermium se v přírodě nevyskytuje. Je to uměle připravený kovový prvek z řady transuranů.\n\nFermium je radioaktivní kovový prvek, který doposud nebyl izolován v dostatečně velkém množství, aby bylo možno určit všechny jeho fyzikální konstanty.\n\nVyzařuje \"α a γ záření\" a je silným zdrojem neutronů. Proto je nutno s ním manipulovat za dodržování bezpečnostních opatření pro práci s radioaktivními materiály.\n\nO jeho sloučeninách a jejich chemickém chování je známo velmi málo.\n\nJako první identifikoval fermium Albert Ghiorso v prosinci roku 1952 na kalifornské univerzitě v Berkeley. Výchozím materiálem byl spad po výbuchu nukleární bomby testované v rámci „Operace Ivy“ v listopadu 1952. Identifikovaným izotopem bylo Fm, které vzniklo z jádra U postupným pohlcením 17 neutronů a následnými osmi β přeměnami. Tento objev byl utajován až do roku 1955 vzhledem k probíhající studené válce mezi oběma jadernými velmocemi.\n\nPrvní umělá syntéza fermia se uskutečnila v roce 1953 v Nobelově fyzikálním institutu ve Stockholmu bombardováním jader U jádry izotopu kyslíku O.\n\nJe známo celkem 20 izotopů fermia, z nichž nejstabilnější jsou Fm s poločasem přeměny 100,5 dne, Fm s poločasem 3 dny a Fm s poločasem 25,39 hodiny.\n\n\n\n"}
{"id": "60636", "url": "https://cs.wikipedia.org/wiki?curid=60636", "title": "Norbert Auerbach", "text": "Norbert Auerbach\n\nNorbert Auerbach, Norbert T. Auerbach, Norbert Theo Auerbach (4. listopadu 1922 Vídeň – 12. prosince 2009 Praha) byl česko-americký filmový producent, který se během svého působení v USA vypracoval až na pozici prezidenta produkční společnosti United Artists.\n\nVyrůstal v prostředí filmu, jeho otec Josef Auerbach, který pochází z Polska, po příchodu do Prahy roku 1924 založil filmové společnosti Elektafilm a Slaviafilm, které produkovaly jedny z nejúspěšnějších českých předválečných filmů (\"Peníze nebo život\" s Werichem a Voskovcem, \"Cesta do hlubin študákovy duše\", ad.).\n\nPřed začátkem války, v roce 1939, celá rodina emigrovala přes Paříž a Rio de Janeiro do USA. Zde Norbert Auerbach studoval ekonomiku na univerzitě v Los Angeles. Pak vstoupil do americké armády a přes 4 roky strávil u tankové divize na bojištích Evropy, vylodil se tři dny po Dni D v Normandii a došel se svou jednotkou až do Německa.\n\nPo válce začal pracovat jako poslíček u produkční společnosti Columbia Pictures, pak u United Artists kde během let povýšil až na prezidenta firmy, kterým byl dva roky na začátku 80. let. Stál u vzniku celé řady známých a úspěšných filmů (\"Hair\", \"Most u Remagenu\", \"Muž z Ria\", \"Rocky\", \"Růžový panter\", \"West Side Story\" nebo rané filmy Woodyho Allena) a také přišel s nápadem na zfilmování jedné knižní řady – o agentu Jejího veličenstva Jamesi Bondovi (první byl Dr. No).\n\nOsobně se také znal s Ronaldem a Nancy Reaganovými, pro Ronalda Reagana pracoval jako poradce v době jeho prezidentského mandátu v komisi pro komunikaci a propagaci.\n\nV roce 1985 se Auerbach vrátil do Evropy, do Paříže. Od roku 1989 žil opět v Praze, počtvrté ženatý, tentokrát s Češkou Alenou, předtím měl za ženy Američanku (dva synové), Rakušanku (dva synové) a jako první Španělku. V Praze pracoval pro Nadaci Sue Ryderové. Auerbach byl dlouholetým členem Prague Society for International Cooperation (Pražské společnosti pro mezinárodní spolupráci) - nejlépe známého za Cenu občanství Hanno R. Ellenbogena (Hanno R. Ellenbogen Citizenship Award).\n\nV prosinci 2006 Norbert vydal knihu svých vzpomínek \"Z Barrandova do Hollywoodu\", v níž vzpomíná na významné události svého života s nadsázkou a sebeironií. Nejedná se tedy o klasický životopis.\n\n"}
{"id": "60639", "url": "https://cs.wikipedia.org/wiki?curid=60639", "title": ".example", "text": ".example\n\n.example je rezervovaná doména nejvyššího řádu používaná výhradně jako příklad, nikdy by se neměla objevit ve skutečném systému DNS.\n\nNebyla jednou z původních domén nejvyššího řádu, které byly uvedeny v lednu 1985, namísto toho ji v červnu 1999 definovalo .\n\nÚdajný účel pro zavedení této domény byly příklady v dokumentaci a dalších technických spisech, které mohou kolidovat se skutečnými adresami na Internetu. Její zavedení bylo často kritizováno pro nedostatečnou věrohodnost, protože domény nejvyššího řádu měly ve své době kratší názvy.\n\n\n"}
{"id": "60640", "url": "https://cs.wikipedia.org/wiki?curid=60640", "title": ".nato", "text": ".nato\n\n.nato je bývalá Internetová doména nejvyššího řádu. Byla zavedena koncem 80. let 20. století organizací NIC pro použití Severoatlantickou aliancí, protože žádná z tehdy existujících domén nejvyššího řádu nevyhovovala jejímu statusu mezinárodní organizace. Nedlouho po uvedení této domény ale organizace IANA zavedla doménu .int pro účely mezinárodních organizací a přesvědčila NATO k užívání adresy nato.int.\n\nPřestože se doména .nato nepoužívala, došlo k jejímu smazání až v červenci 1996.\n"}
{"id": "60641", "url": "https://cs.wikipedia.org/wiki?curid=60641", "title": "Telefonické dorozumívání", "text": "Telefonické dorozumívání\n\nTelefonické dorozumívání je při provozování dráhy v železniční dopravě jeden ze způsobů, jak zabezpečit jízdu vlaků na trati. Patří mezi ty nejjednodušší a na tratích v Česku stále hojně používané. Dopravny však musejí být obsazeny personálem, takže na regionálních drahách s malým rozsahem dopravy, kde dopravny nejsou obsazeny personálem, se užívá zjednodušené řízení drážní dopravy. \n\nTelefonické dorozumívání se používá také na tratích vybavených traťovým zabezpečovací zařízení v případě, že dojde k poruše nebo výluce tohoto zařízení.\n\nKaždá dopravna a stanoviště na trati je vybaveno telefonním přístrojem pro spojení se sousedními dopravnami a nejbližšími dopravnami s kolejovým rozvětvením. Dopravny s kolejovým rozvětvením jsou vždy obsazeny výpravčími (s výjimkou některých závislých odboček), kteří dopravu na trati řídí.\n\nNa tratích s telefonickým dorozumíváním mohou být tyto dopravny:\n\nOstatní dopravny (hradla, automatická hradla, …) vyžadují již vyšší stupeň zabezpečení.\n\nTelefonické dorozumívání není, dle normy TNŽ 34 2620, zabezpečovacím zařízením,i když je za něj často mylně označováno, nýbrž druhem zabezpečení jízd vlaků. Při zabezpečení jízd vlaků na tratích bez traťového zabezpečovacího zařízení (TZZ) mohou být zřízeny hlásky. Oddílová návěstidla hlásky a jejich ovládací obvody zabezpečovacím zařízením 1. kategorie dle TNŽ 34 2620 již jsou.\n\nNa obousměrně pojížděných traťových kolejích se doprava řídí pomocí tří základních telefonických hlášení. \"Nabídkou\", \"přijetím\" a \"odhláškou\".\n\n\nHlášení přijetí a odhlášky se důsledně evidují v dopravní dokumentaci, kterou dopravní zaměstnanci vedou. Nabízet a přijímat vlaky smí jen výpravčí, odhlášky dávají výpravčí a hláskaři. Pro nabídku, přijetí a odhlášku existují závazná znění, která jsou dopravní zaměstnanci povinni dodržovat.\n\nJako vzorový příklad pro zabezpečení jízdy vlaku na trati s telofonickým dorozumíváním nám poslouží jednokolejný mezistaniční úsek rozdělený jednou hláskou na dva traťové oddíly. Osobní vlak číslo 6485 pojede ze stanice Rybníky do stanice Potok, mezi nimiž je hláska Les.\nVýpravčí stanice Rybníky nabízí vlak do stanice Potok a hláskař hlásky Les poslouchá jejich rozhovor.\n\nHláskař po přijetí vlaku výpravčím v Potoku potvrdí, že rozhovor slyšel a rozuměl mu: \"„Hláska Les rozumí.“\"\n\nV případě, že žst. Potok vlak nemůže přijmout, odpoví výpravčí žst. Potok na nabídku vlaku takto: \"„Nikoliv, čekejte. Starý“\". Zároveň sdělí důvod odmítnutí vlaku a předpokládaný čas pominutí důvodu k odmítnutí. Pomine-li tento důvod, vyzve výpravčí žst. Potok výpravčího žst. Rybníky k opakování nabídky.\n\nVlak po vypravení ze stanice Rybníky projede kolem oddílového návěstidla hlásky Les a jakmile se hláskař přesvědčí o celistvosti vlaku, přestaví oddílové návěstidlo na návěst Stůj a udělí stanici Rybníky odhlášku: \"„Vlak 6485 v Lese. Holý“\". Výpravčí stanice Rybníky potvrdí, že odhlášku přijal: \"„Vlak 6485 v Lese. Rozuměl Novák“\". Nyní je možné nabídnout další vlak stejného směru, protože traťový oddíl mezi stanicí Rybníky a hláskou Les je volný.\n\nPo vjezdu do stanice Potok zkontroluje výpravčí nebo výhybkář celistvost vlaku a výpravčí udělí odhlášku na hlásku Les: \"„Vlak 6485 v Potoce. Starý“\". Hláskař potvrdí přijetí odhlášky slovy: \"„Vlak 6485 v Potoce. Rozuměl Holý“\".\n\nCelý mezistaniční úsek je volný a je možné nabídnout vlak opačného směru.\n\n\n"}
{"id": "60643", "url": "https://cs.wikipedia.org/wiki?curid=60643", "title": ".localhost", "text": ".localhost\n\n.localhost je rezervovaná doména nejvyššího řádu, která by se nikdy neměla objevit ve skutečném systému DNS.\n\nRezervací této domény se zabraňuje zneužití jména localhost.\n\n"}
{"id": "60645", "url": "https://cs.wikipedia.org/wiki?curid=60645", "title": ".test", "text": ".test\n\n.test je rezervovaná doména nejvyššího řádu, která by se nikdy neměla objevit ve skutečném systému DNS.\n\nNebyla jednou z původních domén nejvyššího řádu, které byly uvedeny v lednu 1985, namísto toho ji v červnu 1999 zavedlo .\n\nDoména byla zavedena pro účely testování systémů vztahujících se k DNS, aniž by narušila skutečný systém DNS používaný na Internetu.\n\n"}
{"id": "60646", "url": "https://cs.wikipedia.org/wiki?curid=60646", "title": "Braga", "text": "Braga\n\nBraga je historické město na severu Portugalska v provincii Minho. Je střediskem oblasti a třetím největším portugalským městem. Místní arcibiskup je primasem Portugalska.\n\nNa kopec nad Bragou vede poutní cesta a je na něm postaven kostel Bom Jesus do Monte. Na toto místo vede i historická lanovka. Lanovka je zvláštní tím, že její pohon obstarává voda. V horní stanici se voda napustí do nádrže v podvozku vagónu a dole se zase vypustí. Patří mezi několik desítek takových lanovek na celém světě.\n\nPodobné poutní místo, nedaleko Bom Jesus do Monte, se jmenuje Sameiro. Kolem chrámu je velké prostranství, pod kterým se nachází expozice historie křesťanství.\n\nMěsto samo o sobě má velmi mnoho památek, převážně religiozního charakteru.\n\nMěsto je sídlem dvou univerzit: Universidade do Minho a Universidade Católica Portuguesa.\n\nVe městě působí fotbalový tým SC Braga, který byl v roce 2011 finalistou Evropské ligy.\n\n\n"}
{"id": "60647", "url": "https://cs.wikipedia.org/wiki?curid=60647", "title": ".invalid", "text": ".invalid\n\n.invalid je rezervovaná doména nejvyššího řádu používaná výhradně jako příklad, nikdy by se neměla objevit ve skutečném systému DNS.\n\nNebyla jednou z původních domén nejvyššího řádu, které byly uvedeny v lednu 1985, namísto toho ji v červnu 1999 definovalo .\n\nDůvod pro zavedení této domény jsou systémy, kde uživatel musí zadat adresu, ale nepřeje si používat žádnou funkční. Oblíbené se stalo použití jako přípona v adrese emailu v newsgroup, aby se zabránilo spamu.\n\n\n"}
{"id": "60648", "url": "https://cs.wikipedia.org/wiki?curid=60648", "title": ".aero", "text": ".aero\n\n.aero je generická doména nejvyššího řádu vytvořená 17. května 2005 a spravovaná společností Dot Aero Council. Je vyhrazená pro obor letectví. Jedná se o první doménu založenou pouze na jednom typu odvětví.\n\nDoména .aero je rezervována pro společnosti, organizace, asociace, vládní agentury a jednotlivce v leteckém průmyslu.\n\nV současné době jsou dvoupísmenné domény druhé úrovně vyhrazeny pro aerolinky a třípísmenné domény pro letiště.\n\nRegistrace je možná pouze přes akreditované registrátory.\n\nZe zprávy Summit Strategies International kterou vypracovala pro ICANN vyplývá, že registrátoři a sponzoři domény porušují nadefinovaná kritéria pro vznik domény. Díky tomu existují stránky pod .aero, které nemají nic společného s letectvím. Stejné zjištění se týká i domén .museum a .coop.\n\n"}
{"id": "60650", "url": "https://cs.wikipedia.org/wiki?curid=60650", "title": ".cat", "text": ".cat\n\n.cat je garantovaná doména nejvyššího řádu schválená v září 2005 organizací ICANN. Od 13. do 21. dubna 2006 probíhala uzavřená registrace vybraných subjektů, od 23. dubna 2006 je k dispozici komukoliv, kdo splní určené podmínky. Doména je určena pro zvýraznění katalánského jazyka a kultury. Je garantována organizací Associació puntCAT.\n\nJedinou možností je, že by tyto stránky byly psané v katalánštině nebo se týkaly katalánské kultury. Uvádělo se, že ICANN výslovně nepovolilo registrovat stránky, které se týkají koček (anglicky cat), nicméně tato zpráva pouze byla zveřejněna v písemné žádosti společnosti puntCAT.\n\n\n"}
{"id": "60654", "url": "https://cs.wikipedia.org/wiki?curid=60654", "title": "Klot", "text": "Klot\n\nKlot (regionálně také: glot) je lesklá, většinou jednobarevná, bavlněná tkanina v atlasové vazbě, která se obyčejně používá na výrobu pracovních plášťů, podšívek a spodního prádla.\n\nZ klotu se šijí také součásti tradičních krojů a z minulosti jsou známé zejména \"klotové rukávy\", které se používaly jako návleky na lokty proti opotřebení oděvu při práci.\n\nPřívlastek „klotový“ se začal koncem 20. století v hovorové mluvě používat v poněkud hanlivém nebo pohrdavém smyslu – např. \"„klotový hlupák“\" versus \"„klotový koumák“.\nDo angličtiny se tkanina klot někdy překládá jako \"broadcloth\". Broadcloth je však zplstěná tkanina v plátnové vazbě, tedy textilie zcela odlišného charakteru.\nNěmecký výraz \"Kloth\" jako tkanina není známý ani z dostupné odborné literatury ani z internetových stránek.\n"}
{"id": "60656", "url": "https://cs.wikipedia.org/wiki?curid=60656", "title": "Lední hokej na Zimních olympijských hrách 2006 – turnaj muži", "text": "Lední hokej na Zimních olympijských hrách 2006 – turnaj muži\n\nHokejový turnaj mužů na olympiádě v Turíně se hrál od 11. do 26. února v Turíně, v hale Palasport Olimpico a v hale Torino Esposizioni.\n\nPřed začátkem mužského turnaje na olympijských hrách byly ve dnech 10. až 13. února 2005 sehrány tři kvalifikační turnaje. Každého z těchto turnajů se účastnily čtyři týmy, jednotlivá mužstva se v rámci turnaje utkala systémem každý s každým a na olympijské hry postoupil vždy pouze nejlepší tým z daného turnaje.\n\nZápasy skupiny A se hrály ve švýcarském Klotenu.\n\nZápasy skupiny B se hrály v lotyšské Rize.\n\nZápasy skupiny C se hrály v rakouském Klagenfurtu.\n\nZ olympijské kvalifikace se do vlastního turnaje na olympijských hrách probojovaly celky Švýcarska, Lotyšska a Kazachstánu.\n\n\n\n\n\n"}
{"id": "60657", "url": "https://cs.wikipedia.org/wiki?curid=60657", "title": "Krasobruslení na Zimních olympijských hrách 2006", "text": "Krasobruslení na Zimních olympijských hrách 2006\n\nKrasobruslení na olympiádě v Turíně bylo na programu od 11. do 24. února v hale Palavela v Turíně\n"}
{"id": "60687", "url": "https://cs.wikipedia.org/wiki?curid=60687", "title": "Smysl", "text": "Smysl\n\nSmysl může být:\n"}
{"id": "60688", "url": "https://cs.wikipedia.org/wiki?curid=60688", "title": "Melk", "text": "Melk\n\nMelk (česky \"Medlík\") je okresní město v Dolním Rakousku. Leží na řece Dunaj, na západní hranici údolí Wachau, v nadmořské výšce 213 m. Jeho dominantní stavbou je klášter Melk na návrší nad městem. Žije zde obyvatel. \n\nMěsto je poprvé zmíněno jako \"Medilica\" v roce 831 v souvislosti s donací Ludvíka II. Němce, slovo Medilica pochází ze slovanského jazyka (v jiných variantách je např. \"Magilicha\", podobně jako Mödling/\"Medilihha\", Mogilno či Mohelnice/\"Mogilnici\"). Melk učinil svým sídlem v roce 976 vévoda Leopold I. Babenberský. V roce 1089 předává Leopold II. Babenberský hrad benediktinům. Je přestavěn na klášter, jenž se stává známým díky své škole a knihovně. Ve spolupráci s humanisty vídeňské univerzity zde začala v 15. století tzv. Melcká reforma. Zlatá doba melckého kláštera je počátek 18. století, kdy opat Dietmayer nechal komplex barokně přestavět.\n\nMelk leží na hlavní železniční trati Vídeň – Linec – Salcburk, na dálnici A1 Vídeň – Linec – Salcburk a má i dunajský říční přístav.\n\nVedle barokního, původně románského benediktinského kláštera, je ve městě řada dalších památek:\n\n"}
{"id": "60693", "url": "https://cs.wikipedia.org/wiki?curid=60693", "title": "Konfederace", "text": "Konfederace\n\nKonfederace je spolek nebo sdružení, zpravidla mezi státy. Podle státoprávní teorie lze konfederaci definovat jako volný svazek států, jehož členské státy zůstávají subjekty mezinárodního práva.\n\nSdružení států je označováno jako spojení dvou nebo několika suverénních států, které je podloženo a uzavřeno na základě mezinárodní smlouvy. Členské státy pak mají vlastní společné orgány, které spravují společné záležitosti, které se zpravidla týkají společné obrany, politiky a diplomacie. V ostatních směrech zůstávají nebo mohou zůstat sdružené státy v jednání samostatné. Členské státy konfederace mají obvykle garantováno právo ústavou nebo smlouvou z ní vystoupit.\n\nKonfederaci tvořily v minulosti tyto státy:\n\nDnes znaky konfederace vykazuje nejvíce Evropská unie (základem je mezinárodní smlouva), která však má i určité znaky federace. \n\nNeuskutečněným záměrem z doby po druhé světové válce byla Polsko-československá konfederace.\n\n\n"}
{"id": "60694", "url": "https://cs.wikipedia.org/wiki?curid=60694", "title": "Federalismus", "text": "Federalismus\n\nFederalismus je systém vládnutí na území, kde existuje dělba politické moci mezi ústředními orgány se sídlem v hlavním městě a orgány nižších administrativně-územních jednotek, které mohou mít různé názvy (stát, spolková země, kanton, provincie...). Zatímco rozhodující celostátní kompetence, například právo řídit měnový systém či přijímat zahraničněpolitické rozhodnutí, si vyhrazuje centrum, podřízené celky nejednou disponují významnou politickou autonomií (například v otázkách školství, zdravotnictví, sociálních zařízení, silniční infrastruktury apod.).\n\nFederální zřízení je typické zejména pro velmi rozsáhlé krajiny (jako jsou např. Austrálie, Brazílie, Kanada, Indie či Spojené státy) nebo pro země, které jsou vnitřně rozdělené, ať už etnicky, jazykově nebo historicky, ačkoli tvoří kompaktní zeměpisný celek (např. Belgie, Švýcarsko), a nebo kombinace obojího (např. Rusko). Hlavním ukazatelem faktické moci územních jednotek federace je jejich velikost podílu na celostátních příjmech, který mají pod kontrolou, tedy ve srovnání s celkovou částkou financí, jejichž toky řídí přímo federální centrum. Protipólem federace je unitární stát (např. Česko), kde se všechna zásadní rozhodnutí přijímána na centrální úrovni.\n\n"}
{"id": "60697", "url": "https://cs.wikipedia.org/wiki?curid=60697", "title": "Kukačky", "text": "Kukačky\n\nKukačky (\"Cuculiformes\") jsou řád většinou stromových ptáků s dlouhými křídly i ocasem. Na nohou mají vratiprst (zygodaktylní noha). Obě pohlaví se od sebe neliší.\n\nKukačky jsou rozšířené na všech kontinentech kromě Antarktidy.\n\nV minulosti byli do řádu kukačky zařazování i turakové, jako čeleď \"Musophagidae\". Turakové jsou stromoví ptáci žijící ve střední Africe, jediná skupina ptáků, kteří mají skutečný zelený pigment. Dnes se ale turakové z řádu kukačky vyčlenili a tvoří svůj vlastní řád, Musophagiformes.\n\nZařazení hoacinů je dosud sporné, někdy se řadí mezi hrabavé, v některých systémech se vyděluje jako samostatný řád.\n\nNěkdy se čeleď kukačkovití považuje za druhou čeleď řádu kukaček, ostatní čeledě by pak byly podčeleděmi kukačkovitých. Podle nového systému jsou \"Cuculidae\" pouze kukačky starého světa.\n\nU kukačkovitých (\"Cuculidae\") je vyvinut hnízdní parazitismus. Protože se jedná o největší čeleď, znamená to asi polovinu ze všech druhů kukaček jako řádu.\n\nKukačky obvykle zahrnují 6 čeledi:\n\n"}
{"id": "60699", "url": "https://cs.wikipedia.org/wiki?curid=60699", "title": "Sdružení", "text": "Sdružení\n\nSdružení je obecně synonymum slov spolek, asociace či konfederace. Dále může označovat:\n"}
{"id": "60700", "url": "https://cs.wikipedia.org/wiki?curid=60700", "title": "Běh na lyžích na Zimních olympijských hrách 2006", "text": "Běh na lyžích na Zimních olympijských hrách 2006\n\nBěh na lyžích na olympiádě v Turíně se konal od 12. do 26. února na trati Pragelato Plan.\n\n"}
{"id": "60702", "url": "https://cs.wikipedia.org/wiki?curid=60702", "title": "Ulm", "text": "Ulm\n\nUlm (výslovnost ) je město v německé spolkové zemi Bádensko-Württembersko u hranice s Bavorskem. Má přibližně 119 218 obyvatel, a je tak 8. největším městem Bádenska-Württemberska. Město leží v průměrné nadmořské výšce 479 metrů a protéká jím řeka Dunaj. Ulm je znám především díky zdejší univerzitě a dómu (Ulm Münster) s nejvyšší kostelní věží na světě (výška 161,5 m, dokončena v roce 1890) a také jako rodiště vědce Alberta Einsteina.\n\nUlm leží v místě, kde se řeky Blau a Iller spojují s Dunajem. Jeho nadmořská výška se pohybuje mezi 459 až 646 metry nad hladinou moře. Největší část města, včetně města starého, je situována na levém břehu Dunaje, pouze oblasti \"Wiblingen, Gögglingen, Donaustetten\" a \"Unterweiler\" leží na pravé straně. Naproti starému městu leží na druhé straně řeky \"dvojměstí\" Neu-Ulm ve spolkové zemi Bavorsko, které je menší než Ulm. Nejbližšími většími městy jsou Augsburg, asi 70 km směrem na jihovýchod, Stuttgart, asi 90 km severozápadně, a Mnichov, vzdálený asi 130 km na jihovýchod od Ulmu. Kromě Dunaje na jihu obklopují město lesy a kopce, které vystupují až do nadmořské výšky 620 m. Některé z nich jsou částí pohoří Švábská Alba. Na jih od Dunaje se táhnou roviny a kopce až k severnímu předhůří Alp, jež se nacházejí asi 100 km od Ulmu a jsou za jasných dní viditelné z města.\n\nNejstarší doložitelné osídlení oblasti Ulmu se datuje z období mladší doby kamenné, kolem roku 500 př. n. l.. Bylo doloženo na území vesnic Eggingen a Lehr, jež jsou dnes městskými částmi Ulmu. Nejstarší nález na území vlastního Ulmu spadá až do pozdního paleolitu.\nPrvní písemná zmínka o městě pochází z roku 854, kdy zde byl královský palác. V roce 1181 pak císař Fridrich I. Barbarossa prohlásil Ulm svobodným říšským městem. Zprvu byl tedy význam města dán jeho postavením jednoho z panovnických sídel, později se Ulm stal městem řemeslníků a obchodníků.\n\nV roce 1397 byla mezi městskou aristokracií a obchodními cechy podepsána dohoda, která je považována za jeden z nejdůležitějších právních dokumentů města, za jakousi jeho ranou ústavu. Byl v ní položen základ pro další výstavbu městského dómu (Ulm Münster), jež započala roku 1377 a kterou financovali převážně sami obyvatelé města, což ukazuje na sebevědomí středověkých občanů Ulmu.\n\nV průběhu 15. a 16. století prožíval Ulm výrazný rozkvět, především díky vývozu vysoce kvalitních textilií. Město těžilo ze své polohy na křižovatce obchodních cest vedoucích do Itálie. V této době došlo k výstavbě řady významných budov, dařilo se i umění, především malířství a sochařství. V období Reformace se Ulm stal protestantským městem (1530).\n\nSe vznikem nových obchodních cest, jež následovaly po objevení Nového světa v roce 1492 a námořní cesty do Indie roku 1497 a jako následek třicetileté války (1618–1648) a války o španělské dědictví (1670–1680), začal Ulm postupně upadat. Kolem roku 1700 jej několikrát napadli francouzští a bavorští vojáci.\nVe válkách, jež následovaly po Velké francouzské revoluci (1789–1799), okupovala Ulm střídavě francouzská a rakouská vojska. Francouzi přitom zničili městské opevnění.\n\nV roce 1803 ztratil Ulm postavení svobodného říšského města a stal se součástí Bavorska. Během tažení v roce 1805 se Napoleonovi podařilo obklíčit rakouskou armádu generála Karla Macka von Leibericha a v bitvě u Ulmu ji přinutit, aby se mu vzdala. Pouze několika vysokým důstojníkům včetně polního podmaršálka Karla Filipa ze Schwarzenbergu v čele dvanácti eskadron jezdectva se podařilo prolomit francouzské obklíčení a stáhnout se.\n\nRoku 1810 byl Ulm připojen k württemberskému království, přičemž přišel o svá území na druhém břehu Dunaje. Z těchto městských částí pak vznikl Nový Ulm (Neu-Ulm).\n\nV polovině 19. století obdrželo město status spolkové pevnosti. Jako centrální strategická pevnost Německého spolku dokázalo pojmout až 100 000 mužů posádky i s patřičnou výzbrojí. Mohutné opevňovací práce v Ulmu a Novém Ulmu měly zabránit především nebezpečí francouzské vojenské invaze. V druhé polovině 19. století se město stalo významným střediskem industrializace jižního Německa. Nová výstavba přitom probíhala již za hranicemi středověkého Ulmu. V letech 1844–1890 byla dokončena stavba dómu přerušená v 16. století z ekonomických důvodů.\n\nV období let 1933–1935 byl na Kuhbergu neboli Kraví hoře, jednom z kopců obklopujících Ulm, vybudován koncentrační tábor určený především pro politické odpůrce vládnoucího režimu. Nacistickému pronásledování se samozřejmě nevyhnuli ani ulmští Židé. Během křišťálové noci v listopadu 1938 byla mimo jiné zapálena a zničena zdejší synagoga.\n17. prosince 1944 byl Ulm bombardován letouny Royal Air Force. Tento nálet měl za cíl zničit dvě velké továrny, Deutz a Kässbohrer, jakož i řadu dalších závodů a civilních i vojenských zařízení. Akce byla z vojenského hlediska úspěšná. Nálet zasáhl téměř dvě desítky zařízení wehrmachtu včetně kasáren a vojenské nemocnice. Bylo též zabito na 700 obyvatel města a 25 000 jich přišlo o střechu nad hlavou. 80 % historického centra města bylo zničeno.\n\nV desetiletích po 2. světové válce se Ulm dočkal nového rozvoje. Během 50. a 60. let byla na místě zničených částí města provedena nová výstavba, přičemž došlo i k obnově některých historických pamětihodností. V roce 1967 zde byla založena univerzita, jež měla značný význam pro rozvoj města, především po 80. letech, kdy došlo k urychlení přechodu od klasické průmyslové výroby k high-tech a ustavení výzkumných středisek společností jako Daimler, Siemens či Nokia a řady menších výzkumných zařízení nedaleko univerzitního areálu.\n\nRostoucí město dnes vytváří dvojměstí se sousedním bavorským Novým Ulmem, jež čítá kolem 170 000 obyvatel a těží ze své výhodné polohy mezi Stuttgartem a Mnichovem neboli mezi ekonomickým a kulturním centrem jižního Německa.\n\n\n\n"}
{"id": "60707", "url": "https://cs.wikipedia.org/wiki?curid=60707", "title": "Severská kombinace na Zimních olympijských hrách 2006", "text": "Severská kombinace na Zimních olympijských hrách 2006\n\nSeverská kombinace na olympiádě v Turíně se konala od 11. do 21. února na trati Pragelato Plan.\n"}
{"id": "60708", "url": "https://cs.wikipedia.org/wiki?curid=60708", "title": "Saně na Zimních olympijských hrách 2006", "text": "Saně na Zimních olympijských hrách 2006\n\nSaně na olympiádě v Turíně byly na programu od 11. do 15. února na trati Cesana Pariol.\n"}
{"id": "60710", "url": "https://cs.wikipedia.org/wiki?curid=60710", "title": "Rychlobruslení na Zimních olympijských hrách 2006", "text": "Rychlobruslení na Zimních olympijských hrách 2006\n\nZávody v rychlobruslení se na Zimních olympijských hrách 2006 v Turíně uskutečnily ve dnech 11.–25. února 2006 v hale Oval Lingotto.\n\nV Turíně bylo na programu celkem 12 závodů, šest pro muže a šest pro ženy. Muži startovali na tratích 500 m, 1000 m, 1500 m, 5000 m a 10 000 m a ve stíhacím závodě družstev, ženy na tratích 500 m, 1000 m, 1500 m, 3000 m a 5000 m a ve stíhacím závodě družstev. Stíhací závody družstev měly v Turíně svoji olympijskou premiéru.\n\n<nowiki>*</nowiki> Závodníci, kteří se nezúčastnili finálových jízd.\n\n<nowiki>*</nowiki> Závodnice, které se nezúčastnily finálových jízd.\n\n\nČeskou výpravu vedl trenér Petr Novák a tvořila ji jedna žena:\n\n"}
{"id": "60715", "url": "https://cs.wikipedia.org/wiki?curid=60715", "title": "Kašna", "text": "Kašna\n\nKašna je umělá nádrž na vodu. Původně ji tvořila obyčejná kamenná, dřevěná, někdy i plechová schránka, do které byla voda obvykle přiváděna z jednoduché trubky veřejného vodovodu. Kašny ale mohly být koncipovány i coby zcela samostatné zdroje vody, tedy ve spojení s obecní či městskou studnou či studánkou. Kašny sloužily většinou jako jediný zdroj vody pro obyvatele měst a obcí. Teprv od 16. století se v Česku začínají objevovat kašny různě architektonicky zdobené. Přibývají na nich sochy a plastiky. Název kašna pochází z německého \"Wasser kasten\" (schránka na vodu).\n\nJe také prvek zahradní architektury používaný v sadovnické tvorbě.\n\n\n"}
{"id": "60718", "url": "https://cs.wikipedia.org/wiki?curid=60718", "title": "Mše", "text": "Mše\n\nMše čili mše svatá je nejdůležitější typ bohoslužby v některých křesťanských církvích. Liturgické předpisy za normálních okolností nedovolují slavení mše na Velký pátek a během dne na Bílou sobotu (večerní mše na Bílou sobotu je již vigilie následující velikonoční slavnosti).\n\nMše se skládá ze dvou hlavních částí: bohoslužby slova, jejímž jádrem je předčítání biblických textů, a bohoslužby oběti, připomínající oběť, vzkříšení a stálou přítomnost Ježíše Krista. Podle katolického učení smí bohoslužbě oběti předsedat (vysluhovat) pouze biskup nebo kněz.\n\nOznačení \"mše\" je přejato ze závěrečných slov latinské liturgie římského ritu \"„Ite, missa est.“\" (latinsky doslova „Jděte, propuštěna je.“) – k čemu se vztahuje tato věta není zcela jisté, nejspíš ke shromáždění, ale i možná k posvěcenému chlebu a vínu, které se v raných dobách křesťanství posílaly k sousedním křesťanským společenstvím.\n\nVe východních církvích se podobná bohoslužba označuje jako božská liturgie, v evangelických církvích jako (svatá) večeře Páně.\n\nPodle katolického chápání není slavení eucharistie pouhou připomínkou poslední večeře Ježíše Krista s jeho učedníky, ale především nekrvavým zpřítomněním oběti Ježíše Krista na kříži a oslavou jeho vzkříšení. Proto je mše někdy označována též jako mešní oběť.\n\nJako mše se rovněž označuje hudební forma, která se vyvinula ve středověku jako muzikální ztvárnění některých částí mešní liturgie.\n\nVedle dnes v římskokatolické církvi nejobvyklejšího liturgického obřadu, někdy ne zcela správně nazývaného Mše Pavla VI., zavedeného po druhém vatikánském koncilu, existují i další liturgie. Jako mimořádná forma římského ritu se slouží starší, tzv. tridentská mše, zvaná mše sv. Pia V. Mimo to existují i další zvláštní starobylé způsoby liturgie, užívané buď místně či některými řády. Jedná se např. o mše v ambrosiánském, mozarabském nebo dominikánském ritu.\n\nPodoba mše se také liší podle příležitosti, kdy je sloužena. Zejména existuje zvláštní mše za zemřelé čili rekviem. V rámci mše je rovněž možno podle okolností konat další obřady, například poskytovat křest nebo uzavírat manželství.\n\nV římskokatolické církvi kánon (c. 904) vyzývá kněze ke slavení mše každý den – \"Kněží, majíce na paměti, že v tajemství eucharistické oběti se neustále koná dílo vykoupení, ať často slaví mši svatou, dokonce se velmi doporučuje denní slavení, neboť ono i bez účasti věřících je úkon Kristův a církve, v jehož konání kněží naplňují svůj hlavní úkol.\"\n\n"}
{"id": "60721", "url": "https://cs.wikipedia.org/wiki?curid=60721", "title": "Fontána", "text": "Fontána\n\nFontána (ital. fontana, z lat. \"fons\", pramen) je ozdobná kamenná nebo kovová kašna s tekoucí nebo stříkající vodou, často doplněná vodotryskem nebo různými umělými vodními kaskádami. Bývá zdobena figurálními motivy, plastikami, mísovitými nebo mušlovitými přepady. Nejčastější umístění bývá na frekventovaných náměstích, v zahradách a parcích, zejména zámeckých. V současnosti se fontány často doplňují různými světelnými efekty a proud vody je někdy řízen počítačem. Fontána je také prvek zahradní architektury používaný v sadovnické tvorbě.\n\nVe Středomoří, kde bylo i prosté zásobování vodou často velmi obtížné, představovala fontána luxus a zároveň technický div. Vyžaduje totiž tlakovou vodu a až do vynálezu vodních čerpadel to znamenalo výškový rozdíl a uzavřené vedení v trubkách. Ještě Zpívající fontána na Pražském hradě byla napájena z nádrží ve Střešovicích a ze vzdálených rybníků. Od 16. století byly ve městech zaváděny tlakové vodovody do veřejných kašen, napájené z vodárenské věže, kam se voda čerpala mlýnskými koly. Teprve se zavedením elektrických čerpadel ve 20. století bylo možné vytvářet potřebný tlak vody na místě a moderní fontány většinou pracují s uzavřeným oběhem vody.\n\nFontány a kašny bývají velkou chloubou a turistickou atrakcí některých měst, velmi známé jsou kupř. fontány v italském hlavním městě Římě či pražská Zpívající fontána či Křižíkova fontána.\n\n\n"}
{"id": "60730", "url": "https://cs.wikipedia.org/wiki?curid=60730", "title": "Incoterms", "text": "Incoterms\n\nIncoterms (z anglického \"International Commercial Terms\") je soubor mezinárodních pravidel pro výklad nejvíce běžně používaných obchodních doložek v zahraničním obchodě.\n\nIncoterms vznikly v roce 1936 v Paříži, Mezinárodní obchodní komora je vydala za účelem odstranění problémů spojených s rozdílností obchodních zákoníků různých zemí. Protože mezinárodní obchod procházel velkými změnami, byly v letech 1953, 1967, 1976, 1980, 1990, 2000 a v roce 2010 upravovány tak, aby vyhovovaly aktuálním požadavkům. \n1. ledna 2020 vstoupí v platnost jedenácté vydání, Incoterms 2020. Změny se týkají všech pěti podmínek dosud uvedených v oddíle D, které jsou zastaralé a jsou doplněny následujícími dvěma podmínkami:\nDAT (Delivered at Terminal) a\nDAP (Delivered at Place).\n\nZabývají se vztahy vyplývajícími z kupní smlouvy, povinnostmi při celním odbavení, balení zboží čí přebírání dodávky. Přestože Incoterms byly vždy určeny pro mezinárodní obchod, používají se někdy i v rámci smluv při vnitrostátních obchodních transakcích. Základním mýtem, se kterým se setkává podnikatelská praxe, je myšlenka přímé vazby doložky INCOTERMS na přepravní smlouvu. Chyba spočívá v tom, že samotné začlenění takovéhoto ustanovení (tj. doložky INCOTERMS) bývá zpravidla obsahem kupní smlouvy a povinnosti z ní vyplývající váží prodávajícího a kupujícího. Úlohu INCOTERMS použitých v konkrétní kupní smlouvě lze tedy ve vztahu k přepravní smlouvě charakterizovat jako návod na postup pro stranu povinnou přepravu obstarat.\n\nOd verze z roku 2010 obsahují Incoterms 11 doložek. Ty se dělí do dvou hlavních skupin podle způsobu přepravy – podmínky použitelné pro všechny druhy přepravy a podmínky použitelné pouze pro námořní přepravu. V praxi se však ale stále mohou používat i doložky z předchozích verzí INCOTERMS.\n\nNejkratší dodací parita, u které má prodávající minimální povinnosti. Jedinou povinností prodávajícího je dát zboží k dispozici kupujícímu ve svém závodě, není tedy zodpovědný ani za jeho nakládku na dopravní prostředky kupujícího. Kupující je povinnen obstarat veškeré formality spojené s vývozem zboží ze země a nese veškeré náklady a rizika od okamžiku obdržení zboží.\n\nProdávající splní své povinnosti dodáním celně odbaveného zboží pro vývoz dopravci, kterého určil kupující, na sjednané místo. Toto místo dodání je rozhodující pro určení odpovědnosti za nakládku zboží. Pokud dochází k dodávce v místě objektu prodávajícího, zodpovídá za nakládku prodávající. Pokud ale k dodávce dochází v jakémkoli jiném místě, prodávající za nakládku odpovědný není. V případě, že kupující jmenuje k převzetí zboží jinou osobu než dopravce, splní prodávající své povinnosti dodáním zboží této osobě.\n\nProdávající vyřizuje formality spojené s vývozem zboží a formality nutné pro přepravu přes tranzitní země. Dále vybírá dopravce, uzavírá s ním přepravní smlouvu a hradí výlohy spojené se zbožím až do místa určení. Zboží dodává dopravci nebo jiné osobě jmenované prodávajícím na sjednané místo, pokud bylo nějaké dohodnuto smluvními stranami. Při realizaci přepravy je možné využít i více druhů dopravy. Rizika přecházejí dříve než výlohy, a to v momentě předání zboží prvnímu dopravci. Kupující nese nebezpečí ztráty a poškození zboží i jakékoli dodatečné náklady vzniklé po dodání zboží dopravci. Dovozní licenci či jiné povolení a všechny formality spojené s dovozem zboží zajišťuje kupující. Použití této doložky je tak výhodné při obchodování s rizikovějšími teritorii.\n\nDoložka je podobná jako CPT, rozdíl je v přepravním pojištění, které musí na vlastní náklady obstarat prodávající. Toto pojištění kryje rizika od bodu dodání až do jmenovaného místa určení. Pojištění musí být sjednáno u pojišťovny dobré pověsti a prodávající je povinen předat kupujícímu pojistku či jiný doklad potvrzující pojistné krytí, jež opravňuje kupujícího nebo jinou zainteresovanou osobu nárokovat náhradu škody u pojišťovny (pojistitele). Pokud není dohodnuto jinak, pojistí prodávající zboží v souladu s minimálním rozsahem pojistného krytí. Zboží má být pojištěno minimálně tak, aby krylo cenu sjednanou v kupní smlouvě zvýšenou o 10 % (tj. na 110 %) a pojistka má být sjednána v měně kontraktu. Využití doložky je vhodné u moderních způsobů přepravy, např. u kontejnerové nebo roll on/roll off.\n\nDoložka je určena pro všechny druhy přepravy včetně přepravy kombinované. Jako terminál může sloužit budova nebo volné prostranství, například nábřeží, překladiště, sklad, kontejnerový terminál, nádraží, letiště a podobně. Prodávající nese výlohy a rizika včetně vykládky zboží až do ujednaného přístavu nebo místa určení. Tato doložka je vhodná pro kontejnerovou přepravu. Její použití je možné i v případě, že je nutné přemístit zboží vyložené z příchozího dopravního prostředku ve vykládacím přístavu dále na překladiště nebo do skladu či kontejnerového depa. Kupující obstarává veškeré formality související s dovozem zboží.\n\nDoložka je určena pro všechny druhy přepravy včetně přepravy kombinované. Výlohy a rizika přecházejí z prodávajícího na kupujícího ve sjednaném místě. Prodávající splní dodání zboží v momentě jeho předání kupujícímu na příchozím dopravním prostředku a připravené k vykládce. Náklady spojené s vykládkou zboží nese kupující. Pokud ale byly v přepravní smlouvě zahrnuty i náklady spojené s vykládkou zboží v místě určení, není prodávající oprávněn požadovat úhradu těchto nákladů od kupujícího. Kupující obstarává veškeré formality související s dovozem zboží.\n\njedná se o nejdelší dodací paritu, která obsahuje maximální závazek ze strany prodávajícího. Prodávající nese výlohy a rizika až do určeného místa v zemi dovozu. Prodávající splní dodání v momentě předání zboží kupujícímu na příchozím dopravním prostředku připravené k vykládce. Dále musí zajistit uhrazení odbavení zboží pro dovoz, to znamená, že vyřizuje a platí celní formality, hradí clo, daň z přidané hodnoty a další daně a případné další poplatky spojené s dovozem do země určení. Použití této doložky je riskantní při obchodování se zeměmi, kde je proclívání problematické a časově náročné. Tato doložka by neměla být používána, pokud by prodávající nebyl schopen obdržet dovozní licenci.\n\nProdávající splní své povinnosti dodáním zboží k boku lodi v ujednaném přístavu nakládky. Doložka uvádí také možnost, aby prodávající zajistil, že zboží bude odesláno do místa určení sjednaného v kupní smlouvě. Možnost zajistit neboli obstarat dodávku umožňuje obchodovat se zbožím i během námořní dopravy, což je obvyklé zejména při obchodování s hromadným zbožím. Pokud je zboží přepravováno v kontejneru, je vhodnější využít doložku FCA. Za celní odbavení a vyřízení veškerých formalit spojených s vývozem zodpovídá prodávající. Kupující určuje loď a nese veškeré náklady a rizika od okamžiku dodání zboží k boku lodi v ujednaném přístavu.\n\nJedna z nejstarších doložek používaná u námořní a říční přepravy, u které je nakládka a vykládka zabezpečována pomocí jeřábu. Prodávající splní své povinnosti v okamžiku dodání zboží na palubu lodi v přístavu nakládky, anebo tím, že obstará, že takto dodané zboží bude odesláno do místa určení sjednaného v kupní smlouvě. Prodávající je u FOB povinen dodat zboží na palubu lodi v přístavu nakládky a vybavit odbavení zboží pro vývoz. Kupující vybírá loď a hradí námořní přepravné. Pro moderní způsoby přepravy, například kontejnerovou, je vhodnější použít dodací paritu FCA.\n\nU této doložky přecházejí rizika na kupujícího v jiném místě než výlohy. Rizika přecházejí stejně jako u FOB v přístavu nakládky dodáním na palubu lodi, výlohy ale až v přístavu určení. Pokud strany kupní smlouvy nemají v úmyslu využít tradiční lodní dopravu, u které zboží přechází přes zábradlí lodi za pomoci jeřábů, ale moderní způsoby přepravy, například kontejnerovou nebo roll on/roll off, je pro ně vhodnější použít dodací paritu CPT.\n\nVýlohy a rizika přecházejí stejně jako u doložky CFR, rizika tedy přecházejí v přístavu nakládky dodáním na palubu lodi a výlohy až v přístavu určení. Navíc je u této doložky prodávající povinen obstarat na vlastní náklady přepravní pojištění. To musí být sjednáno u pojišťovny dobré pověsti a prodávající je povinen předat kupujícímu pojistku nebo jiný doklad potvrzující pojistné kryti, které opravňuje kupujícího nebo jinou zainteresovanou osobu nárokovat škody přímo u pojišťovny. Zboží má být pojištěno minimálně tak, aby krylo cenu sjednanou v kupní smlouvě zvýšenou o 10 % a pojistka má být sjednána v měně kontraktu.\n\n\nÚdaj značí, že prodávající je odpovědný za poskytnutí služby zahrnuté do ceny. značí, že toto je odpovědnost kupujícího. Pokud není pojištění součástí parity, pak odpovědnost za přepravu jde za kupujícím nebo prodávajícím, v závislosti na tom, kdo vlastní zásilku zboží ve chvíli přepravy. V případě parity CFR je to kupující, v případech CIF nebo CIP je to prodávající.\n\n"}
{"id": "60732", "url": "https://cs.wikipedia.org/wiki?curid=60732", "title": "Short track na Zimních olympijských hrách 2006", "text": "Short track na Zimních olympijských hrách 2006\n\nShort track na olympiádě v Turíně je na programu od 12. do 25. února v hale Palavela.\n\n<nowiki>*</nowiki> Bruslaři, kteří neměli účast ve finále, ale získal medaili.\n\n<nowiki>*</nowiki> Bruslaři, kteří neměli účast ve finále, ale získal medaili.\n"}
{"id": "60734", "url": "https://cs.wikipedia.org/wiki?curid=60734", "title": "Alexandrín", "text": "Alexandrín\n\nAlexandrín je dvanáctislabičný (mužský) a třináctislabičný (ženský) rýmovaný verš tvořený jambickými stopami (jambický hexametr). Po šesté slabice následuje cézura (přerývka), která ale v české poezii není dodržována zcela důsledně. Alexandrínu hojně využívá stará poezie v románských jazycích i některé staré skladby české poezie. Svůj název získal podle starofrancouzské Alexandreidy. Ve francouzské literatuře se stal reprezentativním veršem klasicistní poezie a tragédie. Často se s ním setkáváme v sonetech. V české literatuře, kde představuje exkluzivní verš zdůrazňující rozdíl mezi poezií a prózou, byl užíván Otokarem Březinou, a právě proto Vítězslav Nezval napsal alexandrínem Smuteční hranu za Otokara Březinu.\n\n<poem>\nComme je descendais des Fleuves impassibles,\nJe ne me sentis plus guidé par les haleurs ;\nDes Peaux-Rouges criards les avaient pris pour cibles,\nLes ayant cloués nus aux poteaux de couleurs.\n</poem>\n\"Arthur Rimbaud\"\n\n<poem>\nNad dálkou temných hor poslední požár plál;\nv hluboké ticho to měsíce vzešla zář,\nstříbřící hlavy té ubledlou mrtvou tvář\ni tichý pahorek, jenž v břehu vody stál.\nMěsta jsou vzdálená co bílý v modru mrak,\npřes ně v kraj daleký nesl se mrtvý zrak,\nv kraj, kde co dítě on – Ó krásný – krásný věk!\n</poem>\n\"Karel Hynek Mácha\"\n\n<poem>\nHrál kdosi na hoboj, a hrál již kolik dní,\nhrál vždycky navečer touž píseň mollovou\n</poem>\n\"Karel Hlaváček\"\n\n<poem>\nA teplo mrtvých vnad, jež kynulo mi svěží\npod růžným závojem, jejž dnů mých úsvit tkal,\nžár dlouhých pohledů, jež zhaslé v duši leží,\na mrtvé polibky, jichž nežehl mě pal\n</poem>\n\"Otokar Březina\"\n\n<poem>\nPíši vám, Karino, a nevím, zda jste živa,\nzda nejste nyní tam, kde se už netoužívá,\nzda zatím neskončil váš nebezpečný věk.\nJste mrtva? Poproste tedy svůj náhrobek,\naby se nadlehčil. Poproste růže, paní,\naby se zavřely. Poproste rozpadání,\naby vám přečetlo list o mém rozpadu.\nSmrt mlčí před verši. A já v nich před vás jdu\ntak mlád, tak krutě mlád a ponejprve zralý,\nže ve své mladosti podobám se již králi\nzašlého království. Vy jste přec věděla,\nco křídel chybí nám k rozletu anděla,\njak krví smějeme se a jak krví pláčem.\nNalezl jsem svůj pád. A chci vám říci, na čem.\n</poem>\n\"Jiří Orten\n\n\n"}
{"id": "60735", "url": "https://cs.wikipedia.org/wiki?curid=60735", "title": "Alpské lyžování na Zimních olympijských hrách 2006", "text": "Alpské lyžování na Zimních olympijských hrách 2006\n\nAlpské lyžování na olympiádě v Turíně je na programu od 12 do 25. února na trati Sestriere a San Sicario\n"}
{"id": "60736", "url": "https://cs.wikipedia.org/wiki?curid=60736", "title": "Ex Works", "text": "Ex Works\n\nEx Works (zkratka v angličtině EXW, česky pak ze závodu) je mezinárodní dodací doložka Incoterms. \n\nTato doložka stanoví, že náklady i rizika spojená s dodávkou zboží přecházejí na kupujícího v závodě dodavatele, a to okamžitě, je-li zboží připraveno kupujícímu k odebrání. Po převzetí tak splní prodávající svoji povinnost, ostatní náklady a výlohy dopravy do místa určení již obstarává kupující. \n"}
{"id": "60739", "url": "https://cs.wikipedia.org/wiki?curid=60739", "title": "Bitva u Chiari", "text": "Bitva u Chiari\n\nBitva u Chiari (1. září 1701) představovala první větší bitvu války o dědictví španělské. Francouzská vojska vedená maršálem Villeroyem se v ní pokusila zničit císařské jednotky Evžena Savojského. Ta se opevnila na pahorku obklopeném ze tří stran vodou. Těžký terén neumožňoval rozvinutí jízdy ani široké pěší formace a deštivé počasí a bahno sílu jakéhokoliv úderu ještě omezovalo. Villeroy se i přes tyto nepříznivé okolnosti a protesty svých důstojníků, zejména maršála Catinata, rozhodl zaútočit se svými elitními pěšími formacemi a byl s těžkými ztrátami odražen. Organizaci ústupu pak musel převzít Catinat, protože Villeroy dostal při pohledu na masakr, který potkal jeho elitní jednotky, hysterický záchvat a nebyl schopen velet.\n"}
{"id": "60741", "url": "https://cs.wikipedia.org/wiki?curid=60741", "title": "Akrobatické lyžování na Zimních olympijských hrách 2006", "text": "Akrobatické lyžování na Zimních olympijských hrách 2006\n\nAkrobatické lyžování na olympiádě v Turíně bylo na programu od 11. do 23. února na sportovišti Sauze d'Oulx\n"}
{"id": "60744", "url": "https://cs.wikipedia.org/wiki?curid=60744", "title": "Kamenný most v Písku", "text": "Kamenný most v Písku\n\nKamenný most v Písku (neoficiálně také Jelení most) je nejstarším dochovaným mostem v Česku (historicky v pořadí druhý po zaniklém Juditině mostu). Most, postavený v gotickém slohu, překlenuje řeku Otavu asi 110 km jižně od hlavního města Prahy. Na mostě jsou umístěny repliky barokních soch a kříže.\n\nNeoficiálně se most jmenuje \"Jelení\", je tomu podle pověsti proto, že ve středověku bylo rozhodnuto, že se bude jmenovat podle prvního, kdo přes něj přejde na druhý břeh Otavy. Stalo se ale něco, co nikdo nečekal a prvním chodcem se stal jelen z blízkých lesů, a tak je dnes most pojmenován podle něho. Pokud ale zavítáte do královského města Písek, většina lidí ho bude nazývat „starý most“.\n\nV roce 2007 bylo rozhodnuto, že se most bude oficiálně jmenovat \"Kamenný most v Písku\", čímž skončil dlouholetý spor o název památky.\n\nMost byl vybudován zřejmě ve 3. čtvrtině 13. století během vlády Přemysla Otakara II. První písemné záznamy o mostu však pocházejí až z roku 1348, kdy se o něm zmiňuje Karel IV., který výnosem nařídil, že pokuty vybírané v městě musí být používány na jeho údržbu. Zajímavostí je, že byl stavěn na suchu. Až po jeho dostavbě byla řeka uměle převedena do nového koryta, které procházelo pod mostem. Most se stal důležitou spojnicí na Zlaté stezce, která spojovala baltské oblasti se Středomořím a dovážela se po ní sůl z Bavor do píseckého solné skladu, který zanikl po vydání královského patentu v roce 1707. Patent přikazoval prodávat v Čechách sůl výhradně z habsburských soliváren. Od roku 1797 vedla po mostu erární silnice z Vodňan do Blatné a Nepomuku, za kterou erár platil městu paušál více jak 743 zlatých. Proto most v roce 1825 převzal do státní režie a v roce 1827 do státní správy.\n\nMost je dlouhý 109,75 m včetně zdí na levém předmostí a široký 6,25 metrů, z toho vozovka 4,5 m. Most stojí na 6 pilířích a je tvořen 7 oblouky. Oblouky mostu byly často poškozovány povodněmi, do dnešního dne se zachovalo 6 původních oblouků o rozpětí 7,0-8,2 m, z roku 1768 pochází segmentový oblouk o rozpětí 13 m. Tento oblouk byl určený k proplouvání vorů. Původní most míval na svých koncích 2 mostní věže, které se do současnosti nedochovaly. První se zřítila roku 1768 během povodně i s hlásným a druhá byla úmyslně stržena kvůli nárokům na dopravu roku 1825. Na levém břehu řeky za mostem je možné si prohlédnout jejich fragmenty, které byly vyloveny ze dna řeky během jedné z mnohých oprav mostu.\n\nNa mostě můžeme vidět pískovcové repliky barokních soch ve čtyřech sousoších. Sousoší Kalvárie pochází z 18.století z dílny čimelického umělce Jana Hammera. Můžete vidět sochy Panny Marie, Maří Magdalény a apoštola Jana. Kříž s Kristem měří 6 metrů (originál ulil cínař Václav Hanzl). Repliky pocházejí z roku 1997.\nDále sousoší Jana Nepomuckého s dvěma anděly (originál od neznámého autora). Od května 2004 je kompletní se sochou anděla od sochaře Kačera.\n\nNásledující sochy – Sv. Anny Samotřetí a sv. Antonína Paduánského (originály pocházejí z roku 1770). Několik let byly sochy uloženy v koncertní síní Kostela Nejsvětější Trojice. Od května 2010 jsou po restaurování uloženy společně s rozměrnými obrazy českých panovníků v expozici Prácheňského muzea ve sladovně.\n\nZ důvodů stáří mostu došlo ke generální rekonstrukci mostu. Do začátku rekonstrukce fungovala přes most autobusová doprava. Došlo k ukotvení základů do skály (díky tomu vydržel most povodně v roce 2002). Mimo jiné bylo rozhodnuto o restaurování barokních soch a nahrazení replikami.\n\nPři katastrofálních povodních v srpnu 2002 servala voda z mostu barokní sochu anděla a většinu kamenného zábradlí. Voda v době největší kulminace dosahovala až 2 metry nad vozovku a z mostu bylo možno pozorovat pouze kříž s Kristem a části soch. Most naštěstí velkou vodu přežil bez většího poškození, hlavně díky tomu, že byl v 90. letech zakotven do skály a byla provedena jeho rekonstrukce. Již 2 dny po povodních byl vybaven provizorním dřevěným zábradlím a znovu otevřen pro veřejnost. Při následné rekonstrukci byl technologicky zabezpečen proti dalším povodním. Stržené komponenty byly vyloveny z řeky a znovu nainstalovány, nalezla se i většina dobových kamenů na zábradlí, ale most utrpěl i újmu a to v podobě nevratné ztráty sochy anděla, která je od roku 2004 nahrazena novější replikou. Pod kamennou dlažbu bylo umístěno betonové lože. Most byl dále provrtán piloty a svázán železobetonovými pruty. Oprava mostu byla provedena díky veřejné sbírce, která se spontánně po povodni rozeběhla a pomohla tak městu most rychle opravit, aby se opět mohl honosit touto nejznámější píseckou památkou.\n\nZatímco při povodních v roce 2002 kříž s Kristem vydržel, orkán Kyrill jej zlomil a strhl do Otavy. Potápěčům, konkrétně Luboši Čukovi, se v sobotu 20. ledna v podvečer podařilo najít kříž i s 80 kg vážící cínovou sochou v kalné vodě ve vzdálenosti šedesát metrů od mostu, uprostřed proudu, a ve spolupráci s hasiči jej vylovili. Socha Krista je téměř nepoškozená, jedinou újmou jsou škrábance vzniklé dřením o dno. Trnová koruna byla považována za ztracenou, ale byla objevena dne 4. února 2007.\n\nBěhem restaurátorských prací objevil restaurátor historické dokumenty. Jednalo se o zprávu sochaře Karla Vlačihy o opravě kříže z let 1897-1899. Dále pak výtisk Rudého práva a další zpráva o rekonstrukci (z let 1957-1959) a vzkaz budoucím generacím.\n\nDne 18. března 2008 došlo k osazení kříže na most. Restaurátor Robert Ritschel pracoval na kříži půl roku. Zatímco dnes je originál uměleckého díla z roku 1791 vystaven (společně se všemi sochami z mostu) v expozici Prácheňského muzea v písecké Sladovně, most zdobí pouze jeho věrná kopie.\n\n\n"}
{"id": "60746", "url": "https://cs.wikipedia.org/wiki?curid=60746", "title": "Free Carrier", "text": "Free Carrier\n\nFree Carrier (česky vyplaceně dopravci, zkratka je FCA) je mezinárodní doložka Incoterms. \n\nFCA stanoví, že prodávající je povinen předat dodané zboží v ujednaném místě dopravci. Způsob dopravy či dopravce si kupující volí sám. Když neuvede přesné místo, může si prodávající zvolit mezi místem nebo stanoveným pásmem, kde bude zboží vydáno dopravci. Po převzetí dopravcem přecházejí rizika a náklady z prodávajícího na kupujícího.\n"}
{"id": "60747", "url": "https://cs.wikipedia.org/wiki?curid=60747", "title": "FCA", "text": "FCA\n\nFCA může znamenat:\n"}
{"id": "60748", "url": "https://cs.wikipedia.org/wiki?curid=60748", "title": "Skoky na lyžích na Zimních olympijských hrách 2006", "text": "Skoky na lyžích na Zimních olympijských hrách 2006\n\nSkoky na lyžích na olympiádě v Turíně se konaly od 11. do 20. února v Pragelatu.\n\nMůstky byly vybudovány speciálně pro olympijské hry. Velký můstek HS140 zažil premiéru rok před olympiádou při závodě Světového poháru. Reakce na můstek byla rozpačitá. Leží v atypicky vysoké nadmořské výšce (1535 metrů), skokani necítí tlak do lyží a každý závan větru citelně ovlivňuje délku skoku. Někteří sportovci považují profil můstku za zastaralý a závody na něm za loterii. Němečtí skokani jej označili za „divný“, finští za „takřka nemožný“. Nerad na něm závodí i český skokan Jakub Janda. Můstek má však platnou homologaci od Mezinárodní lyžařské federace. \n\nOlympijské můstky HS 140 a HS 106 se nacházejí v městě Pragelato, jenž leží 85 km severně od Turína. Vedle nich jsou v areálu tři tréninkové můstky K60, K30 a K15. Areál pojme 7500 návštěvníků. Rekord velkého můstku drží polský skokan Adam Małysz a jeho hodnota činí 140,5 metru.\n\nČeský tým tvořili:\n\n\nDo závodu mohli nastoupit pouze čtyři skokani. Na středním můstku do soutěže nezasáhl Ondřej Vaculík, do závodu na velkém můstku nebyl nominován Jan Mazoch. V Turíně se nacházelo v roli předskokanů dalších pět českých sportovců (Michal Doležal, Lukáš Hlava, Roman Koudelka, Tomáš Kyncl a František Vaculík).\n\nČeský tým poznamenaly dvě kontroverze. V původní nominaci chyběl vítěz závodu CoC Borek Sedlák, což vyvolalo kritiku od části odborné i laické veřejnosti. Problém se vyřešil v momentě, kdy se krátce před olympiádou zranil skokan Antonín Hájek a uvolněné místo obsadil právě Borek Sedlák.\n\nDruhá kauza zřejmě částečně poznamenala výkony české i světové skokanské jedničky Jakuba Jandy. Trenéra české reprezentace Vasji Bajce se dotkla kritika činovníků českého skoku ze strany serveru skoky.cz. Bajc zvažoval, že na olympiádu nepojede, a funkcionář Leoš Škoda informaci předal novinářům. Jakub Janda později přiznal, že negativní publicita a atmosféra nejistoty se podepsala na jeho psychice i výkonech. V prvním závodě se nevešel do první desítky, v druhém ji uzavíral. Zůstal tak daleko za očekáváním.\n\nOd Jana Matury se očekávalo umístění kolem druhé desítky, což splnil. Úkolem Jana Mazocha, Borka Sedláka a Ondřeje Vaculíka byl postup z kvalifikace, což také dokázali. Postupem do druhého kola však nikdo z nich nepřekvapil. V soutěži týmů byl úkolem české reprezentace postup do druhého kola, což se nepodařilo a tým skončil o místo níže na 9. příčce.\n"}
{"id": "60752", "url": "https://cs.wikipedia.org/wiki?curid=60752", "title": "Skeleton na Zimních olympijských hrách 2006", "text": "Skeleton na Zimních olympijských hrách 2006\n\nSkeleton na olympiádě v Turíně byl na programu od 16. do 17. února 2006 na trati Cesana Pariol v Cesaně Torinese.\n"}
{"id": "60755", "url": "https://cs.wikipedia.org/wiki?curid=60755", "title": "Snowboarding na Zimních olympijských hrách 2006", "text": "Snowboarding na Zimních olympijských hrách 2006\n\nSnowboard na olympiádě v Turíně je na programu od 12 do 23 února na trati Bardonecchia \n"}
{"id": "60757", "url": "https://cs.wikipedia.org/wiki?curid=60757", "title": "Borgo a Mozzano", "text": "Borgo a Mozzano\n\nBorgo a Mozzano // je italská obec v toskánské provincii Lucca, 15 km severně od hlavního města. Obec má rozlohu 72 km² a zhruba 7 400 obyvatel.\n\nV obci se nachází most \"Ponte della Maddalena\" přes řeku Serchio. První most byl postaven v 11. století, současnou podobu získal při rozsáhlé přestavbě kolem roku 1300. Okolo roku 1500 dostal jméno Ponte della Maddalena podle sochy Marie Magdaleny, která stála při vstupu na most. V roce 1836 byl poničen při povodni. Podle legendy pomáhal staviteli ďábel a most se proto někdy nazývá \"Ponte del Diavolo\" – \"Ďáblův most\". Je dlouhý 95 m, široký 3,7 m a největší oblouk má rozpětí 37,8 m. Další tři oblouky mají rozpětí 8,35 m, 10 m a 14,5 m.\n\n\"Počet obyvatel\"\n"}
{"id": "60771", "url": "https://cs.wikipedia.org/wiki?curid=60771", "title": "Fakt", "text": "Fakt\n\nFakt (z latinského \"factum\", to, co je udělané, hotové, česky \"skutečnost\") je pojem pro jednotlivou poznanou a ověřenou dílčí skutečnost, jakýsi atom poznání.\n\nPodle Wittgensteina je fakt „to, čemu tak jest“, „svět je celkem faktů a nikoli věcí“ a „rozpadá se na fakty“. Pojem faktu tak zdůrazňuje několik důležitých přesvědčení:\n\nTato metoda poznávání byla poprvé navržena Descartem v „Rozpravě o metodě“ a stala se základem mechanistické vědy. U Wittgensteina vychází z logiky, kterou lze formalizovat tak, aby tyto předpoklady splňovala. Síla této metody spočívá v tom, že umožňuje bezpečné poznání jednoduchých věcí, jehož mohou používat všichni další vědci. Jednotlivý a správně poznaný fakt lze kdykoli znovu ověřit a lze se na něj spolehnout. Díky tomu je moderní věda kumulativní, založená na hromadění zajištěných faktů, k nimž lze přidávat další a budovat z nich libovolně složité systémy.\n\nJisté omezení tkví ovšem v tom, že metoda předpokládá, že rozložením zkoumaného předmětu na jednotlivá fakta a jejich opětovným složením se předmět podstatně nezměnil. To více či méně platí pro mechanismy a stroje, proto je důsledkem této metody mechanismus. Při zkoumání složitějších – například živých – předmětů tomu tak často není a navíc zde chybí ještě časový rozměr zkoumaného. Fakt je ryze přítomný, to, co je zde a nyní, kdežto u živých a vůbec podstatně proměnlivých předmětů hraje roli i jejich minulost a budoucnost.\n\nPojem faktu obvykle také vyjadřuje objektivní jistotu příslušného poznání, jeho nezávislost na zkoumajícím subjektu. Paradoxně však etymologie pojmu v latině, v němčině i v češtině naznačuje souvislost s lidským konáním: latinské \"factum\" je od \"facere\", dělat; německé \"Tatsache\" je od \"die Tat\", čin, a české skutečnost je od „skutiti“ nebo „kutiti“.\n\nSouvisející fakta (anglicky \"compound facts\")\nJakékoliv netriviální konečné prohlášení o realitě je nezbytná či nutná abstrakce sestavená dohromady z objektů, vlastností a vztahů. Např. ze skutečnosti prohlašující, že \"Paříž je hlavní město Francie\" vyplývá, že existuje místo jako Paříž, že existuje takové místo jako Francie, že existují takové věci jako hlavní města, že existuje něco jako vláda, konkrétně francouzská vláda, která má moc určit hlavní město, a že tato vláda zvolila Paříž jako hlavní město. Všechna tato tvrzení musí navíc platit ve stejnou dobu, aby dovolila tvrdit, že Paříž je hlavní město Francie.\n\nFakta a vědecký postup\nVědecká fakta jsou nezávislá na pozorovateli: bez ohledu na to, kdo provede vědecký experiment, všichni pozorovatelé se shodnou na výsledku. V této souvislosti je určitě zajímavý i citát \"Omyl se nestane pravdou proto, že ho mnozí šíří, tak jako se pravda nestane omylem proto, že ji nikdo nevidí. Pravda stojí sama na sobě.\" \n\n"}
{"id": "60783", "url": "https://cs.wikipedia.org/wiki?curid=60783", "title": "Třetí křížová výprava", "text": "Třetí křížová výprava\n\nTřetí křížová výprava (1189–1192) bylo velké vojenské tažení vyhlášené papežem Řehořem VIII. za znovudobytí Jeruzaléma, který roku 1187 dobyl Saladin. Po fiasku druhé křížové výpravy ovládla a sjednotila zengíovská dynastie Sýrii a po několika válkách s křižáky a Fátimovci také Egypt. Zengíovské impérium v 70. a 80. letech 12. století postupně dobyl Saladin, původně vazal a vojevůdce ve službách Zengíovce Núr ad-Dína, čímž se palestinské křižácké státy dostaly do sevření jednotného muslimského státu. Sultán Saladin poté zahájil válku proti křižákům; jeho tažení vyvrcholilo roku 1187 vítěznou bitvou u Hattínu a poté dobytím Jeruzaléma. Papež Řehoř VIII. reagoval vyhlášením třetí křížové výpravy, k níž se přihlásili i nejmocnější panovníci křesťanského světa: římsko-německý císař Fridrich Barbarossa, francouzský král Filip II. August a anglický král Jindřich II. a po jeho smrti jeho syn Richard a s nimi i mnoho dalších mocných evropských feudálů.\n\nNěmecká armáda se vydala na cestu roku 1188, prošla Uhrami a Byzantskou říší a v květnu 1190 zničila seldžuckou armádu u Iconia. O měsíc později však císař Fridrich utonul v říčce Salef a jeho výprava se rozpadla; část armády se rozhodla pro návrat do Evropy a jen zlomek pod velením Barbarossova syna Fridricha Švábského dorazil do Antiochie. Roku 1190 vyrazili také Francouzi a Angličané, kteří si zvolili trasu do Palestiny po moři. Po přezimování na Sicílii v polovině roku křižáci dorazili do Svaté země; předtím ještě anglický král Richard stihl dobýt odpadlickou byzantskou provincii Kypr. Evropané se připojili k místním křižáckým baronům a společně s nimi dobyli mocné přístavní město Akkon, které se na dalších sto let stalo hlavním městem Jeruzalémského království. Král Filip se poté rozhodl pro návrat do Francie, zatímco Richard Lví srdce zůstal po celý další rok. Jeho tažení bylo korunováno několika úspěchy, ale znovu dobýt Jeruzalém se mu nepodařilo. Křížová výprava nakonec skončila příměřím se Saladinem.\n\nDne 4. července 1187 vojska sultána Egypta a Sýrie Saladina rozdrtila jeruzalémské vojsko v bitvě u Hattínu a zajala hlavní křesťanské velitele včetně jeruzalémského krále Guye de Lusignan. Ve zničeném vojsku byla přítomna většina posádek křižáckých hradů a měst, a v Palestině tak již nebyla síla, která by Saladinovu invazi dokázala zastavit. V polovině září roku 1187 měl již Saladin ve své moci města Akkon, Nábulus, Jaffu, Sidón, Bejrút i Askalon. Dne 2. října kapituloval i Jeruzalém, hájený Balianem z Ibelinu. Muslimům odolalo jen několik ohnisek odporu, kde své síly soustředili jeruzalémští baroni, jako přístav Týros a Tripolis. Mnohé křižácké hrady ve vnitrozemí, jako Krak des Moabites, Belvoir či Krak de Montréal, se postavily na odpor, byly obklíčeny a obléhání vzdorovaly několik měsíců i let. Nicméně v křižáckých rukou zůstala jen Antiochie, Tripolis a Tyros a dále mocné hrady řádu johanitů – Krak des Chevaliers a Marqab. Přístav Tyros několikrát Saladin oblehl, ale neuspěl díky skvělé obraně italského dobrodruha Konráda z Montferratu, který do Tyru dorazil deset dnů po bitvě u Hattínu. Konrád převzal velení nad zbytky křižácké obrany a jeho úsilí vyvrcholilo 2. ledna 1188, kdy Saladinovy jednotky obléhající přístav Tyros obléhání vzdaly. Konrád tak pro křižáky udržel hlavní palestinský opěrný bod.\n\nPo muslimském vítězství se značně změnila demografie Palestiny. Města museli opustit křesťané západního ritu, na jejich místo začali přicházet muslimové. Vedle židů však směli zůstat pravoslavní křesťané a syrští jakobité. Ti také tvořili menšinu křesťanského obyvatelstva na venkově, který zůstával i za vlády křižáků osídlen z větší části muslimy. Přestože se Saladin ocitl na vrcholu moci, prováděl na dobytých územích velmi uvážlivou politiku, která měla co nejméně narušit každodenní život a vést k hospodářskému rozkvětu. Obchodní vztahy zdejších přístavů se západní Evropou zůstaly zachovány. Byzantský císař Izák II. po dobytí Jeruzaléma Saladinovi poblahopřál a požádal ho, aby svěřil svatá místa do ochrany východnímu kléru. Zároveň mu nabídl spojenectví proti Latinům, které Saladin přijal. Když se o tomto paktu dozvěděli Evropané, brali to jako zradu, kterou Byzantincům dlouho nemohli zapomenout.\n\nPo neúspěchu druhé křížové výpravy ztratila západní Evropa na mnoho let o tažení na pomoc křižáckým státům zájem. Bojovná šlechta i panovníci nacházeli totiž dost příležitostí k válce na evropské půdě. Zatímco se němečtí feudálové zajímali o výboje do oblastí ležících za východními hranicemi říše, které byly nyní rovněž vedeny pod heslem svaté války s nevěřícími, byl císař Fridrich I. plně zaměstnán italskou expanzí. Mezi Anglií a Francií probíhal vleklý konflikt o kontinentální léna Plantagenetů, komplikovaný sporem Jindřicha II. s jeho syny. Anglický panovník však nezapomínal, že je vnukem někdejšího jeruzalémského krále Fulka z Anjou, a posílal do Jeruzaléma štědré finanční dary. Jeruzalémští vyslanci, kteří navštívili v letech 1184–1185 dvory západoevropských vládců, aby varovali před šířící se Saladinovou mocí a žádali o pomoc, se vrátili na Východ roztrpčeni jejich lhostejností. Pozornost vzbudily teprve zprávy o katastrofální porážce křesťanů u Hattínu a dobytí Jeruzaléma, jež přinášela nová poselstva i uprchlíci vracející se ze Svaté země na Západ.\n\nZprávy o porážce křesťanů u Hattínu otřásly Evropou; říká se, že papež Urban III. zemřel žalem. Jeho nástupce Řehoř VIII. vydal 29. října 1187 bulu \"Audita tremendi\", jíž vyhlásil třetí křížovou výpravu a podnítil křižácká kázání v německých oblastech. Ve své bule papež vyzval evropské panovníky k sedmiletému příměří a podle spisů Bernarda z Clairvaux dodal, že úspěch výpravy závisí na jejím duchovním rozměru. Papežským diplomatům se dokonce podařilo utlumit konflikt mezi francouzským králem Filipem II. a anglickým Jidřichem II., kteří tak 21. ledna 1188 podepsali mírovou smlouvu, a získat je pro křížovou výpravu. Sicilský král Vilém II. si sice uvědomoval důležitost rychlého zásahu ve prospěch palestinských křižáků, byl však od roku 1185 zapleten ve válce s Byzancí v Řecku, a musel proto nejprve s císařem Izákem II. uzavřít příměří. Na jaře 1188 na Východ dorazilo normanské loďstvo s dvěma sty rytíři na palubě, která se významným způsobem podílela na obraně Tyru a Tripolisu. Jenže již následujícího roku Vilém II. zemřel a jeho armáda se musela kvůli politické nestabilitě na Sicílii vrátit; sicilští Normani tak již na výpravě nehráli významnější úlohu. Dokázali je nahradit křižáci z Dánska a Anglie, kteří na vlastní pěst dorazili do východního Středomoří ze Severního moře. Pomohla i loďstva italských republik, která zásobovala obránce posilami i materiálem.\n\nJako první evropský panovník vytáhl na křížovou výpravu Fridrich Barbarossa, který přijal znamení kříže na slavnostním sněmu v Mohuči 27. března 1188. Jelikož se Fridrich účastnil již druhé křížové výpravy, věděl jak obtížný bude pochod na Blízký východ přes Anatolii za cenu co nejmenších možných ztrát. Císař se proto na tažení důkladně připravoval; křižákům nařídil, aby se finančně zabezpečili na dva roky pochodů, zatímco se snažil vyjednat volný průchod své armády s vládci území, jimiž hodlal protáhnout, tedy Uherskem, Srbskem, Byzancí i Ikonyjským sultanátem. U uherského krále a byzantského císaře se Fridrichovi dostalo podpory, ačkoliv císař Izák byl vůči Fridrichovi podezřívavý kvůli nedávnému uzavření spojenectví se sicilskými Normany, nepřáteli Byzance, a sultán Kilič Arslan II. na jeho žádost neodpověděl. Fridrich Barbarossa zaslal dopis také Saladinovi, který mu poslal zdvořilou odpověď, kde Barbarossovi dal najevo, že se jeho příchodu nebojí. Německá armáda se shromažďovala v Řeznu a podle mínění současníků měla 100 000–150 000 vojáků, včetně 20 000 rytířů. Toto číslo je značně přehnané, předpokládá se, že německá armáda mohla čítat asi 15 000 vojáků, z toho 3000 rytířů. Po dobu císařovy nepřítomnosti v říši byl ustanoven Fridrichův nejstarší syn Jindřich regentem, nicméně jeho pozice byla vratká, protože Svatá říše římská nebyla monarchií dědičnou, nýbrž volitelnou. Jindřich tedy nemohl být Fridrichem prohlášen za jasného nástupce, proto se Barbarossa snažil nejistou situaci zmírnit utlumením domácí opozice, když nechal poslat do vyhnanství svého největšího rivala, bývalého saského vévodu Jindřicha Lva z rodu Welfů.\n\nKřižácké vojsko vedené osobně starým císařem se vydalo z Řezna na cestu na 11. května 1189 a byli v něm přítomni velmoži z celé Svaté říše římské. Jeho součástí byl i český oddíl v čele s knížetem Děpoltem II. Barbarossovy účasti na výpravě se pokusili využít panovníci slovanských států nedávno se osvobodivších zpod byzantské nadvlády, Srbska a Bulharska, k tomu, aby ho získali za spojence proti Byzanci. Srbský župan Štěpán Nemanja vypravil za tím účelem roku 1188 poselstvo do Norimberka, ale Barbarossa jeho nabídku odmítl. Císař Izák II. naopak doufal, že křižáky, jichž se v Byzanci obávali více než Saladinových bojovníků, oslabí během tažení Balkánem konflikty s místním obyvatelstvem a záměrně nedodržoval dohody o zásobování vojska; byzantský názor na přicházející křižáky vystihuje byzantský kronikář Niketas Choniates:\n\nPřestože se vztahy mezi císaři povážlivě zhoršily, nevyužil Fridrich další nabídky srbského župana, s nímž se osobně setkal v Niši, že se stane jeho vazalem, a odmítl také bratry Asena a Petra, kteří byli ochotni poskytnout mu vojenskou pomoc a uznat lenní svrchovanost říše nad Bulharskem, přizná-li jeho vládci carský titul. Fridrichovým cílem bylo osvobodit Jeruzalém, proto se nechtěl angažovat ve složitých balkánských poměrech. Když se ale Izáku Angelovi donesly zprávy o vyjednávání Němců se Srby, začal to považovat za jednání proti Byzantské říši. Naproti tomu sám Izák II. jednal se Saladinem a slíbil mu, že pochodu Němců zabrání. Když se o tomto paktu mezi Byzantinci a muslimy doslechli křižáci, byli hluboce pohoršeni. Barbarossa postupoval směrem na Konstantinopol a obsadil Filippopolis. Izák Angelos se obával, že Fridrich napadne hlavní město Byzance. Když do Konstantinopole dorazili Fridrichovi vyslanci, nechal je císař uvěznit. Barbarossa to považoval za jasné vyhlášení války; Fridrichův syn s menší armádou podnikl demonstrativní útok na Konstantinopol, zatímco sám Fridrich okamžitě vyslal své posly do německých zemí, aby ze Severního moře přivolal německou flotilu, která by mu pomohla dobýt Konstantinopol. Zároveň napsal papeži, aby cíle křížové výpravy rozšířil i proti Byzantské říši. Když se Izák dozvěděl o Barbarossových plánech, propustil německé zajatce a uzavřel s jejich pánem příměří. Fridrich po Byzantincích požadoval zásobování přes zimu a na cestu Anatolií poskytnutí průvodce, za což byl ochoten do Anatolie přejít přes Helespont a vyhnout se tak přímo Konstantinopoli. Protože již byl podzim, přezimovala německá armáda v Adrianopoli.\n\nV březnu 1190 křižáci překročili Helespont a 25. dubna vstoupili na turecké území. Němci zamířili na jih podél Egejského moře na Filadelfii a Laodikeju. Poté se stočili na východ do vnitrozemí. Ve vyprahlých anatolských pustinách trpěli hladem i žízní, navíc byli neustále napadáni tureckými vojáky, které vedl syn sultána Kilič Arslana II. Qutb ad-Dín.\n\nKřižáci dorazili až k Iconiu, hlavnímu městu Ikonyjského sultanátu, kde se jim do cesty postavilo hlavní seldžucké vojsko. 18. května Němci Turky na hlavu porazili a obsadili Iconium, čímž si otevřeli cestu na východ do oblasti Kilíkie, ovládané křesťanskými arménskými knížaty. Tady našel 10. června 1190 Fridrich I. Barbarossa při přechodu řeky Saléf svoji smrt.\nNěmecká výprava se po císařově smrti rozpadla. Mnoho bojovníků se poté vrátilo domů, pouze menší část dovedl císařův syn švábský vévoda Fridrich do Akkonu.\n\nSpolečná francouzsko-anglická výprava se měla uskutečnit o Velikonocích roku 1189, zatím však mezi Francií a Anglií znovu vypuklo nepřátelství. 6. července 1189 zemřel anglický král Jindřich II. a jeho místo zaujal syn Richard I. Ten s Filipem Augustem uzavřel mír a 4. července 1190, přesně tři roky po bitvě u Hattínu, vyrazili z Vézelay oba králové směrem na Lyon. V Lyonu se Angličané a Francouzi rozdělili. Richard táhl na Marseille, kde jej mělo očekávat anglické námořnictvo, zatímco Filip si přepravu sjednal s Janovany. Oba však měli v plánu se znovu setkat na Sicílii, kam je pozval král Vilém II., Richardův švagr. Cesta přes Sicílii byla velmi nákladná, ale nejbezpečnější. Vilém však roku 1189 nečekaně zemřel a jeho bratranec a nástupce Tankred královně vdově Johaně, Richardově sestře, ukradl věno, které jí mělo po Vilémově smrti patřit. Nechal ji také uvrhnout do domácího vězení v obavě, aby nepodporovala Tankredovu tetu, princeznu Konstancii a jejího manžela Jindřicha, nejstaršího syna Fridricha Barbarossy a římsko-německého krále. Do Messiny na Sicílii dorazil jako první v září král Filip a Richard několik dnů po něm. Richard se vzápětí dostal do sporu s králem Tankredem a když vypuklo v Messině povstání proti Angličanům, kteří byli neukáznění a obtěžovali obyvatelstvo, dal rozzuřený Richard rozkaz město napadnout. Tankred pak požádal Richarda o příměří a vyplatil okamžitě Richardovi Johannino věno. Filip August, jehož Richardova pirátská akce pobouřila, neprodleně zasáhl a nakonec se mu podařilo spor mezi Richardem a Tankredem urovnat. Příměří bylo obnoveno a králové se rozhodli na Sicílii přezimovat. Byla také uzavřena formální dohoda mezi Richardem a Filipem; která mimo jiné stanovila, že veškerá kořist získaná na křižácké výpravě bude rovným dílem rozdělena mezi Angličany a Francouze. Proto Filip August vznesl formální nárok na polovinu Jonanina věna, které Richard získal od Tankreda. Ač Filip fakticky na část věna nárok neměl, Richard mu v zájmu dobrých vztahů vyplatil třetinu částky. Richard poté oznámil zrušení svého zasnoubení s Filipovou sestrou Adélou a naopak se zasnoubil s navarrskou princeznou Berengarií; byl to politický tah, kterým Richard sledoval posílení anglických pozic ve Francii.\n\nDne 30. března 1191 opustili francouzští křižáci se svým králem Sicílii a 20. dubna přistáli v Palestině. Angličané vyrazili deset dnů po Francouzích a s králem Richardem odplula i sestra Johana a snoubenka Berengarrie. Anglické lodě pronásledovalo špatné počasí, u jižního Řecka se flotila rozpadla, mnohé lodě se potopily, některé změnily kurs na Kypr. Sám Richard zamířil nejprve na Krétu a poté zakotvil na Rhodu, kde zůstal až do 1. května. Na jedné z lodí, které byly zahnány na Kypr, byla i Richardova sestra a snoubenka. Kypr byl v té době oficiálně byzantskou provincií, fakticky mu ale nezávisle vládl Izák Komnenos, který se prohlásil nezávislým kyperským císařem. Byzantská vláda v Konstantinopoli neměla sílu vzpurného despotického vládce sesadit. Izáka zpráva o křižáckých lodích zděsila. Mnohé anglické trosečníky, kteří přistáli na ostrově, dal okamžitě uvěznit a lodě vydrancoval. Kapitán lodě, na níž cestovala Johana s Berengarrií, zakotvil v Limassolské zátoce a požádal Komnena o zásoby, ten ale jakoukoliv pomoc odmítl a zakázal posádce se vylodit.\n\nKdyž jen o několik dnů později dorazil s hlavními silami Richard, císařovo jednání ho značně pobouřilo a požadoval okamžité propuštění anglických zajatců. Izák Komnenos odmítl a začal mobilizovat obranu. Richard vzal útokem přístav Limassol, který okamžitě kapituloval, a Izáka odtud vypudil. Ten později přišel za Richardem s nabídkou příměří a slíbil křižákům pomoc. Izák však po zjištění stavu poškození flotily a unaveného křižáckého vojska hned po opuštění města své sliby odvolal a rozhodl se pro válku. Richardovi dorazily nečekané posily v podobě kontingentu palestinských křižáků vedených jeruzalémským králem Guyem de Lusignan, kteří anglického krále připluli přivítat a doufali, že jej získají na svou stranu ve sporu mezi Guyem a Konrádem z Montferratu o jeruzalémskou korunu. Teď již převaha křižáků byla zřejmá a Richard po svatbě s Berengarií vyrazil za Izákem. Richard se rozhodl podrobit si celý ostrov. Obyvatelstvo se nepostavilo na odpor, neboť kyperským Řekům bylo lhostejné, zda jim budou vládnout křižáci nebo nenáviděný Komnenos, a demoralizovaní Komnenovi vojáci kladli proti přesile jen slabý odpor. Během května křižáci ovládli celý ostrov a Richard jmenoval dva anglické barony správci ostrova. Angličané získali značnou kořist a Kypr se tím stal nejdůležitější křižáckou pozicí ve východním Středomoří.\n\nV létě roku 1188 byl ze Saladinova zajetí propuštěn jeruzalémský král Guy, který se vzápětí dostavil do Tyru a požadoval na Konrádovi z Montferratu vydání města a uznání královské hodnosti. Konrád odmítl a dokonce zakázal Guyovi i jeho doprovodu vstup do města. Palestinští baroni se tím rozdělili na příznivce Konráda z Montferratu a Guye de Lusignan. Guy si uvědomoval, že nečinností pod hradbami Tyru svou pozici zpět nezíská a v srpnu 1189 s nepočetným sborem svých stoupenců a válečným loďstvem Pisánské republiky zaútočil na Akkon, dříve jedno z největších měst Jeruzalémského království, nyní v rukou Saladina. Obráncům, kterých bylo mnohem více než křižáků, se Guye podařilo odrazit. Nicméně i útok Saladina ve snaze útočníky zahnat selhal, a Guyovi křižáci tak byli sami obklíčeni. Později se k obléhání přidal i Konrád z Montferratu, hrstka účastníků výpravy Fridricha Barbarossy, 500 Normanů, kteří 10. září dorazili ze Sicílie, a další křižáci, kteří dorazili z Evropy. V zimě 1189 již byl Akkon bez zásob a v listopadu 1190 se podařilo od města zapudit i Saladinovu armádu.\n\nDěpolt u Akkonu na následky zranění či v důsledku epidemie zemřel. Příjezd krále Filipa Augusta znamenal pro křižáky velkou posilu. Když 6. června 1191 Richardových 25 lodí dorazilo k Tyru, odmítl je Konrád vpustit do přístavu, neboť mu již bylo známo, že Richard je ve sporu o jeruzalémskou korunu na straně Lusignana. Konrádovi stranil pro změnu Filip August. Richard proto vyplul na sever, kde se 8. června 1191 vylodil před Akkonem. Společně s evropskými posilami k překvapení arabského kronikáře připlulo i množství žen, podle něj povětrných.\n\nKřižáci zkonstruovali před městem mohutné obléhací stroje a anglické námořnictvo pomohlo přístav z moře dokonale uzavřít. Obránci Akkonu se bránili za použití řeckého ohně. Kdykoliv křižáci zaútočili na hradby, vpadl Saladin ze svého tábora do křižáckého týlu a donutil je se stáhnout. Vojenské akce pokračovaly i přes horečnaté onemocnění obou evropských panovníků. Na malárii zemřely i mnohé významné osobnosti; jeruzalémský patriarcha Heraklios, hrabě Filip Flanderský, či manželka Guye de Lusignan královna Sibyla i jejich dcery Alix a Marie. Flanderský hrabě nezanechal přímého dědice svého panství, mezi anglickým a francouzským králem tak vyvstal spor; podle feudálních zásad mělo Flanderské hrabství připadnou Filipu Augustovi, ale Richard mu připomněl messinskou dohodu, podle níž si Richard nárokoval polovinu Flander. Filip August se naopak ohradil, že tím by si mohl nárokovat i polovinu dobytého Kypru, což však Richard odmítal, a celý spor tak nakonec utichl. Přiostřil se také spor mezi Konrádem a Guyem. Po smrti královny Sibyly ztratil Guy nárok na korunu, neboť přímou dědičkou byla Sibylina sestra Isabela. Konrád toho využil, nechal mladou Isabelu rozvést s jejím manželem Onfroyem z Toronu, jenž byl jedním z Guyových nejbližších spojenců, a pak se s ní sám oženil. Konrád se tak stal oficiálním uchazečem o královský titul.\n\n12. července 1191 Akkon kapituloval. Emírové z Akkonu přislíbili zaplatit 200 000 zlaťáků a vrátit 1500 křesťanských zajatců, včetně stovky urozených a navrátit relikvii Pravý kříž, ukořistěný u Hattínu. Guy de Lusignan se nyní podobně jako Konrád mohl opírat o silné město. Evropští králové spor o jeruzalémský trůn museli vyřešit. Konráda podpořil jeho bratranec Filip August i rakouský vévoda Leopold Babenberský, jenž po smrti Fridricha Švábského vedl zbytek Barbarossových vojáků, zatímco Guye podporoval Richard Lví srdce. Nakonec bylo ujednáno, že Guy zůstane králem a Konrád s Isabelou nastoupí po jeho smrti. Filip August se poté začal chystat na návrat do Evropy, stejně tak i vévoda Leopold. Richard se Filipa snažil přemluvit, aby zůstal, protože se obával o anglické kontinentální državy, ale nepodařilo se mu to. Filip sice odpřisáhl, že anglická území neohrozí, ale návrat Filipovi umožnil uspořádat tažení proti Flandrám a Normandii. Francouzský král sice v Palestině ponechal pod velením burgundského vévody Huga III. silný oddíl francouzských křižáků, anglickými kronikáři však byl jeho odjezd interpretován jako zrada křesťanstva. Palestinští baroni, kteří se ve Svaté zemi již narodili, byli francouzského původu a Filipa Augusta coby krále Francie považovali za svého nejvyššího vládce, zatímco anglický král Richard byl pro ně jako vévoda Akvitánie a Normandie pouhý vazal francouzského krále. Nyní po odjezdu Filipa Augusta se Richard stal prvním mužem ve Svaté zemi.\n\nRichardovou první starostí bylo zajištění splnění podmínek, které slíbila akkonská posádka při kapitulaci města. Saladin byl ochoten podmínky vyjednané svými emíry splnit. Přijal Richardovi posly, propustil část zajatců a zaplatil část slíbeného výkupného, rovněž jim ukázal Pravý kříž. Mezi křesťanskými zajatci však nebyl ani jediný rytíř. Je pravděpodobné, že Saladin žádné rytíře v zajetí neměl, neboť urozené zajatce buď brzy propustil za výkupné, nebo dal popravit, ale v zajetí je dlouho nedržel, což však akkonská posádka, která s křižáky vyjednávala, nevěděla. Richard okamžitě požadoval, aby Saladin rytíře propustil a když sultán odmítl, Richard to prohlásil za porušení mírových podmínek. 20. srpna 1191 bylo 2700 muslimských obyvatel Akkonu vyvedeno za město, nahnáno do ohrady, kde byli všichni, včetně žen a dětí, anglickými vojáky zmasakrováni. Saladinovy předsunuté hlídky se pokusily zajatce osvobodit, muslimští jezdci však byli odraženi.\n\n24. srpna vyrazili z Akkonu angličtí a francouzští křižáci, společně s oddíly řádu templářů a johanitů na jih, aby zabezpečili pobřežní města pro tažení na Jeruzalém. Společně s vojskem postupovala i anglická flotila, která z moře křižákům kryla bok. Saladin svou hlavní armádu shromáždil v Arsufu, aby svedl rozhodnou bitvu, zatímco jeho jízda podnikala drobné nájezdy na křižácké útvary. Kvůli vedru křižákům trvalo plné dva týdny, než dorazili od Akkonu k Arsufu, aby se utkali se Saladinem.\n\nDne 5. září se Richard sešel se Saladinovým diplomatem al-Ádilem. Richard požadoval odstoupení celé Palestiny. Al-Ádil to odmítl a jednání tak zkrachovalo. Bitva se odehrála o dva dny později, 7. září 1191, a Richard proti Saladinovi použil na rozdíl od předchozích bitev křižáků s muslimy novou taktiku. Zaujal obrannou pozici a odrážel muslimské útoky, zatímco mezi jednotlivými vlnami angličtí lučištníci – v křižáckém vojsku naprostá novinka – tvrdě zasahovali muslimskou jízdu. Richard oddaloval konečný výpad, až nakonec špitálníci vyrazili bez rozkazu.\nRichard nemohl masu svého vojska zadržet, vyrazil tedy také, ale útok byl předčasný a mnoho Saladinových vojáků před křižáky stačilo uniknout. Saladin utrpěl porážku a i když ztráty na obou stranách byly malé, Saladinova pověst o neporazitelnosti byla pryč.\n\nKřižáci poté obsadili přístav Jaffa, zatímco Saladin v očekávání dalšího křižáckého postupu na Jeruzalém obsadil Ramlu. Když se Saladin však dozvěděl, že křižáci obsadili Jaffu, vydal rozkaz zničit bohaté město Askalon, aby pro křižáky ztratilo svůj vojenský význam. Richard ale netáhl ani na Askalon, ani na Jeruzalém. V Tyru začal růst vliv opozice Konráda z Montferratu, který se odmítl účastnit Richardovy ofenzivy. Richard se rozhodl začít se Saladinem vyjednávat.\n\nVyjednávání mezi Richardem a Saladinem byla složitá a trvala téměř celý rok. Saladin se za celou dobu křížové výpravy s Richardem osobně nesetkal, Saladina zastupoval jeho bratr al-Ádil, křižáky přezdívaný Safadin. Richardovu diplomacii vedl jeruzalémský baron Onfroy z Toronu. Onfroy al-Ádilovi předložil první návrh: navrácení území Jeruzalémského království včetně hlavního města a Pravý kříž výměnou za konečný mír a stažení cizích křižáků zpět do Evropy. Al-Ádil tyto podmínky odmítl, načež Richard předložil nový kompromisní a odvážný návrh: al-Ádil se měl oženit s Richardovou sestrou Johannou. Jejich sídelním městem se měl stát Jeruzalém, zatímco al-Ádil by do svazku přinesl území Palestiny a Johanna palestinské pobřeží, které ovládali křižáci. Jeruzalém a celá Svatá země měla zůstat přístupná křesťanským poutníkům a muslimové a křesťané měli žít v míru a jednotě. Rovněž území mělo bývalá léna Jeruzalémského království měla být rozdělena pod muslimské a křesťanské pány; hrady a pevnosti rytířských řádů měli připadnout řádům zpět, ale pozemky jeruzalémských baronů, kteří sympatizovali s Konrádem z Montferratu, měly zůstat v rukách muslimů. Svůj nápad Richard předem nezkonzultoval se svou sestrou a ta jej odmítla. Také barony Richardův návrh, který zcela opomíjel náboženskou stránku svaté války, pobouřil. Saladin Richardův návrh nebral vážně a když se otázal svého bratra, zda by byl ochoten konvertovat ke křesťanství, al-Ádil odpověděl, že by pro něj bylo obtížné být dobrým křesťanem.\n\nSe Saladinem začal vyjednávat také Konrád z Montferratu. Jak Konrád, tak al-Ádil však jednání drželi v tajnosti. Konrádovi vyslanci vedení Reginaldem ze Sidonu Saladinovi předložili protinávrh: Pokud Saladin uzná Konrádovi nároky na jeruzalémskou korunu a ponechá mu vládu nad Tyrem, Sidónem a Bejrútem, Konrád nebude držet dobytý Akkon a odmítne se dále podílet na Richardově křížové výpravě. Když se však Saladin Konráda zeptal, zda by byl ochoten bojovat proti Richardovi, Konrád ustoupil a jednání ztroskotala. Al-Ádil vyjednávání udržoval až do konce roku. 8. listopadu 1191 uspořádal al-Ádil v Lyddě velkolepou hostinu na Richardovu počest.\n\nNa zimu Saladin rozpustil polovinu své armády; vycházel z přesvědčení, že pro zimní deště křesťanská armáda nepodnikne žádnou novou ofenzivu. Zbytek muslimských vojsk se z Ramly stáhl do Jeruzaléma. Richard naopak dostal posily z Akkonu a v listopadu 1191 vyrazil na Jeruzalém. Saladin si přivolal posily z Egypta, které se utábořily v okolí, aby křižáky mohli napadnout z týlu. Navzdory špatnému počasí křižáci dospěli k pevnosti Bejt Núbá, asi 20 kilometrů od Jeruzaléma. Richard si však brzy uvědomil svůj omyl; nemohl obléhat město s nepřítelem v zádech, navíc křižáků nebylo tolik, aby si mohli dovolit město hájit po Richardově odjezdu ze Svaté země. Svou armádu stočil na jih k pobřeží, kde obsadil zničený Askalon, který jeho vojáci začali okamžitě znovu opevňovat. Opevňovací práce trvaly čtyři měsíce, ale již v květnu se Richardovi podařilo Saladina vytlačit z Daronu jižně od Gazy. 7. června vyrazili křižáci znovu na Jeruzalém, mimo jiné také proto, že se jim donesly zprávy o vzpouře v Džezíře a údajné Saladinově nepřítomnosti. Nicméně Saladin byl v Jeruzalémě, ale jeho pozice byla vratká; armáda již nebyla tak silná jako dříve, ale hlavně sílilo napětí mezi muslimskými vojáky různých národností, a Saladin dokonce zvažoval ústup z města, protože si nebyl jist loajalitou svých vojsk. Přesto nakonec nechal otrávit studny v okolí Jeruzaléma a připravit město na obléhání. Richard zatím 11. června dospěl opět k pevnosti Bejt Núbá, kde rozbil ležení. Na město nezaútočil, ale vyčkával na místě a podnikal drobné přepady muslimských vojsk. Lví srdce netušil o Saladinových problémech ve městě, neboť na rozdíl od Arabů si Evropané moc necenili zrádců a špehů; Saladin měl proto mnohem lepší informace o situaci nepřítele. Po téměř tří týdenní nečinnosti 20. června dostali křižáci zprávu o postupu velké egyptské karavany směrem k Jeruzalému. Arabský kronikář Baha ad-Dín píše:\n\nKřižáci karavanu napadli a bez větších potíží se zmocnili velké kořisti. Richard nakonec rezignoval a navzdory protestům francouzských křižáků 4. července ustoupil od Jeruzaléma zpět k Jaffě. Vyjednávání začalo nanovo. Jako značná překážka konečné dohodě se ukázal být znovu vybudovaný Askalon v rukách křižáků, protože zdrojem Saladinových příjmů byl Egypt, zatímco většina vojáků se rekrutovala ze Sýrie a pokud by křižáci kontrolovali Askalon, mohli ohrožovat životně důležitou trasu přes Sinaj. Saladin jako protinávrh za Askalon nabízel odstoupení Lyddy, toleranci latinského duchovenstva v Jeruzalémě a dobré vztahy k Jeruzalémskému království. Richard ale Askalon postoupit odmítl, přerušil jaffská jednání a odplul do Akkonu, odkud se chtěl pokusit zmocnit Bejrútu. Saladin podnikl náhlý protiútok. 27. července jeho vojska vytáhla z Jeruzaléma, napadla Jaffu a během tří dnů se muslimům podařilo obranu prorazit. Den poté z Akkonu přispěchal Richard s padesáti janovskými a pisánskými galérami, zatímco hlavní armáda se vydala po souši na jih. Přesto se Richard jen s malým oddílem vylodil, pronikl do města, kde muslimy překvapil. Saladin byl vytlačen z města. Saladin ale brzy zjistil, že Richard Jaffu dobyl jen s 80 rytíři, 200 pěšáky a 2000 italskými námořníky, zatímco hlavní křižácké vojsko se zatím nacházelo severně od Caesareje. 4. srpna Saladin tiše přitáhl pod Jaffu k Richardovu táboru a pokusil se ho překvapit. Saladin disponoval až 7000 mamlúky, zatímco křižáci mohli do boje postavit jen 54 rytířů, z nichž mělo jen 15 k dispozici koně, a 2000 pěších. Richard zaujal obranné postavení a téměř celý den se křižákům dařilo odrážet muslimské výpady. Nakonec muslimské šiky rozbili angličtí lučištníci a janovští kušičníci a Richard podnikl výpad. Večer dal Saladin rozkaz k ústupu zpět do Jeruzaléma, který okamžitě připravil na možný Richardův útok.\n\nRichard již na Jeruzalém netáhl. Znovudobytí Jaffy a následná bitva byly jeho posledním vojenským střetem ve Svaté zemi. Brzy poté těžce onemocněl a navíc již věděl o nestabilní politické situaci, které využíval jeho bratr Jan, v Anglii, která si žádala jeho návrat. Konečná dohoda se Saladinem byla stvrzena 2. září 1192 a zahrnovala pětileté příměří, křižácké državy na palestinském pobřeží od Bejrútu po Jaffu. Jeruzalém, i když zůstal pod vládou muslimů, byl zpřístupněn pro křesťanské poutníky, kteří si ovšem do Jeruzaléma nesměli přinést zbraně. Křížová výprava skončila.\n\nSpor o jeruzalémskou královskou korunu zažehnán nebyl a mezi Guyem a Konrádem i po červenci 1191, kdy Richard zvolil řešení Konrádova nástupnictví po Guyovi, rostlo napětí. To vyvrcholilo na podzim roku 1191, když se do dynastických sporů promítla i tradiční rivalita mezi italskými státy, které se na výpravě podílely; Italové spolu začali válčit, přičemž Janov podporoval Konráda a Pisa Guye de Lusignan. Na jaře 1192 Richard začal znovu otevřený spor řešit a tím odvrátil občanskou válku. V dubnu bylo Richardem svoláno shromáždění palestinských baronů do Akkonu, kteří měli mezi oběma uchazeči zvolit krále. Guy měl s většinou křižáckých baronů špatné vztahy a ti jej rovněž od bitvy u Hattínu považovali za neschopného velitele. Králem byl jednomyslně zvolen Konrád z Montferratu. Guy musel uznat svou porážku a Richard mu jako odškodné vzápětí nabídl Kypr. Jenže Kypr již od podzimu drželi templáři, kterým ostrov prodal Richard, neboť držba ostrova pro něho byla nákladná. Templáři Guyovi ostrov ochotně odprodali, neboť již za těch několik měsíců museli potlačovat vzpouru kyperských obyvatel, kteří povstali proti vysokým daním, kterými je templáři zatížili. Guy odplul na Kypr, kde si založil své vlastní panství. Konrád byl slavnostně korunován v Akkonu a poté se měl s Richardem setkat v Askalonu. 28. dubna byl ale Konrád v Tyru zavražděn dvěma příslušníky muslimské sekty assassinů, jež na Konráda vyslal jejich šejk Rašíd ad-Dín Sinan, známý jako Stařec z hor.\n\nMnozí současníci obviňovali Richarda, jiní palestinské barony. Současní historikové však Richardovu vinu zpochybňují. Dědičkou koruny byla vdova jedenadvacetiletá Isabela a její malá dcera Marie. Již týden po Konrádově smrti byla Isabela znovu provdána, tentokrát za Richardova synovce, jenž byl zároveň i synovcem krále Filipa Augusta, Jindřicha ze Champagne.\n\nJindřich království úspěšně vládl, i když jeruzalémským králem nebyl nikdy formálně korunován. Úspěch mu usnadnila dvě úmrtí. Roku 1193, pět měsíců po skončení války, zemřel sultán Saladin a jeho smrt vyvolala mezi dědici spory o trůn, z nichž nakonec vzešel jako vítěz Saladinův bratr al-Ádil. Rok nato ho následoval Guy de Lusignan. Guyovým nástupcem se stal jeho bratr Amaury, který roku 1197 získal od římsko-německého císaře Jindřicha VI. královskou hodnost. Ostrov se brzy stal nejvýznamnější křižáckou základnou a Lusignanové zde vládli až do roku 1473. Jedna z pobočných větví tohoto rodu se v roce 1343 dostala také na trůn Malé Arménie (do roku 1375).\n\nProklamovaného cíle – dobytí Jeruzaléma – dosaženo nebylo. Přesto Richardova křížová výprava pomohla zachránit křižácká panství na Východě před úplnou zkázou a i když se Jeruzalémské království již nikdy nepozvedlo ke svému postavení před rokem 1187 – mimo jiné také díky dobytí Kypru – přežilo dalších sto let.\n\nSoučástí výpravy Fridricha Barbarossy byl i český oddíl. Ačkoliv český kníže Bedřich se ke křížové výpravě zavázal, zemřel ještě před zahájením výpravy a Bedřichův nástupce Konrád II. Ota Bedřichův slib nevzal za svůj. Českému kontingentu tedy nakonec velel Bedřichův věrný spojenec Děpolt. Česká výprava se skládala nejen ze šlechtických oddílů, ale jeho značnou část tvořili „lotrasové“, zločinci, kteří byli pod slibem účasti na kruciátě propuštěni z českých žalářů. Češi se k císařské výpravě připojili v Ostřihomi a Děpoltova skupina, posílená o uherské oddíly, cestou Balkánem tvořila předvoj císařského vojska. Když křižáci dorazili na byzantské území a střetli se místním obyvatelstvem, Češi se aktivně zapojili do drancování; když křižáci procházeli kolem Naissu (Niše), nechal Fridrich kvůli násilnostem osm českých křižáků popravit. Češi se také podíleli na vyplenění Adrianopole, kde německá armáda zimovala. V únoru 1190 vydrancovali neznámé byzantské přístavní město a když výprava překročila v březnu 1190 Helespont a přiblížila se k Filadelfii, Češi město napadli. Fridrich Barbarossa okamžitě vyslal svého syna Fridricha spolu s řezenským biskupem, aby Děpolta zastavili. Když se křižáci dali na ústup od Filadelfie dále na východ, z města vyrazilo pět set mladých řeckých jezdců, aby se pomstili za útok na Filadelfii. Když Řekové křižáky dohnali, narazili právě na Čechy; Niketas Choniates následný střet popisuje:\n\nČeští křižáci dále tvořili předvoj a když Turci v květnu 1190 u Filomelionu napadli Barbarossův předvoj, Děpoltovi rytíři byli schopni Turky porazit a 5000 jich pobít. Český oddíl se dále vyznamenal 13. května v bitvě s Turky u Axarate a o pět dní později při dobytí Iconia. Po císařově smrti, kdy se německá výprava prakticky rozpadla, část českých účastníků se obrátila na cestu domů, ale většina, již značně oslabeného oddílu v čele s Děpoltem pravděpodobně následovala Fridricha Švábského do Sýrie. Dne 7. října pak zbytek Barbarossových křižáků stanul pod Akkonem, kde posílili armádu krále Guye de Lusignan a Konráda z Montferratu. Během obléhání Akkonu se během bitvy na řece Belus naposledy vyznamenala česká družina.\n\nDne 21. listopadu 1190 zemřel i vůdce české výpravy kníže Děpolt a zbytek Čechů přešel do služeb Richarda Lví srdce. Další osud Čechů na křížové výpravě není znám. Je pravděpodobné, že většina jich na křížové výpravě zemřela, nicméně existují zprávy o veteránech, kteří se do Čech nakonec vrátili, ať už z Anatolie po smrti Fridricha Barbarossy, nebo i z Palestiny.\n\n\n"}
{"id": "60788", "url": "https://cs.wikipedia.org/wiki?curid=60788", "title": "Kukačkovití", "text": "Kukačkovití\n\nKukačkovití (Cuculidae) jsou čeledi ptáků z řádu kukaček. Kukačky jsou jedinými ptáky, které tu najdeme, avšak některé druhy se od sebe značně liší, například kukačka kohoutí a kukačka zemní téměř vůbec nelétají. V řecké mytologii se Zeus proměnil na kukačku, aby mohl svést Héru.\n\nNa území České republiky žije jen jeden druh, kukačka obecná (\"Cuculus canorus\").\n\nKukačky jsou obecně štíhlí, stromoví ptáci, přičemž většina podřízených druhů je málo dotčená, avšak vyskytují se i výjimky, například kukačka zelená, která byla naposledy viděna na začátku druhé poloviny 20. století. Tato čeleď je kosmopolitní, ale většina druhů vyhledává tropické a subtropické oblasti. Některé druhy jsou stěhovavé. Kukačky se živí hmyzem, larvami hmyzu a také ovocem. Kupodivu se nevyhýbají ani chlupatým housenkám, kterými většina druhů ptáků pohrdá. Obecně jsou kukačky představiteli hnízdního parazitismu, avšak ne všechny jej využívají. Ne všechny druhy s hnízdním parazitismem jsou však stejné, například kukačka obecná z hnízda vyhazuje hostitelova vejce, ale kukačka černobílá nikoliv, její mláďata vyrostou s těmi původními.\n\nKukačky žijí většinou samostatně, výjimečně i v párech, avšak existují i výjimky, které lze napočítat na prstech jedné ruky. Většina existujících druhů je monogamní a pohlavní dimorfismus je ve většině případech výrazný. Větší část kukaček jsou denní ptáci, zbytek jsou noční. Co se týká stylu lovu, pak kukačky většinou loví kořist za letu, až na dva druhy pozemních kukaček, které se specializují na mraveniště.\n\n"}
{"id": "60789", "url": "https://cs.wikipedia.org/wiki?curid=60789", "title": "Somatopedie", "text": "Somatopedie\n\nSomatopedie je speciálně pedagogická disciplína, zabývající se výchovou, vzděláváním a rozvojem osob tělesně postižených, nemocných a zdravotně oslabených (s omezenou mobilitou a imobilních).\n\n\nHlavním znakem osob s tělesným postižením je celkové nebo částečné omezení hybnosti:\n1) Prvotní omezení hybnosti: přímé postižení vlastního hybného ústrojí nebo centrální čí periferní nervové soustavy\n2) Druhotné omezení hybnosti – centrální i periferní nervová soustava i vlastní hybné ústrojí je bez patologických změn, byhnost je omezena z jiných příčin (choroby srdeční, revmatické, kostní …)\n\nCílem je naučit rodinu i postiženého jedince s vadou žít (neplatí u akutně nemocných), socializace, event. resocializace nemocných s pomocí sociální rehabilitace, odstranění architektonických bariér (odstranění prahů, větší dveře).\n\nPoužívané metody a zásady: obecné i speciálně pedagogické, zvláště speciálně pedagogické při pohybové výchově\n\n\n\nMožnost integrace do tzv. klasické ZŠ, SŠ…\nŠkoly mohou od úřadů získat dotaci na asistenta pro integrované dítě.\n\n"}
{"id": "60791", "url": "https://cs.wikipedia.org/wiki?curid=60791", "title": "Free Alongside Ship", "text": "Free Alongside Ship\n\nFree Alongside Ship (zkratka je FAS, česky vyplaceně k boku lodi) je mezinárodní doložka Incoterms. \n\nFAS stanoví že obstarání a sjednání podmínek přepravy přísluší kupujícímu. Náklady a rizika na něj přecházejí tehdy, dodá-li zboží k boku lodi v místě nalodění, které si sám stanovil. Prodávající na vlastní náklady zase obstarává kupujícímu osvědčení o původu zboží, doklad o dodání zboží k boku lodi a vývozní povolení na jeho náklad. Kupující nese případné další výlohy a rizika spojená se zbožím, pokud by loď nebyla včas v přístavu či nebyla schopná zboží naložit. \n"}
{"id": "60792", "url": "https://cs.wikipedia.org/wiki?curid=60792", "title": "FAS", "text": "FAS\n\nFAS má více významů:\n\n"}
{"id": "60794", "url": "https://cs.wikipedia.org/wiki?curid=60794", "title": "Antonín Vranický", "text": "Antonín Vranický\n\nAntonín Vranický (13. června 1761 Nová Říše – 6. srpna 1820 Vídeň) byl moravský hudební skladatel a houslista, mladší bratr hudebního skladatele Pavla Vranického. Sloužil jako maestro zámecké kapely knížete Maxmiliána z Lobkovic. Památce Pavla Vranického je věnována expozice pod názvem Síň Pavla a Antonína Vranických v areálu kláštera v Nové Říši.\n\nNarodil se v Nové Říši, kde navštěvoval gymnázium v premonstrátském klášteře a později studoval filozofii a právo na jezuitské akademii v Brně.\n\nNa housle ho zpočátku učil bratr. Antonín vynikal i výjimečným hlasem. Roku 1783 se stal sbormistrem v kapli Tereziánsko-Savoyské akademie ve Vídni (až do zrušení duchovní hudby v kostele reformami Josefa II.). Ve Vídni studoval kompozici u Mozarta, Haydna a J. G. Albrechtsbergera. Proslavil se jako učitel hry na housle a virtuos.\n\nNejpozději roku 1790 vstoupil do služeb knížete Josefa Františka Maxmiliana Lobkowitze jako skladatel, učitel hudby, koncertní mistr, a (od roku 1797) kapelníkem knížecího soukromého orchestru; těmto povinnostem se věnoval ve Vídni, Praze a na Lobkowitzově panství v Roudnici nad Labem, Bílině a Jezeří. Poté, co kníže natrvalo přesídlil do Vídně a stal se členem vedení vídeňského dvorního divadla (1807)a pak i jeho ředitelem (1810–1812), jmenoval Vranického dirigentem orchestru dvorního divadla. Na tomto postu setrval Vranický až do své smrti. Od 1. srpna 1814 byl také dirigentem orchestru \"Theater an der Wien\".Od roku 1812 do roku 1816 vedl Dvorní hudební nakladatelství. Po smrti knížete zůstal Vranický ve službách jeho nástupce.\n\nAntonín Vranický měl plnou důvěru svého učitele Josefa Haydna, přátelil se s Ludwigem van Beethovenem (zúčastnil se uvedení několika jeho děl) a navštívil Carla Mariu von Webera.\n\nJako jeho bratr byl Antonín Vranický přítel Haydna a Beethovena. (Haydn schválil Vranického úpravu oratoria Stvoření pro smyčcový kvartet.) Jako skladatel, umělec a učitel byl zakladatelem vídeňské houslové školy. Pro svou pedagogickou praxi používal vlastní didaktickou práci The Violin Foundament. Jeho žáky byli výjimeční houslisté Ignaz Schuppanzigha a Joseph Mayseder. Vranického početné houslové koncerty stály na pomezí klasického a romantického stylu. Jeho 21 publikovaných smyčcových kvartetů jsou rané příklady objevujícího se divadelního stylu ve vídeňské komorní hudbě. Symfonie, většinou sestávající ze čtyř částí s pomalým úvodem, zůstávají v klasickém stylu, přesto jsou dvě programní: symfonie \"Afrodita\" z roku 1792, složená pro svatbu knížete Lobkowitze s kněžnou von Schwarzenberg, a \"symfonie D dur\" z roku 1796. Ta má pět částí nazvaných Výbuch žhavé radosti, Něžný pocit vděčnosti, Veselé vyjádření splacené lásky (menuet s dvěma trii), Sladké pocity a Požehnání, s rysy Beethovenovy Pastorální symfonie. S výjimkou houslového koncertu opus 11 a několika komorních kousků Vranického práce zůstávaly pouze v rukopisech, většina v bývalé Lobkowitzově sbírce, nyní v Národním muzeu v Praze. Jeho dcery Anna-Kraus Vranická (1801–1851) a Karolína Seidler-Vranická (1790–1872) byly velmi významné zpěvačky; Karolína hrála první Agátu v Čarostřelci od Carla Marii von Webera. Jeho synové Friedrich (cellista) a Antonín (houslista) byli členy dvorního divadelního orchestru ve Vídni.\n\n\n\n\n"}
{"id": "60795", "url": "https://cs.wikipedia.org/wiki?curid=60795", "title": "Porcari", "text": "Porcari\n\nPorcari // je italská obec v toskánské provincii Lucca, 10 km východně od hlavního města provincie. Obec má rozlohu 17 km² a zhruba 7 600 obyvatel.\n\nJe to důležité průmyslové centrum.\n\n\"Počet obyvatel\"\n"}
{"id": "60797", "url": "https://cs.wikipedia.org/wiki?curid=60797", "title": "Nobelium", "text": "Nobelium\n\nNobelium (chemická značka No) je čtrnáctým členem z řady aktinoidů, desátým transuranem, silně radioaktivní kovový prvek, připravovaný uměle (v přírodě se nevyskytuje) ozařováním jader curia. Svůj název získal na počest Alfreda Nobela.\n\nNobelium je radioaktivní kovový prvek, který doposud nebyl izolován v dostatečně velkém množství, aby bylo možno určit všechny jeho fyzikální konstanty. Vyzařuje α a γ záření a je silným zdrojem neutronů, proto je nutno s ním manipulovat za dodržování bezpečnostních opatření pro práci s radioaktivními materiály. O jeho sloučeninách a jejich chemickém chování je známo velmi málo.\n\nNobelium bylo poprvé připraveno v dubnu roku 1958 v laboratořích kalifornské university v Berkeley za pomoci nového lineárního urychlovače částic. Při uvedeném experimentu byl bombardován terč složený z izotopů curia (95 % Cm + 4,5 % Cm) jádry uhlíku C a bylo získáno nobelium No s poločasem přeměny 2,44 sekund.\n\nZa jeho objevitele jsou pokládáni Albert Ghiorso, Glenn T. Seaborg, John R. Walton a Torbjørn Sikkeland. Prvek byl pojmenován na počest švédského chemika a vynálezce dynamitu Alfreda Nobela.\n\nDalší umělá příprava nobelia byla oznámena roku 1966, kdy byl bombardován terčík z uranu U jádry neonu Ne\n\nJe známo celkem 17 izotopů nobelia, z nichž nejstabilnější (z těch, u nichž je poločas přeměny znám) jsou No s poločasem přeměny 58 minut, No s poločasem rozpadu 3,52 minuty a No s poločasem 1,62 minuty. Zbývající izotopy mají poločas rozpadu menší než jednu minutu:\n\n\n"}
{"id": "60798", "url": "https://cs.wikipedia.org/wiki?curid=60798", "title": "Volná logika", "text": "Volná logika\n\nVolná logika je logický systém, který na rozdíl od klasické logiky připouští jako model určité teorie i prázdnou množinu a připouští, aby jmenný symbol neoznačoval žádné individuum.\n\nProto je volná logika ostře slabší než klasická logika - množina dokazatelných formulí ve volné logice je podmnožinou dokazatelných formulí v klasické logice. Tedy ve volné logice nemůžeme dokázat vše, co v klasické logice.\n"}
{"id": "60800", "url": "https://cs.wikipedia.org/wiki?curid=60800", "title": "Stagflace", "text": "Stagflace\n\nStagflace (\"stagnace\" + \"inflace\" – přejato z anglického \"stagflation\") je kombinace vysoké inflace a současné stagnace ekonomiky – tedy se při vysoké inflaci velikost reálného produktu nemění nebo dokonce klesá (takový jev se někdy nazývá slumpflace, z anglického \"slump\", \"propad\").\n\nPodle klasické ekonomie k stagflaci dochází, pokud se vláda snaží snížit míru nezaměstnanosti pod její přirozenou úroveň, což má za následek jen zvýšení inflace. Vláda na cíl snížit nezaměstnanost rezignuje až v době, kdy se k vysoké nezaměstnanosti přidá i vysoká inflace, tedy když dojde k stagflaci.\n\nJako příklad se uvádí ekonomika USA v sedmdesátých letech 20. století. Tehdy byla stagflace nový pojem, který byl použit v situaci, kdy docházelo současně ke zvyšování inflace i nezaměstnanosti, a vyvolala krizi keynesiánství.\n"}
{"id": "60802", "url": "https://cs.wikipedia.org/wiki?curid=60802", "title": "Teorie modelů", "text": "Teorie modelů\n\nTeorie modelů je matematická disciplína, která je jedním z podoborů matematické logiky. Zabývá se studiem reprezentace matematických konceptů pomocí pojmů teorie množin a studiem struktur a modelů, jejich vlastností a vzájemných vztahů a také jejich vztahem k pojmům axiomatické teorie a dokazatelnosti.\n\n\"Hlavní článek: Model (logika)\"\n\nModel je sémantický pojem umožňující mluvit o pravdivosti (platnosti) formulí. Jeho protikladem je syntaktický pojem teorie umožňující hovořit o dokazatelnosti formulí. Vztah mezi těmito dvěma pojmy je (v klasické logice) vyjádřen Gödelovou větou o úplnosti. Studium modelů a jejich vlastností může být velmi užitečné, neboť sestrojení vhodného modelu je nejčastější způsob prokázání nedokazatelnosti některých tvrzení v jistých teoriích.\n\nTeorie modelů se zabývá například otázkami:\n\nZákladní význam pro teorii modelů má Gödelova věta o úplnosti predikátové logiky, která neformálně říká, že pojmy dokazatelnosti (v teorii) a pravdivosti (v modelu) splývají, tedy zkoumání modelů může být užitečné pro zjišťování vlastností axiomatických teorií a dokazatelnosti v nich. Další podstatnou větou je věta o kompaktnosti, která poukazuje na konečný charakter pojmu pravdivosti (vyplývá-li nějaká formule z jisté množiny předpokladů, pak vyplývá i z nějaké její konečné části).\nPodle Löwenheim-Skolemovy věty existují pro danou bezespornou teorii modely všech mohutností větších než kardinalita jazyka. Morleyova věta o kategoričnosti navíc tvrdí, že existuje-li v nějaké takové mohutnosti jen jediný model, pak v každé takové mohutnosti existuje jen jediný model. Podle Vaughtovy \"nikdy 2\" věty nemůže mít úplná teorie ve spočetném jazyce právě dva spočetné modely.\n\n"}
{"id": "60805", "url": "https://cs.wikipedia.org/wiki?curid=60805", "title": "Bezesporná teorie", "text": "Bezesporná teorie\n\nBezesporná teorie (také konzistentní teorie) je označení používané v matematické logice pro formální teorii, která neobsahuje spor; v opačném případě se používá označení sporná teorie.\n\nTeorie je sporná, je-li v ní dokazatelná nějaká sentence (tedy uzavřená formule) i její negace. Není-li teorie sporná, říkáme, že je bezesporná neboli konzistentní. Za spor se v teorii \"T\" považuje každá formule, která je v \"T\" dokazatelná spolu se svojí negací.\n\nNásledující vlastnosti teorie \"T\" jsou ekvivalentní (v logice s rovností):\n\nTedy teorie obsahující spor je v „klasické“ logice nejsilnější teorií (ve smyslu velikosti množiny dokazatelných formulí), neboť dokazuje každé tvrzení.\nDále platí:\n\nJe-li \"T\" teorie a \"S\" její rozšíření, pak \"S\" je relativně bezesporná vůči \"T\", pokud platí, že je-li \"T\" bezesporná, pak je bezesporná i \"S\".\n\nTento pojem se často používá u rozšíření ZF a ZFC, neboť díky Gödelovým větám o neúplnosti je nemožné dokázat jejich bezespornost.\n\nPříklad: Studiem konstruovatelných množin lze ukázat, že je-li ZF bezesporná, pak je bezesporná i ZF+CH. Bezespornost ZF však nelze dokázat. Proto je ZF+CH relativně bezesporná vzhledem k ZF.\n\n"}
{"id": "60806", "url": "https://cs.wikipedia.org/wiki?curid=60806", "title": "Free on Board", "text": "Free on Board\n\nFree on Board (zkratka je FOB, česky vyplaceně na palubu lodi) je mezinárodní doložka Incoterms. \n\nFOB stanoví, že náklady a rizika přecházejí na kupujícího v okamžiku nalodění zboží (přechodem zboží přes zábradlí lodi) v ujednaném přístavu. Prodávající hradí veškeré náklady na zboží až do jeho dosažení paluby lodi. Musí obstarat i doklad o doručení zboží a osvědčení o jeho původu. Kupující je zase povinen loď najmout, zajistit prostor na ní a informovat prodávajícího o ní, přístavu a době, kdy bude moci zboží naložit. Pokud to nedodrží, nese odpovědnost za chybu a musí případné výlohy zaplatit.\n\nPodle nejnovější verze Incoterms z roku 2010 ale již není kritickým bodem transferu nákladů a rizik z prodávajícího na kupujícího „přechod přes zábradlí“ ale až dodání zboží „na palubu lodi.“ \n"}
{"id": "60808", "url": "https://cs.wikipedia.org/wiki?curid=60808", "title": "Dominique de Villepin", "text": "Dominique de Villepin\n\nDominique Marie François René Galouzeau de Villepin, obvykle Dominique de Villepin (* 14. listopadu 1953 Rabat, Maroko) je francouzský spisovatel, diplomat a politik. Od 31. května 2005 do 15. května 2007 byl předsedou francouzské vlády.\n\nVystudoval politologii na Pařížském institutu politických věd a pokračoval na prestižní francouzské univerzitě (přesněji) École nationale d'administration. Stal se diplomatem a působil jako vyslanec ve Washingtonu D.C. (1984-1989) a v Novém Dillí (1989-1992). Stoupal v hodnostech francouzského práva jako jeden z chráněnců tehdejšího prezidenta Jacquese Chiraca.\n\nDo všeobecného světového povědomí se dostal jako ministr zahraničních věcí, když vyjádřil v r. 2003 svůj nesouhlas s invazí do Iráku. Vše vyvrcholilo jeho proslovem před OSN, kdy vystoupil proti druhé rezoluci OSN povolující použití síly proti režimu diktátora Saddáma Husajna.\n"}
{"id": "60809", "url": "https://cs.wikipedia.org/wiki?curid=60809", "title": "Gutenbergova diskontinuita", "text": "Gutenbergova diskontinuita\n\nGutenbergova diskontinuita je část zemského obalu, která se nachází v hloubce 2900 kilometrů od zemské kůry, což představuje přechod mezi spodním pláštěm tvořeného silikátovou taveninou a polotekutým jádrem tvořeným polotekutými kovy (hlavně železem a niklem). Mocnost vrstvy se na základě měření pohybu seismických vln odhaduje na 200 až 300 kilometrů a současně na změně jejich rychlosti a šíření byla tato vrstva i objevena. \n\nNazvaná byla po německém geofyzikovi Gutenbergovi, který jako první předložil soubornou geofyzikální interpretaci vnitřních obalů Země a tak přispěl k poznání pochodů uvnitř Země. Občas se používá i označení D\" (\"„D double-prime“ nebo „D prime prime“\"). Název pochází od matematika Keith Bullena, který publikoval v roce 1942.\n"}
{"id": "60813", "url": "https://cs.wikipedia.org/wiki?curid=60813", "title": "Svatý Jeroným", "text": "Svatý Jeroným\n\nSvatý Jeroným, původním jménem Sophronius Eusebius Hieronymus, také Hieronymus ze Stridonu (cca 347, Stridon, (nyní Mezimuřská župa, Chorvatsko) – 30. září 420, Betlém (Palestina), byl křesťanský spisovatel, jeden z církevních Otců a učitelů církve, teolog a překladatel bible do latiny. Katolická církev jej řadí vedle sv. Ambrože, Augustina a Řehoře Velikého mezi čtyři velké západní církevní Otce.\n\nRodiče poslali Jeronýma již v nízkém věku do Říma, kde se vzdělával u věhlasného gramatika Aelia Donata v gramatice, rétorice a filosofii. Asi v devatenácti letech byl pokřtěn. Brzy nato se zřekl světské dráhy a oddal se askezi a studiu.. Po pobytech v Trevíru a Aquileji se v letech 373–374 vydal na pouť na Východ, ale kvůli zdravotním problémům nedošel dál než do Antiochie, kde stejně jako v Římě neodolal intelektuálním podnětům, které mu město nabízelo – naučil se především řecky a hebrejsky. Ve svých listech se zmínil o svém snu, v němž byl předvolán před soudnou stolici a byl obviněn z ciceronství, ač se hájil, že je křesťanem. Trestem mu bylo bičování a palčivé výčitky svědomí. Nakonec přísahal, že vezme-li kdy znovu do rukou světské knihy, tak Pána zapřel. Od té doby prý četl jen božská písma. V roce 379 se nechal vysvětit na kněze. Nakonec studoval v Konstantinopoli u jednoho z tzv. Velkých kappadockých Otců, Grégoria z Nazianzu.\n\nJeroným se vždy cítil nejlépe ve světě vědění. Navzdory svému snu nikdy nezavrhl pohanské klasiky, ale podřídil je svým teologickým zájmům. V letech 382–385 byl Jeroným sekretářem papeže Damasa I.; v tomto období se pastoračně nejvíce věnoval ženám z vyšší římské společnosti – zachovalo se nám množství listů, jejichž pomocí se snažil vést mj. svatou Marcelu, Leu, Fabiolu, Paulu a její dceru Eustochii. Kvůli nařčením ze sexuálního vztahu s těmito ženami se Jeroným dostal do sporu s římským klérem. Dokázal se však obhájit, mimo jiné i tím, že byl eunuch. Jeho nepřátelé si však hledali další příležitosti k útoku. Poté, co jedna z jeho žaček zemřela, patrně v důsledku mentální anorexie kvůli vytrvalým půstům, byl Jeroným obviněn z toho, že ji přinutil k sebevraždě vyhladověním. Ačkoli mu nebylo nic dokázáno, tak další pobyt v Římě se pro něj stal nemožným. Po úmrtí svého mecenáše Damasa byl Jeroným z města vypovězen a uchýlil se do Betléma, kde roku 386 založil spolu se svými dvěma žačkami, sv. Pavlou Římskou a její dcerou sv. Eustochií, klášter a konvent, kde zůstal až do své smrti roku 420.\n\nJeroným je znám především jako autor \"Vulgaty\", překladu bible do mluvené latiny. \"Vulgata\" byla víceméně korekturou starších latinských překladů a dodnes je nejvýznamnějším biblickým překladem. \"Starý zákon\" překládal Jeroným přímo z hebrejštiny s výjimkou žalmů, které překládal celkem natřikrát a nakonec se nejvíce ujal jeho překlad podle Septuaginty (řeckého překladu). Jeroným byl zřejmě nejtalentovanějším znalcem jazyků v křesťanském prostředí 4.–5. století a byl jediným z církevních Otců, který výborně ovládal hebrejštinu a který rovněž vyvyšoval starozákonní originál, kterému připisoval nezprostředkovanou inspirovanost Bohem, nad tehdy dostupnou Septuagintu.\n\nKromě Jeronýmova biblického překladu se dochovaly i jeho biblické komentáře a teologické kontroverze, historické texty a další překlady. Rád psal a jeho biblické komentáře a duchovní listy zprostředkovaly křesťanskému Západu řeckou exegezi (zejména Órigena) a askezi východního mnišství.\n\nJeroným byl velmi komplikované povahy a často se rozcházel s lidmi, kteří se kolem něj vyskytovali. Měl úzkostnou a hádavou povahu, z toho plynoucí osobní problémy a strach z pronásledování – často útočil na Pelagia, Ioviana a další. Horlivě bránil ortodoxní nauku, ale tím se stával nebezpečným pro sebe i své nejbližší okolí. Často se tedy musel stěhovat. Jak se jeho teologie vyvíjela, tak se rozcházel i se svými vzory – například s Órigénem, kterého přeložil, ale později jej kritizoval. Obraňoval presbytery před ambiciózními jáhny, takže můžeme usuzovat, že byl do jisté míry konzervativní. Vyvyšoval ideál panenství a mnišství, kdežto manželství zatracoval. Navzdory svým neduhům, nebo možná právě díky nim, byl o to větším a zapálenějším, byť po většinu času do sebe uzavřeným učencem, jedním z největších v historii církve, a jako takový je v ní připomínán.\n\n\n\n\n"}
{"id": "60815", "url": "https://cs.wikipedia.org/wiki?curid=60815", "title": "Jeroným", "text": "Jeroným\n\nJeroným (domácky \"Jerom\") je mužské křestní jméno. Podle českého kalendáře je jeho svátek 30. září.\n\nPochází z řeckého jména Hieronymos. Podle vysvětlení jazykovědců to znamená „svaté jméno“ nebo „muže se svatým jménem“. Toto jméno je světově oblíbeno a má mnoho různých podob. Dalším podobou jména Jeroným v češtině je Jarolím (oba mají také svátek 30. září).\n\nNásledující tabulka uvádí četnost jména v Česku a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -1,1 %.\n\n\n"}
{"id": "60821", "url": "https://cs.wikipedia.org/wiki?curid=60821", "title": "Saladin", "text": "Saladin\n\nSaladin (1138, Tikrít – 4. března 1193, Damašek); kurdsky: Selahadîne Eyubî; arabsky: Saláh ad-Dín Júsuf ibn Ajjúb; صلاح الدين يوسف ابن ايوب) byl kurdský muslim a vojenský velitel, který žil ve 12. století. Založil dynastii Ajjúbovců, která vládla v Egyptě a Sýrii. Jméno \"Saladin\", jak je znám na Západě, respektive \"Saláh ad-Dín\", ve skutečnosti však není jméno, nýbrž tzv. \"laqab\" neboli čestné jméno, které lze přeložit jako \"Zbožný\".\n\nV roce 1187 zlomil moc křižáckých států ve Svaté zemi v bitvě u Hattínu a přinutil ke kapitulaci Jeruzalém. Později uzavřel s křesťanskými panovníky smlouvy, které umožňovaly poutníkům Svaté město navštěvovat. Pro svou statečnost a vojenskou zdatnost, jakož i ušlechtilost je uznáván v křesťanských i muslimských zemích.\n\nSaladin se narodil v kurdské rodině Nadžmuddína Ajjúba, guvernéra Baalbeku, ale na výchovu byl poslán ke svému strýci Šírkúhovi, který byl důstojníkem na dvoře Núruddína, guvernéra Sýrie. Ten bojoval proti fátimovskému chalífátu o nadvládu nad Egyptem, díky čemuž se Saladin v roce 1169 mohl stát jedním z egyptských vezírů. Měl bránit Egypt před výpady křižáků z jeruzalémského království, což byla velmi náročná role vzhledem k jeho nepříliš silné pozici. Nakonec se mu podařilo fakticky ovládnout celou egyptskou říši, přestože formálně stále podléhal Núruddínovi. V této funkci zrevitalizoval tehdejší egyptskou ekonomiku a zreorganizoval celou armádu.\nPo smrti Núr ad-Dína (Núruddína) (1174) se Saladin prohlásil sultánem a začal samostatnou politiku. Tato politika byla postavena na expanzivních vojenských akcích, nejprve proti menším okolním muslimským státům, a poté již proti křižákům. Dokud postupoval proti muslimským státům, využíval\nKřižácké státy jako nárazníkové pásmo proti Núr ad-Dínově Sýrii. Po ovládnutí Sýrie se oženil s Núruddínovou vdovou, čímž stvrdil legitimitu své vlády a začal boje s křižáky.\n\nOsobním lékařem Saladína byl židovský filozof Moše ben Maimon (Maimonides). Saladín jej jmenoval představeným všech egyptských Židů.\nV bojích s křižáky byl relativně úspěšný až do 25. listopadu 1177, kdy utrpěl těžkou porážku v bitvě u Montgisardu. O deset let později (4. července 1187) dokázal rozdrtit křižáckou armádu v bitvě u Hattínu a krátce poté, 2. října 1187 dobyl Jeruzalém. Jeruzalém se tak po 88 letech vlády křižáků dostal do muslimských rukou. Po dobytí Jeruzaléma dobyl i většinu křižáckých hradů a pevností (krom. Tyru). To vyvolalo třetí křížovou výpravu, kdy se král Richard Lví srdce pokusil dobýt Jeruzalém zpět. Mezi těmito dvěma muži panoval zvláštní vztah. Ač proti sobě bojovali, chovali k sobě vzájemně velkou úctu. Například v bitvě u Jaffy, když pod Richardem zemřel kůň, mu Saladin poslal nového. Richard Lví srdce sice nebyl schopen dobýt Jeruzalém, ale Saladin si uvědomil, že dlouhodobě není schopen vést takovouto válku, proto roku 1192 došlo k uzavření příměří a dohody z Ramly, která zajišťovala volný přístup křesťanským poutníkům do města. Tato dohoda byla výhodná pro obě strany, protože křesťanům zůstaly zachovány některé palestinské přístavy a Saladin vrátil svaté křesťanské relikvie. Kompromis umožnil křesťanským poutníkům navštěvovat boží hrob a další svatá místa v Jeruzalémě, Saladin se tak zbavil nebezpečného protivníka, protože zbylá území křižáckých států byla jen pouhým stínem jejich moci před bitvou u Hattínu.\n\nO rok později Saladin zemřel, podle jedné legendy se po otevření jeho pokladnice, aby z ní byl financován pohřeb, zjistilo, že téměř všechny své peníze rozdal potřebným. Saladinovo tělo bylo pohřbeno v umajjovské mešitě v Damašku.\nSaladínova vláda směřovala k zajištění říše i po stránce její jednoty. Věnoval pozornost nejen organizaci správy a vojska, ale také posílení kulturní sounáležitosti vlastního území, proto bývá považován za jednoho z nejvýznamnějších příznivců islámské vědy a kultury. Tyto kroky tuto říši stabilizovaly, a tak svým nástupcům přenechal stabilní a prosperující říši.\n\n\n"}
{"id": "60823", "url": "https://cs.wikipedia.org/wiki?curid=60823", "title": "Zemský plášť", "text": "Zemský plášť\n\nZemský plášť je jedna z vrstev Země, shora vymezená zemskou kůrou a zespodu zemským jádrem. Z geofyzikálního i geochemického hlediska může být rozdělen na\nVětšinu současných poznatků o plášti se podařilo získat během 20. století podrobnou analýzou příchodů seismických vln. V plášti probíhá neustále plášťová konvekce, která souvisí s deskovou tektonikou a jejíž obraz můžeme získat pomocí seismické tomografie.\n\nZemský plášť jako celé těleso tvoří přibližně 69 % zemské hmotnosti a 84 % celkového objemu.\n\nSvrchní plášť je shora, vně ohraničen od zemské kůry Mohorovičićovou diskontinuitou (MOHO), která se rozkládá pod oceány do hloubky 0–20 km a pod kontinenty do hloubky 20–90 km. Spodní hranice (Repettiho diskontinuita) svrchního pláště je přibližně v hloubce 650 km a souvisí s fázovým přechodem v hornině. Průměrná hustota této svrchní části pláště byla určena na 3,27 g/cm³, což umožňuje pohyb nadložních litosférických desek. Předpokládá se, že v hloubkách okolo 100 až 150 km se nachází plastická astenosféra.\n\nVe svrchním plášti je možno rozlišit tři oblasti:\n\nMineralogické složení svrchního pláště odpovídá strukturám olivínu, pyroxenu, granátu a spinelu. Platí vztah, že s klesající hloubkou se zvyšuje tlak a tak dochází ke změnám v minerálech, kdy se olivín začne přeměňovat na spinel. Se stoupajícím tlakem se může spinel dále měnit na perovskit a magnesiowüstit. Z horninového hlediska je plášť tvořen z andezitu, dacitu a eklogitu.\n\nPodle některých autorů je možný výskyt eklogitové vrstvy mezi svrchním a spodním pláštěm.\n\nSpodní plášť je alokován od hloubky 650 km až k zemskému jádru, tedy přibližně do hloubky 2900 km, od něhož je oddělen Gutenbergovou diskontinuitou. Plášť je tvořen nejspíše silikáty a obohacen o prvky kobalt, hliník a titan. Hustota se pohybuje v rozmezí 4–6 g/cm³. Dochází zde k přeměně gama-spinelu a majoritu na perovskit.\n\nO spodním plášti je známo jen velmi málo údajů. Hlouběji do nitra Země se pak jeví spodní plášť jako chemicky homogenní těleso. Rychlost šíření seismických P vln se zde pohybuje okolo 14 km/s.\n\nPlášť obecně se dá zkoumat jen pomocí kosmochemického hlediska, pomocí xenolitů (uzavřenina v magmatu) a magmatů a nebo pomocí petrochemického pohledu.\n"}
{"id": "60825", "url": "https://cs.wikipedia.org/wiki?curid=60825", "title": "Důkaz", "text": "Důkaz\n\nDůkaz může být:\n\n\n\n\n\n"}
{"id": "60828", "url": "https://cs.wikipedia.org/wiki?curid=60828", "title": "Gabriel Fahrenheit", "text": "Gabriel Fahrenheit\n\nDaniel Gabriel Fahrenheit (24. května 1686, Gdaňsk, Polsko-litevská unie – 16. září 1736, Haag, Nizozemsko) byl fyzik německého původu.\n\nFahrenheit se narodil v Gdaňsku, který byl v té době součástí Polska. Byl nejstarším synem kupce Daniela Fahrenheita, kterého předci do Gdaňska přišli z pruského Královce. Byl jedním z pěti Fahrenheitových dětí, které přežily dětství. Po brzké a nešťastné smrti jeho rodičů, způsobené požitím jedovatých hub, musel Gabriel začít s prací. Jeho zájem o přírodní vědy způsobil, že začal studovat a konat pokusy v této oblasti. Studie jej přivedly až do nizozemského hlavního města Amsterdamu, kde se živil přednáškami z chemie. V roce 1724 se stal členem královské akademie věd v Londýně.\n\nNejvýznamnějším Fahrenheitovým vynálezem je jeho skoro dokonalý rtuťový teploměr s dochovanou stupnicí. Tato stupnice se podle autora nazývá Fahrenheitova, odpovídající jednotka se značí °F. Tato stupnice se v některých zemích světa dodnes používá, a to hlavně v USA a Jamajce.\n\nKdyž začal sestavovat své první teploměry, používal do nich jako náplň alkohol. Později zjistil, že lepších výsledků se dosahuje s rtutí, a tak začal své teploměry plnit rtutí místo alkoholu.\n\n"}
{"id": "60832", "url": "https://cs.wikipedia.org/wiki?curid=60832", "title": "Trolejbusová doprava v Teplicích", "text": "Trolejbusová doprava v Teplicích\n\nTeplice jsou jedno z měst v Česku, kde je v provozu síť trolejbusové dopravy. Jejím provozovatelem je 1. července 2013 dopravce Arriva City (dříve Veolia Transport Teplice, poté Arriva Teplice), jenž vznikl transformací soukromého Dopravního podniku Teplice po jeho odkoupení nadnárodní společností Veolia Transport roku 2008. Technické prostředky dopravy, tj. infrastruktura i vozidla, jsou však vlastněny městem, které je provozovateli dopravy pouze pronajímá.\n\nPáteřní tramvajová síť existovala v Teplicích od roku 1895 a postupně byla rozšiřována, byla však v celé délce jednokolejná s výhybnami a kapacitně přestávala stačit už krátce po první světové válce. V roce 1932 začala být doplňována posilovými autobusy, ale skutečné řešení nabídla až nová koncepce městské dopravy v roce 1945, která předpokládala zdvojkolejnění nejvytíženějšího úseku tramvajové trati a její doplnění dvěma okružními trolejbusovými linkami.\n\nPrvní úsek trolejbusové trati byl otevřen 1. května roku 1952; byla to okružní trať vedoucí z hlavního nádraží přes \"Benešovo náměstí\", Šanov, \"Jankovcovu ulici\" zpět k nádraží. Spojení trati s vozovnou bylo provedeno pomocí jednostopé manipulační trati. S likvidací tramvajové sítě se tehdy ještě nepočítalo, uvažovalo se naopak o soužití obou systémů. Již kolem roku 1954 se ale ukázalo, že koncepce okružní trati je velkou nevýhodou celého nového systému a byla proto zrušena trolejbusová trať mezi \"Benešovým náměstím\", nádražím, \"Jankovcovou\" a Šanovem, čímž vznikla klasická trať \"Benešovo náměstí\" – Šanov. Čerstvě dostavěný úsek mezi \"Benešovým náměstím\", \"Lounskou ulicí\" a koupalištěm, který nevyhovoval novým plánům na rozvoj trolejbusové sítě, byl brzy opět demontován, aniž by byl alespoň dočasně zprovozněn.\n\nPoválečná koncepce městské hromadné dopravy byla roku 1956 přepracována: rozhodlo se o definitivním zrušení chátrající městské tramvajové trati a o jejím nahrazení trolejbusy v celém rozsahu. Město tak následovalo tehdy běžný trend rušení úzkokolejných tramvají v tehdejším Československu (1947-48 Jihlava, 1949-50 České Budějovice, 1951-56 Opava, 1952 Mariánské Lázně, 1959-65 Jablonec nad Nisou, 1970 Ústí nad Labem) ve prospěch perspektivnější dopravy trolejbusové (s výjimkou Jablonce, kde byla nahrazena autobusy; v Ústí byly trolejbusy zavedeny až roku 1988).\n\nNamísto zrušeného tramvajového úseku byl postaven úsek nový, 1. března 1956 byla do užívání dána trať vedoucí od \"Městských sálů\" (kde byla v té době ukončena poslední fungující tramvajová linka do Dubí) přes \"Benešovo náměstí\" a \"Duchcovskou ulici\" na \"Rooseveltovo náměstí\" v Řetenicích. Ta byla ještě v roce 1957 prodloužena do Újezdečka (částečně ale jako jednostopá).\n\nV roce 1962 se síť dočkala dalšího rozšíření, když byla trať spojující vozovnu se zbytkem sítě prodloužena až do Novosedlic a o rok později byl i úsek v Újezdečku přeložen do nové trasy. Poslední novou tratí byl úsek od \"Červeného kostela\" až k ČSAD do Trnovan, otevřený pro veřejnost roku 1967. Poté však následovalo období útlumu, vyvolané celosvětovým trendem omezování elektrické trakce ve prospěch trakčně nezávislé dopravy autobusové, v československých podmínkách pak reprezentované hromadnými dodávkami prostorných a rychlých autobusů Karosa ŠM 11. Právě uvedená trnovanská trať byla roku 1978 zrušena, ale i díky důsledkům ropného šoku z roku 1979 už ale k dalším redukcím elektrické sítě nedošlo.\n\nRenesance elektrické trakce se datuje od počátku 80. let, a to i díky státem deklarované snaze o zlepšení ovzduší v průmyslových oblastech. Prvním viditelným signálem byly dodávky nových trolejbusů Škoda 14Tr a projektování nových tras. Po plánovaném otevření nového povrchového hnědouhelného dolu na severu města totiž měla přijít přestavba města, přesněji řečeno (po vzoru starého Mostu) likvidace severní části Teplic i centra městské části Dubí. Kvůli tomu vznikla nová sídliště Nová Ves a Prosetice pro desetitisíce lidí, kam se měla přesouvat i trolejbusová vozovna.\n\nV roce 1984 byly vybudován krátký úsek od \"Městských sálů\" do \"Zemské ulice\", v březnu roku 1987 byla obnovena trať od \"Červeného kostela\" do Trnovan k ČSAD a proudloužena dále \"Modlanskou ulicí\" k \"Sometu\". Ještě na konci srpna téhož roku k ní přibyla odbočka přes nové trnovanské sídliště k \"Angeru\", v roce 1989 pak byla otevřena nová trať mezi \"Pražskou ulicí\" a Proseticemi. Povrchový důl však nebyl realizován a k bourání starého města nedošlo.\n\nVe východní části města se mezitím stavělo dále; roku 1990 byl zprovozněn úsek ze \"Sometu\" na konečnou \"Sochorova\" a v roce 1991 byla síť ještě doplněna o trať vedoucí mimo centrum od hlavního nádraží po ulici \"Jateční\" k nemocnici. Tento úsek umožňuje odklon dopravy při neprůjezdnosti hlavní trati do Řetenic. V roce 1993 byl zrušen provoz na odbočce z \"Pražské ulice\" do Šanova, o rok později ale provoz obnoven.\n\nTéhož roku existovalo v Teplicích 7 trolejbusových linek.\n\nRoku 1995 nakonec došlo ke zrušení tratě od vozovny do Novosedlic, o tři roky později odtud byly odstraněny také troleje.\n\nV roce 1996 byl dokončen nový úsek na \"Třešňovku\" a Novou Ves, v lednu 1997 byla dostavěna trať ze \"Sochorovy ulice\" na \"Panorámu\" a současně propojena přes \"Šrámkovu ulici\" s hlavní tratí na \"Masarykově ulici\".\n\nOd konce 90. let se zatím žádné stavební změny nekonají, postupně je obměňován vozový park. Jezdí zde (od září 2017) celkem jedenáct pravidelných trolejbusových linek a jedna nostalgická.\n\nProvoz trolejbusové dopravy v Teplicích zahajovaly vozy Škoda 7Tr. Postupem času je následovaly další „škodovácké“ typy: 8Tr a 9Tr. Přibývající počet vozidel Škoda 14Tr a kloubových Škoda 15Tr (které měly původně jezdit mezi Českými Budějovicemi a JE Temelín) umožnil na přelomu 80. a 90. let postupné vyřazení legendárních „devítek“, poslední ve verzi 9TrHT28 dojezdila roku 1993. Do dnešní doby se zachoval 9TrHT28 ev. č. 105, který jezdí na nostalgické lince č. 11. Roku 1995 měl dopravní podnik k dispozici 50 trolejbusů, z toho 1 ks 9TrHT28, 37 ks 14Tr, 1 ks 14TrM a 11 ks 15Tr.\n\nPrvní „čtrnáctky“ začaly v Teplicích jezdit v roce 1983, vyřazovány byly mezi lety 1994 a 2014. První vozy typu 15Tr byly dodány v roce 1990, poslední z nich byl vyřazen roku 2014.\n\nV roce 2006 byl vozový park obnoven dvěma trolejbusy Škoda 24Tr Irisbus čísel 165 a 166, které o rok později následovaly vozy stejného typu č. 167 a 168 a v roce 2009 poslední tři č. 169–171. Ve stejném roce byly zprovozněny rovněž dva nové kloubové vozy Škoda 25Tr Irisbus (č. 212 a 213). Dodávky vozidel pokračovaly v letech 2009 a 2010 šesti kusy trolejbusu Škoda 26Tr Solaris (č. 172–177) a třemi patnáctimetrovými vozy Škoda 28Tr Solaris (č. 214–216), které byly roku 2011 doplněny dalšími třemi vozy téhož typu (č. 217–219). Roku 2013 město nakoupilo tři trolejbusy Škoda 30Tr SOR (č. 178–180) a v roce 2015 jeden typu 28Tr (č. 220).\n\nSOR Libchavy v roce 2011 do Teplic dlouhodobě zapůjčil prototypový vůz SOR TN 12 č. 100, který byl z provozu odstaven v roce 2018.\n\nV červenci 2019 byly v Teplicích v pravidelném osobním provozu následující typy trolejbusů (celkem 26 kusů):\n\nV roce 2016 město Teplice plánovalo, že v roce 2017 nakoupí 12 hybridních trolejbusů s elektrickými akumulátory. Kvůli dotacím z Evropské unie právě pro tyto trolejbusy proto prodloužilo provozovateli, Arrivě Teplice, smlouvu na provoz MHD v Teplicích. Na svém čtrnáctém zasedání ze dne 28. května 2017 však zastupitelé odhlasovali návrh na koupi pouze pěti hybridních trolejbusů za cenu cca 75 milionů korun, náklady budou hrazeny z rozpočtu města.\n\nOd 4. září 2017 budou jezdit linky s označením ve stovkové řadě, mezi stávajícím označením a budoucím bude existovat paralela – například z linky 10 se stane linka 110. Plánuje se také vytvoření nových zastávek.\n\nV trolejbusech jsou používány digitální panely BUSE, které jsou umístěny za čelním sklem, na boku a vzadu. Uvnitř jsou malé panely s názvem příštích vysoce frekventovaných stanic. Používáno je taktéž akustické hlášení zastávek.\n\nTrolejbusy je možno nechat polepit celé, či jen části. Uvnitř jsou používána reklamní držadla, klasické letáky A4, nebo propagace prostřednictvím LCD obrazovek BUS TV, které jsou umístěné na kabině řidiče, pokud to ovšem nepřekáží cestujícím.\n\n\n"}
{"id": "60834", "url": "https://cs.wikipedia.org/wiki?curid=60834", "title": "Cost and Freight", "text": "Cost and Freight\n\nCost and Freight (zkratka CFR, též C&F, česky pak náklady a přepravné) je mezinárodní doložka Incoterms.\n\nPodle CFR musí prodávající zařídit na vlastní náklady přepravu zboží až do ujednaného místa určení (a to včetně povolení pro vývoz, osvědčení o původu zboží a konzulární faktury). Odpovědnost za zboží (tj. rizika s ním spojená) přechází na kupujícího poté, co zboží překročí zábradlí na lodi, na níž se nakládá v ujednaném přístavu nalodění; prodávající ale platí přepravné až do přístavu, kde má být zboží vyloděno. \n"}
{"id": "60835", "url": "https://cs.wikipedia.org/wiki?curid=60835", "title": "CFR", "text": "CFR\n\nZkratka CFR může znamenat:\n"}
{"id": "60836", "url": "https://cs.wikipedia.org/wiki?curid=60836", "title": "Nordic Mobile Telephone", "text": "Nordic Mobile Telephone\n\nNMT (\"Nordisk MobilTelefoni\" nebo \"Nordiska MobilTelefoni-gruppen\", anglicky \"Nordic Mobile Telephony\") byl první plně automatický systém mobilní telefonie. Využíval analogovou technologii označovanou jako první generace (1G) v pásmu 450 MHz (NMT-450). Pro zvýšení kapacity začalo být v roce 1986 v některých zemích používáno i pásmo 900 MHz (NMT-900).\n\nSystém NMT navržen v 70. letech 20. století telefonními společnosti Norska, Švédska, Finska a Dánska. Technické principy byly definovány v roce 1973, specifikace pro základnové stanice v roce 1977. Díky tomu, že tyto specifikace byly volně a bezplatně k dispozici, mohlo zařízení pro NMT vyvíjet mnoho firem, což se příznivě odrazilo na poklesu cen. Úspěch NMT podpořil růst firem jako Nokia (dříve Mobira) a Ericsson. Původní NMT telefony byly spíše přenosné než mobilní v dnešním slova smyslu. Většina byla navržena jako telefony do aut. Teprve pozdější modely (např. firmy Benefon) měly velikost okolo 10 centimetrů a váhu přibližně 100 gramů.\n\nPrvní komerční síť NMT s 1200 uživateli byla uvedena do provozu 1. září 1981 v Saúdské Arábii, v říjnu 1981 následovalo Švédsko a Norsko, v roce 1982 Dánsko a Finsko a v roce 1986 Island. V severských státech nahradilo NMT přetížené a obtížně použitelné sítě Autoradiopuhelin (ARP – v pásmu 150 MHz ve Finsku) a MTD a OLT (v pásmu 450 MHz ve Švédsku, Norsku a Dánsku). Do roku 1985 měly sítě NMT ve Skandinávii 110 tisíc účastníků z toho jenom Norsku 63 tisíc, což byla největší mobilní síť té doby.\n\nMobilní sítě NMT byly provozovány ve Švýcarsku, Nizozemsku, Slovinsku, Chorvatsku, Bosně a Hercegovině, v Česku (zde provozovala tuto síť společnost Eurotel v letech 1991–2006), na Slovensku, v Polsku, v pobaltských státech, Rusku, na Středním východě a v dalších asijských zemích.\n\nNástup GSM a dalších mobilních sítí 2. generace způsobil pokles zájmu o NMT a postupné ukončování jejich provozu. Finská NMT síť TeliaSonera ukončila provoz na konci roku 2002, v Norsku byl provoz poslední NMT sítě ukončen koncem roku 2004. V ČR skončila síť Eurotelu začátkem července 2006, švédská TeliaSonera koncem roku 2007, ruská Uralwestcom 1. září 2006 a Sibirtelecom 10. ledna 2008.\n\nNa Islandu GSM síť pokrývala relativně malé území, na kterém však žilo 98 % obyvatelstva a NMT bylo oblíbené mezi rybáři, turisty a obyvateli pustin pro svůj velký dosah v pásmu 450 MHz, který umožňoval pokrytí rozlehlých a řídce osídlených území včetně pobřežních vod. Provoz NMT sítě Síminn na Islandu byl však stejně ukončen dne 1. září 2010.\n\nVe většině zemí, které provozovaly NMT-450, je uvolněné pásmo používáno pro provozování datové mobilní sítě (obvykle s technologií CDMA2000) jako v ČR.\n\nVelikost buňky v síti NMT je od 2 do 30 km. Menší buňky (používané ve městech) umožňují větší počet současných hovorů na stejné ploše.\n\nNMT používá plně duplexní provoz, což znamená, že během hovoru mobilní telefon vysílá a přijímá současně. Automobilové telefony mají výkon až 15 (NMT-450) nebo 6 wattů (NMT-900), ruční stanice do 1 wattu. Výhodou NMT oproti starším systémům je od počátku podpora automatického přepínání mezi základnovými stanicemi včetně přepínání během hovoru (handover), podpora pro mezinárodní roaming a specifikace účtování přímo ve standardu.\n\nZávažnou nevýhodou bylo, že původní specifikace neumožňovala šifrovanou komunikaci, což spolu s analogovým přenosem znamenalo, že hovory může snadno odposlouchávat kdokoli, kdo má přijímač pro příslušné pásmo. To vedlo k vypouštění NMT pásem z rozsahu komunikačních přijímačů, což samozřejmě není příliš účinná obrana. Pozdější verze NMT standardu umožňovaly volitelné analogové utajení založené na dvoupásmové inverzi zvukových kmitočtů – NMT Doc 450-1: System Description (1999-03-23) a NMT Doc 450-3 and 900-3: Technical Specification for the Mobile Station (1995-10-04)'s Annex 26 v.1.1: Mobile Station with Speech Scrambling -\nSplit Inversion Method (Optional) (1998-01-27). Utajení lze použít, pokud je podporují mobilní telefony obou účastníků nebo aspoň jeden mobilní telefon a základnová stanice.\n\nNMT umožňuje i jednoduchý ale robustní režim přenosu dat nazývaný DMS (Data and Messaging Service) nebo NMT-Text, který pro přenos dat používá signalizační kanál. Pomocí DMS lze přenášet i textové zprávy. Tato možnost byla v NMT dostupná dříve než v GSM, ale její použití bylo možné pouze v několika málo sítích např. v Rusku a Polsku. Jinou metodou přenosu dat bylo NMT Mobidigi pracující rychlostí 380 bit/s. Vyžadovalo však externí zařízení.\n\nPro signalizaci se v NMT používá hovorový kanál, což se například při handoveru projeví charakteristickým zvukem. Signalizace používá modulaci FFSK (Fast Frequency Shift Keying), datová rychlost je 600 až 1200 bitů/s.\n\n"}
{"id": "60838", "url": "https://cs.wikipedia.org/wiki?curid=60838", "title": "Werner von Siemens", "text": "Werner von Siemens\n\nErnst Werner von Siemens (13. prosinec 1816 – 6. prosinec 1892) byl německý vynálezce a průmyslník. \n\nNarodil se v pruském městečku Lenthe blízko Hannoveru. Byl čtvrtý ze šestnácti dětí Christiana Ferdinanda Siemense, který se živil pronajímáním statků. Jeho otec a babička byli jeho prvními učiteli. Později navštěvoval rok měšťanskou školu v Schönbergu, tři roky ho učil soukromý učitel a tři roky studoval na gymnáziu Katharineum v Lübecku. Studium skončil předčasně, ale i přesto se chtěl vzdělávat dále na univerzitě. Zajímaly ho hlavně přírodní vědy, ale na univerzitu nenastoupil, protože rodině se nedostávalo prostředků. Proto mladý Werner Siemens nastoupil jako devatenáctiletý do armády, kde sloužil celých 14 let. Díky tomu mohl na Dělostřelecké a technické akademii v Berlíně tři roky studovat fyziku, chemii, matematiku a balistiku. \n\nSvůj první pruský patent obdržel roku 1842 za objev principu galvanického postříbřování a pozlacování. V roce 1847 založil společně s Johannem Georgem Halskem (1814–1890) firmu \"Telegraphen Bau-Anstalt von Siemens & Halske\", nyní Siemens AG. Jeho největším vynálezem bylo dynamo, ale významně vylepšil i telegraf. Pokládání telegrafních kabelů se stalo jádrem podnikání firmy Siemens.\n\nJeho bratři Hans (1818–1867), Carl Wilhelm (1823–1883), Friedrich (1826–1904) a Carl Heinrich (1829–1906) byli také podnikateli a vynálezci.\n\nV roce 1860 byl Werneru Siemensovi propůjčen čestný doktorát berlínské univerzity. Na Světové výstavě 1867 v Paříži, kde Siemens prezentoval svůj generátor pracující na dynamoelektrickém principu, byl vyznamenán Řádem čestné legie. V roce 1874 byl Werner Siemens přijat za člena Pruské akademie věd, kde pravidelně přednášel a publikoval. 18. ledna 1886 byl vyznamenán řádem Pour le Mérite „za vědu a umění“. Byl členem „Berlínské společnosti pro antropologii, etnologii a prehistorii“. V roce 1887 byl zvolen členem Německé akademie věd Leopoldina.\n\nZa svůj přínos vědě a společnosti byl Werner Siemens císařem Fridrichem III. povýšen 5. května 1888 do šlechtického stavu. Jeho jméno nese jednotka elektrické vodivosti.\n\n"}
{"id": "60843", "url": "https://cs.wikipedia.org/wiki?curid=60843", "title": "Pouť", "text": "Pouť\n\nPouť (ze stčes. \"pút\", praslov. \"pǫ̨ntъ\", srov. staroindické \"panthás\" cesta) je cesta za účelem návštěvy určitého poutního místa, které má náboženský význam.\n\nV symbolickém smyslu je pouť zároveň iniciačním aktem a úkonem odevzdání. Vyskytuje se v náboženských vírách, které přiznávají zvláštní nadpřirozenou moc či sílu určitým místům. V hinduismu představuje hlavní poutní místa tzv. čardham, židé putovali do Síló a později do Jeruzaléma, kde byla Hospodinova svatyně a archa úmluvy. V buddhismu jsou významnými místy ta, která jsou spojena s životem Gautamy Buddhy, v křesťanství s životem Ježíše Krista nebo některého ze svatých, v islámu je tímto místem Mekka, rodné město Mohamedovo. Vzdálené chrámy a svatyně navštěvovali též staří Řekové a Římané, podobně i Germáni.\n\nV křesťanské Evropě se k cílům náboženských poutí, zejména výročním poutím k místním kostelům v den jejich zasvěcení nebo v den svátku jejich patrona, soustředil společenský život včetně komediantů. S postupnou ateizací se tento zvyk osamostatnil od náboženského původu a pouť se tak v profánním světě stala synonymem zábavního parku.\n\nStarý i Nový zákon představuje židy putující každoročně třikrát o velkých svátcích do Jeruzaléma. Několik proroků podniká také svou osobní pouť na horu Sinaj, kde se setkávají s Hospodinem. I dnes jsou některá místa pro židy velmi významná – známá je např. praxe modlitby u Zdi nářků – zbytku západní strany jeruzalémského chrámu definitivně zničeného roku 70.\n\nKřesťané měli již od 2. století v úctě hroby mučedníků, k nim přicházeli a u nich se také modlili. Od 4. století začínají poutníci putovat do Svaté země na místa spojená s životem Ježíše Krista – rozmach těchto putování je jednak spojen s uznáním křesťanství coby povoleného náboženství, jednak také nálezem kříže, na němž Ježíš zemřel, sv. Helenou. Vzorem pro křesťanské pouti do Jeruzaléma byla putování Izraelců do jeruzalémského chrámu. Pouť křesťané podnikali jako pokání za hřích, v touze po očištění a posvěcení.\n\nVe středověku se křesťanská pouť stává zážitkem víry, cesta na poutní místa je často dlouhá, namáhavá a nebezpečná. Mezi nejoblíbenější poutní místa se vedle Jeruzaléma řadí Řím, místo umučení apoštolů Petra a Pavla a mnoha starokřesťanských mučedníků, a Santiago de Compostela,(do objevu Ameriky zde byl zeměpisně \"konec světa\"), místo nálezu ostatků apoštola Jakuba Staršího, němuž vedla proslavená svatojakubská cesta (\"Camino de Santiago\"). Poskytnutí noclehu poutníkům platilo jako jeden ze skutků milosrdenství a tvořilo součást požehnání spojeného s poutí. Nejvýznamnějším středověkým poutním místem na území Česka byla Praha, zvláště pak chrám sv. Víta, místo spojené se zemskými patrony a především svatým Václavem.\n\nV raném středověku patřila stále k nejdůležitějším poutním místům místa spojená s životem Ježíše Krista ve Svaté zemi. Po dobytí Jeruzaléma roku 1078 Seldžuckými Turky přestala být pouť do Svaté země pro křesťany bezpečná, to vedlo i ke snaze křesťanstva získat Svatou zemi nazpět do svých rukou. Roku 1095 svolává papež Urban II. první křížovou výpravu za účelem získání svatých míst. Roku 1099 je dobyt Jeruzalém a vzniká řada křesťanských státečků. K ochraně poutníků a jejich ubytování vznikají rytířské řády. Toto období ovšem netrvá příliš dlouho; roku 1187 sultán Saladin dobývá Jeruzalém a roku 1291 padne poslední křižácká pevnost ve Svaté zemi, Akkon.\n\nPoutními místy se zvláštním významem jsou tzv. mariánská poutní místa. Ta nejsou spojena s životem Panny Marie, ale pouť zde směřuje na místa jejího zjevení či k jejímu obrazu či soše, které je obvykle přikládána nadpřirozená moc. Mezi významná mariánská poutní místa patří např. Lurdy (ročně je navštíví sedm miliónů poutníků), Mariazell, Čenstochová, Fatima (ročně ji navštíví 4,5 miliónu poutníků), Loreto, La Saletta, v Česku např. Stará Boleslav, Svatá Hora u Příbrami, Hostýn, Filipov či (Mariánské) Skoky.\n\nKaždoročně se konávaly poutní slavnosti v místních kostelích ve výroční den vysvěcení kostela (posvícení) nebo v den svátku patrona, jemuž je zasvěcen. K takovému místu se soustředil život celé oblasti. I tehdy, když zrovna žádní návštěvníci z jiných farností nedoputují, se obřad přizpůsobí tomuto dni, poutní slavnosti.\n\nVýznamným poutním místem anglikánské církve je hrob Thomase Becketa v Canterbury. Většina jiných protestantských církví poutě oficiálně neuznává, avšak pro luterány hrají významnou úlohu místa spojená s životem Martina Luthera, např. Wittenberg nebo hrad Wartburg, a tato místa také navštěvují.\n\nV islámu je pouť, \"hadždž\", jedním z pěti nejdůležitějších sloupů. \"Hadždž\" označuje povinnost každého muslima, pokud mu to zdraví a finanční možnosti dovolí, alespoň jednou za svůj život navštívit Mekku. Tato pouť bývá často spojována také s návštěvou Mohamedova hrobu v Medině. Šíité krom toho uznávají také pravidelné pouti k místům působení svých imámů.\n\nDo Mekky lze vykonat pouť i mimo ramadán, ale pak se nejedná o \"hadždž\" a není tak splněním jednoho z pilířů islámu. Nicméně obřady při této pouti jsou prakticky totožné jako při pouti hadždž. Taková pouť se pak nazývá \"<nowiki>'umra</nowiki>\".\n\nPouť v Bahá’í víře v současné době sestává z návštěvy (Zijára) svatých míst v Haifě, Akká a Bahdží na severozápadě Izraele. Bahá’í nemají v současné době přístup k místům označeným jako místa poutě.\n\nBahá’u’lláh označil v Kitáb-i-Aqdas dvě místa poutě: dům Bahá’u’lláha v Bagdádu a dům Bába v Šírázu.\n\nHinduisté putují na vícero míst – Badrináthu, Kedarnathu, Gangotri, Jamunotri, Rišikéše, Haridváru, Váránasí, Mandhradevi, Vrindavanu či Majapuru. První čtyři místa tvoří tzv. čardham. Hinduisté věří, že cesta na tato místa vede k \"mokše\", vysvobození ze \"samsáry\" (cyklu znovuzrození).\n\nGautama Buddha dal svým věřícím podobně čtyři svatá místa v Indii coby cíle poutí. Patří k nim Lumbiní, kde se narodil, Bódhgaja, místo jeho osvícení, Sárnáth, kde poprvé kázal, a místo jeho úmrtí, Kušinagara (též Kusinára). V buddhistických zemích lidé často putují k významným chrámům nebo klášterům.\n\nV Evropě se místo pouti stávalo centrem společenského života. Proto se k němu přidružoval i zábavní program, který byl zejména pro děti nejvýraznějším a nejlákavějším projevem poutě. Po místech poutí kočovali se svým vybavením komedianti: majitelé kolotočů, houpaček, zábavních střelnic, strašidelných domů a dalších atrakcí, mnohdy společně s kočovným divadlem s náboženskými i světskými tématy.\n\nPozději se tento účel osamostatnil, například slavná pražská Matějská pouť se od kostela svatého Matěje v Dejvicích přestěhovala na Výstaviště a většina komediantů a zábavních parků se stěhovala bez ohledu na náboženské dění. V dnešní době se občas a místy tradice sloučení náboženské a zábavní slavnosti obnovuje.\n\n\n\n"}
{"id": "60845", "url": "https://cs.wikipedia.org/wiki?curid=60845", "title": "Italo Balbo", "text": "Italo Balbo\n\nItalo Balbo (6. června 1896 – 28. června 1940 Tobruk) byl italský letec, maršál letectva a velitel tzv. \"černých košil\" a věrný následovník Benita Mussoliniho.\n\nItalo Balbo se narodil v Quartesaně v Itálii v roce 1896. Během první světové války sloužil v alpských jednotkách, vysloužil si jednu bronzovou a dvě stříbrné medaile a byl povýšen na hodnost kapitána. Po válce začal studovat ve Florencii. Studoval sociální vědy, po studiích se vrátil do svého rodného města, kde pracoval jako bankovní úředník.\n\nNa počátku 20. let se připojil k fašistům a brzy se stal tajemníkem místní fašistické sekce. Začal organizovat fašistické oddíly a zformoval svoji vlastní skupinu pojmenovanou Celibano. Začali napadat komunisty a socialisty v Portomaggiore, Ravenně, Modeně a Bologni. Jeho skupina dokonce jednou přepadla hrad Estense ve Ferraře.\nV roce 1922, kdy se odehrál pochod Mussoliniho a jeho stoupenců na Řím, byl Balbo již předním fašistickým velitelem a jedním ze čtyř organizátorů této akce. V roce 1923 byl pověřen vraždou protifašistického kněze Giovanniho Minzoniho v Argentě. Potom utekl zpět do Říma a v roce 1924 se stal hlavním velitelem fašistických milic a o rok později zástupcem ministra pro národní ekonomiku.\n\n6. listopadu 1926, byl navzdory tomu, že nevěděl absolutně nic o letectvu, přeřazen právě k tomuto odvětví armády. Byl totiž jmenován tajemníkem státního letectva. 19. srpna 1928 byl jmenován generálem letectva a 12. září 1929 se stal dokonce ministrem letectva.\n\nI vzdor své nezkušenosti to bylo právě letectvo, kde jeho kariéra zazářila nejvíce. Ve dnech 17. prosince 1930 až 15. ledna 1931 v čele skupiny dvanácti létajících člunů Savoia-Marchetti S.55 přeletěl z Orbetello přes jižní Atlantik do Ria de Janeira. Ve dnech 1. července až 12. srpna 1933 svůj úspěch zopakoval, když se skupinou 24 létajících člunů odstartoval opět z Orbetello a přistál na hladině Michiganského jezera u Chicaga, kde v té době probíhala Světová výstava. O nadšeném ohlasu této akce svědčí i fakt, že v Chicagu dodnes nese jedna z ulic název \"Balbo drive\" a je zde k vidění i monument nesoucí jeho jméno. Vřelého přijetí se Balbovi dostalo i v New Yorku a to především od místní italské menšiny, ale také od prezidenta Franklina D. Roosevelta, který ho pozval na oběd, kde jej vyznamenal Záslužným leteckým křížem.\nV Itálii mu Mussolini přichystal velkolepé přivítání a povýšil na leteckého maršála, popularita, kterou mu tento úspěch přinesl však paradoxně předznamenala jeho odsunutí, neboť téměř zastínila popularitu samotného duceho. Proto byl později téhož roku byl jmenován místodržitelem Libye, kterou tehdy Itálie ovládala (ministerstvo letectví převzal osobně Mussolini).\n\nV lednu 1934 se Balbo odstěhoval do Tripolisu. Začal zde s projekty, které počítaly s výstavbou nových silnic a osad. Tyto práce měly dva účely, jednak přilákat co nejvíc italských přistěhovalců, jednak aby se muslimové stali fašisty (Balbo považoval Libyjce za kulturně vyspělejší než Etiopany a proto byl ochoten připustit, aby i místní obyvatelstvo mohlo částečně participovat na získané půdě s podmínkou služby v koloniální armádě). I když jmenování na post guvernéra v severní Africe nebyl druhořadý post už jen proto, že se libyjské pobřeží mělo stát čtvrtým břehem Itálie (\"Quarta Sponda\") a nedílnou součástí země, přesto to znamenalo odsun od centra moci, kde se Balbo dosud pohyboval. Nicméně halasná propagandistická podpora udržovala jeho jméno nadále atraktivní (např. v roce 1938 osobně vedl konvoj 1800 rodin kolonistů do Libye, kde dohlédl na to, aby každá rodina v pořádku převzala určenou usedlost), což duceho vedlo mnohokráte k tomu, že popularizaci některých kolonizačních transferů přibrzdil, neboť se mu zdálo, že to neúměrně zvyšuje Balbovu popularitu. Nejkřiklavějším příkladem byla stavba silnice a železnice podél libyjského pobřeží spojující francouzský protektorát Tunisko s Egyptem. Ačkoliv byla původně označena jako \"Litoranea Libica\", přesto vešla nejen v Itálii do povědomí jako \"Via Balbia\". A když Mussolini 22. března 1937 navštívil Libyi, americký časopis Time přinesl zprávu o této cestě pod titulkem \"Benito in Balboland\".\nPo vypuknutí druhé světové války, když nacistické Německo napadlo 1. září 1939 Polsko, odletěl Balbo do Říma, kde prohlásil, že nesouhlasí s tím, že Mussolini podporuje Hitlera, představitele nacistů v Německu (měl prý dokonce před ducem prohlásit, že \"lížete Němcům boty\"), protože patřil k odpůrcům antisemitismu a k největším kritikům protižidovských výnosů z července 1938 a to i přesto, že k jeho prominentním přátelům patřil i velitel Luftwaffe Hermann Göring (na rozdíl od Itálie nebyla vůči židovské menšině v Libyi uplatňována rasová politika). V Libyi ale stále zastával post guvernéra a vrchního velitele italských vojsk, ačkoliv se netajil tím, že stav a sílu obrany této klíčové italské kolonie považuje za krajně neuspokojivý (vývoj během druhé světové války mu dal posléze za pravdu). Když Itálie vyhlásila 10. června 1940 válku Francii a Británii, poukázal na nedostatečnou vyzbrojenost jemu podřízené (byť na první pohled početné) jednotky (převážně binárního charakteru) pro ofenzivní akce a prohlásil, že \"jediné, co mohu učinit, je připravit armádu na čestnou obranu\".\n\n28. června 1940 podnikl let jehož cílem měla být inspekce sil italské 2. libyjské divize okolo Sidi Azeis a Ridotta Capuzo, s trasou plánovanou přes letiště T.2 v Tobrúku, kde se k němu měly připojit doprovodné stíhačky Fiat CR.42.\n\nJeho letadlo, třímotorový bombardér Savoia-Marchetti SM.79 (nesoucí civilní imatrikulaci I-MANU), v doprovodu druhého letadla téhož typu pilotovaného generálem Felice Porrem, velitelem sil italského letectva v Libyi, přilétalo k pevnosti Tobrúk okolo 17:30, těsně po skončení náletu tří tříčlenných rojů bombardérů Bristol Blenheim britského Royal Air Force na tobrúcké letiště, a obsluhami protiletadlových baterií v přístavu a na křižníku San Giorgio (zakotveného v přístavu a užívaného jako plovoucí protiletadlová baterie), došlo k jejich záměně za nepřátelská letadla, takže na ně zahájily palbu, ke které se postupně připojily všechny protiletadlové zbraně v jejich dostřelu, včetně z lodí přítomných v přístavu. Balbův stroj byl sestřelen během pokusu o přistání, přičemž zahynulo všech devět osob na jeho palubě. Felice Porro nejprve sestoupil na úroveň těsně nad mořskou hladinou a vzdálil se z dostřelu italských baterií, a jelikož ani při jeho dalším pokusu o přiblížení a přistání jejich palba neustávala, odletěl posléze s lehce poškozeným strojem do Ain el-Gazala, odkud se do Tobrúku dopravil automobilem.\n\nK záměně za stroj protivníka došlo pravděpodobně kombinací nešťastné shody objektivních okolností, jakož i následkem nedbalosti, nekázně a nedostatků v organizaci a spojení na straně italských ozbrojených sil. O Balbově příletu bylo sice tobrúcké letiště včas informováno, ale informace nebyla předána přístavním protiletadlovým bateriím, které podléhaly velení námořnictva, protože důstojníci v přístavu odpovědní za udržování spojení opustili během britského náletu své stanoviště, italská letadla se přibližovala v podobné výšce a ze směru do nějž cca 10 - 15 minut předtím odlétla první vlna útočníků, neprovedla předepsanou identifikační proceduru řádně, a jelikož se blížila ve směru od slunce, nedošlo obsluhami protivzdušné obrany k jednoznačné vizuální identifikaci typického profilu SM.79 a jeho třímotorové konfigurace, ačkoliv u některých jejich příslušníků zprvu o příslušnosti a identitě letadel panovaly pochybnosti.\n\nMezi 29. červnem 1940 a 4. červencem byl v Itálii vyhlášen státní smutek, a 4. července byl Balbo pohřben v Monumentu padlých v Tripolisu. Posmrtně mu byla udělena Zlatá medaile za vojenskou chrabrost, nejvyšší italské vyznamenání za hrdinství, libyjská \"Via Litoranea\" byla přejmenována na Via Balbia, a bulvár před budovou ministerstva letectví v Římě byl přejmenován na \"Viale Italo Balbo\".\n\nPříčina Balbova úmrtí byla interně označena jako nešťastná náhoda, ale italská oficiální místa ve svém stručném prohlášení pro veřejnost oznámila pouze, že „\"letadlo pilotované Italo Balbem, přelétávající nad Tobrúkem během nepřátelského náletu, se zřítilo v plamenech\"“, což ponechalo prostor pro spekulace a konspirační teorie týkající se okolností smrti. Pozdější oficiální vyšetřování nehody, jehož vedením byl pověřen generál Pitassi Mannella, velitel XXII. armádního sboru a tobrúcké pevnosti, bylo navíc prováděno povrchně a nedospělo ani k určení viníka jednoznačně odpovědného za situaci, ani nenavrhlo potrestat viníky zjištěných dílčích pochybení, ani jim nevyslovilo důtku. Generál Porro, který přes opakovanou žádost nebyl v průběhu úředního šetření ani vyslechnut jako svědek, ačkoliv bylo zahájeno na jeho naléhání, provedl z vlastní iniciativy další osobní pátrání, a v memorandu předaném vrchnímu velení ozbrojených sil hlavní vinu připsal celkové dezorganizaci a nedostatku připravenosti a koordinace vládnoucí v Tobrúku.\n\nBalbova vdova, Emanuela Floriová, ale věřila, že to byla nájemná vražda na Mussoliniho objednávku. Toto konspirativní tvrzení je v Itálii většinou zpochybňováno jak historiky (Mario Cervi) tak i ostatními publicisty (Indro Montanelli). V roce 2006 však italský novinář Folco Quilici při pátrání po události narazil na očité svědky, kteří uvedli, že osudný výstřel vypálila na letoun ponorka kotvící v přístavu. Ponorka byla později identifikována jako \"Marcantonio Bragadin\" (italská ponorková třída Bragadin z roku 1931), která posléze rychle opustila přístav. I když i zde mohlo jít o nešťastnou záměnu letounu (dle oficiální verze), zjistil Quilici poté, co propátral přístavní archívy podezřelou okolnost - pobyt zmíněné ponorky v přístavu Tobrúk nebyl vzdor předpisům nikde zaznamenán.\n"}
{"id": "60850", "url": "https://cs.wikipedia.org/wiki?curid=60850", "title": "Motorola MPx200", "text": "Motorola MPx200\n\nMotorola MPx200 je mobilní telefon z dílny společnosti Motorola. Jedná se o Smartphone s operačním systémem Windows Mobile 2002, Windows Mobile 2003, Windows Mobile 5, Windows Mobile 6 a také Windows Mobile 6.1.\n\nPřesto, že není vybaven digitálním fotoaparátem, má poměrně velkou vnitřní paměť a možnost rozšíření paměťovou kartou typu SD a MMC (typ SDIO - umožňuje připojení např. foťáčku nebo bluetooth adaptéru)\n\n\nPro datové přenosy využívá GPRS a infračervený port, nemá bluetooth ani EDGE.\n\nLze přehrát videa včetně DivX, Mpeg, Avi, MP4. Také je možné si přehrát oblíbenou hudbu v MP3, WMA a OGG. Na vyzvánění se může použít Midi, WAV. Ve WM03 WMA, ve WM05 a výš už také MP3.\n"}
{"id": "60852", "url": "https://cs.wikipedia.org/wiki?curid=60852", "title": "Ibrahim Rugova", "text": "Ibrahim Rugova\n\nIbrahim Rugova (2. prosince 1944 v Cerrcë, Pećský okruh v Kosovu – 21. ledna 2006 v Prištině v Kosovu) byl kosovskoalbánský intelektuál a politický představitel, předseda a zakladatel největší kosovské politické strany (Demokratická liga Kosova). Narodil se ve vesnici Cerrcë v Kosovu. Studoval albánskou filologii na univerzitě v Prištině a lingvistiku na Sorbonně v Paříži.\nByl členem komunistické strany, ze které byl vyloučen, neboť žádal o změny jugoslávské ústavy. Byl předsedou Sdružení spisovatelů Kosova. Přes deset let stál v čele nenásilného odporu kosovských Albánců proti represivnímu režimu srbského prezidenta Slobodana Miloševiće.\n\nPoté, co v roce 1989 Milošević personálními změnami odebral po dvaceti letech Kosovu de facto autonomní statut, založil Rugova Demokratickou ligu Kosova (LDK). V této straně se měli soustředit elity autonomní oblasti, které se chtěly postavit potlačení autonomního statutu a čelit politice Svazu komunistů Srbska, přesněji Slobodanu Miloševićovi. Etničtí Albánci se nejdříve snažili o přiznání statutu federativní republiky nové Jugoslávie, po neúspěchu ji ovšem jednostranně i přesto v roce 1990 vyhlásili. Ibrahim Rugova se stal prezidentem této (neuznané) sedmé jugoslávské republiky. Kosovská vláda vystupovala maximálně nezávisle na srbské a spravovala zdravotnictví, nebo albánskojazyčné školství. Po tomto kroku následně rozpustil srbský parlament parlament Kosova na území jihosrbské autonomní oblasti byla zavedena přímá správa. V letech 1992 a 1998 vyhrál Rugova prezidentské volby v Kosovu, ale jugoslávská vláda jejich výsledek neuznala.\n\nV roce 1998 byla Ibrahimu Rugovovi udělena Sacharovova cena za svobodu myšlení.\n\nV roce 1999 se účastnil rozhovorů na zámku Rambouillet v Paříži, kde se rozhodlo o bombardování SFRJ.\n\nBěhem války byl v roce 1999 spolu se svou rodinou unesen z rezidence v Prištině. Později byl ukázán v srbské televizi během jednání s prezidentem Miloševićem. Rugova později prohlásil, že celá záležitost byla proti jeho vůli a v režii Miloševićova režimu.\n\nJako vůdce LDK byl Ibrahim Rugova zvolen 4. března 2002 prezidentem Kosova. Během výkonu funkce Rugova udržoval blízké styky se Spojenými státy a Evropskou unií. Byl na něj spáchám bombový atentát 15. března 2005, ze kterého vyvázl nezraněn.\n\nV srpnu 2005 podstoupil Rugova vyšetření a léčbu v americké vojenské nemocnici Landstuhl v Německu. Po návratu 5. září 2005 oznamuje, že trpí rakovinou plic, ale že nehodlá rezignovat na post prezidenta. Nemoci podlehl 21. ledna 2006.\n\n"}
{"id": "60853", "url": "https://cs.wikipedia.org/wiki?curid=60853", "title": "Mohorovičićova diskontinuita", "text": "Mohorovičićova diskontinuita\n\nMohorovičićova diskontinuita nebo Mohorovičićova vrstva nespojitosti (známá také pod zkratkou MOHO) je vrstva, která geologicky definuje přechod zemské kůry a svrchního pláště. Nachází se v rozmezí hloubek 20–90 kilometrů pod kontinenty a 10–20 kilometrů pod oceány. V Česku se pohybuje vrstva mezi 30. a 40. kilometrem pod zemským povrchem. Jedná se o první významnou diskontinuitu v zemských obalech, na kterém dochází ke skokovému zpomalení pohybu seismických vln a to z 8 km/s na 7,6 km/s. Diskontinuita netvoří jednoduchou sférickou plochu, ale je místy zprohýbaná v závislosti na nadloží. Materiál pod diskontinuitou má větší hustotu než zemská kůra, což zajišťuje nadnášení především kontinentální kůry, která se nezanořuje zpět do pláště.\n\nZ pohledu kyselosti magmat bychom mohli hovořit o přechodu mezi kyselým a zásaditým prostředím.\n\nSvůj název nese diskontinuita po chorvatském geofyzikovi Mohorovičićovi, který ji objevil v roce 1909 během výzkumů zemětřesení na Balkánském poloostrově.\n"}
{"id": "60855", "url": "https://cs.wikipedia.org/wiki?curid=60855", "title": "Štítová sopka", "text": "Štítová sopka\n\nŠtítová sopka je druh sopky s velice mírně ukloněnými svahy, které tvoří mnoho vrstev vysoce mobilní a tedy málo viskózní lávy s malým obsahem podílu SiO. Oproti stratovulkánům nebývají štítové sopky explozivního charakteru a jejich erupce se projevují výlevem značného množství lávy do okolí. Láva se v podstatě pouze vyvalí z trhliny a začne se rozšiřovat do okolí, kde může pohybující se láva napáchat značné materiální škody. Oproti stratovulkánům mohou sopečné plyny snadno unikat na povrch a tak nezvyšují napětí a jejich uvolnění nevede k ničivé explozi.\n\nŠtítové sopky jsou obvyklé sopečné útvary, které vznikají v oblastech, kde se na povrch dostává málo viskózní magma. Na Zemi jsou nejznámější z oblasti Havajských ostrovů, kde se nachází Kilauea či Mauna Loa. Mimo Zemi jsou známé i z jiných planet jako Venuše či Marsu, kde se současně nachází i největší štítová sopka a hora v jednom v celé sluneční soustavě – Olympus Mons.\n\nPředpokládá se, že štítové sopky mají velký podíl na vzniku kontinentálních platforem.\n\nŠtítové sopky jsou často prostorově velice rozsáhlá souměrná tělesa, která vznikají z vyvrhovaného materiálu postupně unikajícího z hlavní kaldery či skupiny prasklin do všech stran během velkého množství erupcí, čímž se pomalu vytváří pravidelné těleso sopky. Produkované lávy jsou většinou typu Pahoe-hoe (česky provazovité lávy) bazaltového složení. Vznikají tzv. „havajským typem“ erupcí.\n\nViskózní lávy mají velmi nízkou viskozitu a vysokou schopnost se pohybovat, což se projevuje na celkovém vzhledu štítové sopky. Sopky jsou tvořeny poměrně nízkým masívem vzhledem k rozměrům celé sopky. Svahy jsou ukloněné jen několik stupňů, což způsobuje viskózní materiál rozlévající se na velkou vzdálenost (např. největší hora sluneční soustavy Olympus Mons se rozkládá na území velkém jako Francie). Během pohybu lávy dochází k jejímu pozvolnému chladnutí a snižování mobility. V některých případech se může stát, že tekuté magma cestuje lávovými tunely na velkou vzdálenost a vystupovat na povrch kilometry od místa zanoření, což může vytvořit částečně atypický tvar štítové sopky.\n\nŠtítové sopky jsou často tvořeny nad horkými skvrnami, které zaručují dlouhodobý přísun ochuzeného magmatu s vysokou mobilitou a nízkou viskozitou. Potom, co roztavený materiál pronikne na povrch v místě horké skvrny, začne se rozlévat do širokého okolí a tvarovat rozsáhlý kužel či jiná vulkanická tělesa.\n\nŠtítové sopky mají charakteristický tvar, kdy jejich základna dosahuje rozměrů od několika kilometrů až po stovky kilometrů v průměru. Jejich výška dosahuje zpravidla dvacetinu jejich šířky se sklonem svahů pouze okolo 2 až 3°. V prostřední části tělesa se často nachází útvar, u kterého se svahy zvedají rychleji, až pod úhlem 10°. Tvar sopky je ovlivněn vysokou mobilitou magmatu tvořenou většinou lávovými proudy typu lávy „Pahoe-hoe“ tlustými méně než 1 metr.\n\nMezi jednotlivými pozemskými štítovými sopkami existují rozdíly. Havajské štítové sopky jsou rozdílné oproti Islandským štítovým sopkám, které jsou tvořeny malým množstvím materiálu (okolo 15 km, Havajské pak tisíce km). Vyjma množství je rozdílný i proces erupcí. Další zvláštní skupinou jsou Galapážské štítové sopky, které mají svahy příkřejší než 10° a na vrcholku se nachází velké a velice hluboké kaldery.\n\nOd vzhledu sopek je odvozeno i pojmenování. Tvar tělesa s nízkými svahy připomíná otočený štít antických bojovníků směrem vzhůru.\n\nRadarové mapování povrchu Venuše přineslo poznatky, že se na mladém povrchu planety nachází vulkanická tělesa, které odpovídají pozemským štítovým sopkám. Přibližně stovka zatím známých štítových sopek na Venuši je roztroušena po celém povrchu planety. Mezi přední zástupce, kteří byli pozorováni, patří i sopka Sif Mons vystupující dva kilometry nad okolní pláně a mající v průměru okolo 300 kilometrů. Podobně jako na Zemi se předpokládá, že jsou složené převážně z bazaltů.\n\nNa Zemí se vyskytují štítové sopky hojně a to převážně v oblastech horkých skvrn jako je např. Havajské souostroví. Zdejší sopky Kilauea a Mauna Loa jsou typickými zástupci štítových sopek. Další oblastí, kde se štítové sopky vyskytují, je například oblast Islandu, oblastí Snake River Plain v americkém státě Idaho a v Columbia River Plain. Tělesa velice podobné štítovým sopkám taktéž vznikají v oblastech středooceánských hřbetů na mořském dně, kde se z dlouhých trhlin tlačí na povrch magma.\n\nZ 1511 sopek, které byly aktivní za posledních 10 000 let, se v 164 případech jednalo o štítovou sopku. Na druhou stranu bývají často štítové sopky aktivní po dlouhou dobu a často patří mezi nejaktivnější sopky na světě.\nPodle současného stupně vědeckého poznání jsou i české Doupovské hory bývalou štítovou sopkou.\nVulkanická aktivita byla pozorována i na Marsu, kde podobně jako na Zemi, je možné se setkat s několika rozdílnými typy sopek. Štítové sopky se vyskytují ve dvou hlavních oblastech: v okolí štítové sopky Elysium Mons a pak v oblasti Tharsis, kde se nachází několik obrovských štítových sopek v čele s největší horou sluneční soustavy Olympus Mons. Dál se zde vyskytují např. Tharsis Tholus, Ascraeus Mons, Pavonis Mons, Arsia Mons a desítky menších těles. Jelikož je na Marsu menší gravitační působení na povrchu, mohou sopky být mnohem větší, než by mohly být na Zemi, protože k jejich gravitačnímu kolapsu dojde později.\n\nVyjma těchto obrovských těles, které se rozkládají na stovkách kilometrů a dosahují výšky několika kilometrů, se zde vyskytují také zvláštní formy štítových sopek nazývané „low shield volcanoes“ vyskytující se převážně v oblasti Tempe Terra či Elysium Planitia. Tyto sopky jsou v podstatě shodné se štítovými sopkami, ale jsou velké jen několik desítek kilometrů a vysoké pouze stovky metrů.\n\n"}
{"id": "60856", "url": "https://cs.wikipedia.org/wiki?curid=60856", "title": "Cost, Insurance and Freight", "text": "Cost, Insurance and Freight\n\nCost, Insurance and Freight (zkratka CIF, česky pak náklady, pojištění a přepravné) je mezinárodní doložka Incoterms 2000.\n\nCIF je doložka velmi podobná CFR, stanoví takový vztah mezi prodávajícím a kupujícím, kdy povinností prodávajícího je zajistit osvědčení o původu zboží, povolení k vývozu zboží a také zaplatit námořní přepravu. Za rizika se zbožím spojená ručí až do doby, než je zboží naloděno v ujednaném přístavu. Oproti CFR musí ale prodávající také ještě zajistit převoditelnou námořní pojistku proti nebezpečím námořní dopravy. Pojistka musí krýt 110 % ceny CIF.\n"}
{"id": "60857", "url": "https://cs.wikipedia.org/wiki?curid=60857", "title": "CIF", "text": "CIF\n\nZkratka (značka) CIF může znamenat:\n\n"}
{"id": "60860", "url": "https://cs.wikipedia.org/wiki?curid=60860", "title": "Lucius Cornelius Sisenna", "text": "Lucius Cornelius Sisenna\n\nLucius Cornelius Sisenna (okolo 119 př. n. l. – 67 př. n. l.) byl římský spisovatel, politik a historik.\n\nRoku 78 př. n. l. se stal praetorem, zemřel na Krétě jako Pompeiův legát ve válce proti pirátům.\n\n"}
{"id": "60867", "url": "https://cs.wikipedia.org/wiki?curid=60867", "title": "Karetní hra", "text": "Karetní hra\n\nKaretní hra je hra, která se hraje s hracími kartami. Můžeme je rozdělit na klasické a moderní.\nZa klasické jsou považovány hry hrané s tradičními karetními listy (např. francouzské, známé též jako žolíkové). Je pro ně charakteristické, že jeden stejný balíček umožňuje hrát velké množství různých her.\nOproti tomu moderní karetní hry představují jednu konkrétní hru a ve většině případů není možné hrát s jejich pomocí hry jiné (např. Bang!).\nJako karetní hra se také někdy označuje balíček hracích karet.\n\nMezi nejoblíbenější české karetní hry patří například: Prší, Mariáš, Žolíky, Autobus, Poker, Oko, Kent a Zelená Louka.\n\nDopátrat se přesného původu karetních her není vůbec jednoduché, spíš by se dalo říct, že je to úkol nesplnitelný. V historických pramenech se nám sice dochovalo značné množství zpráv, ale ty jsou až příliš kusé na to, abychom si mohli udělat jasnou představu o vzniku a pronikání karet do celého světa.\n\nV historických pramenech se objevila řada teorií o tom, kde karty vznikly a jak se šířily světem. Pečlivým studiem a porovnáváním dostupných informací se historikům podařilo část z nich vyvrátit a předložit nejpravděpodobnější teorii o tom, jak si karty podmanily celý svět.\n\nKarty jsou opředeny mnoha legendami. V některých pramenech je původ prvních karet připisován antickému filozofovi Chilonovi, který prý karetní hru považoval za prostředek zapomenutí chudiny na svou bídu. Na starých evropských kartách je často zobrazován bůh Merkur, jehož darem lidstvu prý karty jsou. Jiná legenda praví, že karetní hra vznikla z dlouhé chvíle při obléhání Tróje, motiv krásné Heleny se však na žádném karetním listu nedochoval. (Není bez zajímavosti, že podobná legenda se traduje i o vzniku hry Dáma, stejně jako hry v kostky.)\n\nVětšina teorií umísťuje původ karet do Číny, vyskytují se však i názory, že karty vznikly v Indii, Japonsku, Koreji nebo snad v Persii. Ovšem první podložená zmínka o hraní karet pochází z Číny. Jak praví kroniky, hrál na Nový rok l. p. 969 (podle čínského kalendáře) císař Mu-tsung dominové karty se svými ženami. Nejednalo se tedy o karty, jak je známe dnes, avšak nešlo ani o domino.\n\nKarty, které by se podobaly těm, které nám jsou dobře známé, se objevily až později. Písemné prameny uvádějí, že to bylo v roce 1120 a vznikly prý pro potěchu konkubín čínského císaře Séun-ho. Jednalo se o karty Kwan pai ze skupiny tzv. peněžních karet. Původně se pravděpodobně hrálo se skutečnými penězi, což dokládá i čínská encyklopedie z roku 1678, která dává rovnítko mezi karty a peníze Sung.\n\nTeorií o tom, jak se karty dostaly do Evropy, existuje několik, většinu z nich však dostupné informace vyvracejí.\n\nO původu karet se tak můžeme nejvíce dozvědět především z jejich názvu a podoby nejstarších dochovaných karet. V Itálii nesla ve 14. a 15. století karetní hra pojmenování naibi a ve Španělsku naypes. Slova pocházejí z arabštiny a hebrejštiny. Naibi je s největší pravděpodobností odvozeno z arabského laib, což v doslovném překladu znamená hračka nebo hra. Původ naibi však můžeme hledat v ještě bližším arabském slově nabi, což znamená prorok. Šlo by tedy o pojem věštění, ke kterému se karet také používalo a dodnes používá. V arabsko-hebrejské terminologii věšteckých výrazů jsou velmi příbuzná slova nabi, naba, nabas, naibes. V arabštině rovněž existuje velice příbuzný výraz naib, což v překladu znamená zástupce. V tom případě vysvětlení hledejme v tom, že vedle krále v roli svrška vystupuje naib - zástupce a naib thani - druhý zástupce. Z toho je patrné, jak velké byly arabské vlivy na vývoj evropské karetní hry.\n\nSamotný pojem karta bychom mohli odvodit od termínů ze středověkých slovníků jako chartae, cartae, nebo charticelae. Tyto pojmy se původně používaly jako název pro psací papír vyrobený z papyru a později se toto označení přeneslo na hrací karty.\n\nNejstarší dochovaná sada arabských karet pochází z 15. století a byla pravděpodobně vyrobena na území dnešního Egypta. Barvy arabských karet byly Darahim (mince), Tuman (poháry), Suyuf (meče) a Jawkan (hole na pólo). Porovnáním s barvami evropských karet zjistíme, že mají velice blízko k barvám italských karet a jen o něco méně ke kartám španělským.\n\nZa nejstarší zmínku o kartách v Evropě se považuje varování dominikánského řeholníka v Basileji před svody hříšné karetní hry z r. 1377. Nejstarší dochovanou evropskou sadou - mimochodem umělecky velmi zdařilou - je tzv. \"Stuttgartská karetní hra\", která vznikla v l. 1427-31 na objednávku vášnivého lovce, vévody württemberského. K masovému rozšíření karetních her v Evropě přispěl v první řadě vynález knihtisku, který výrazně snížil jejich cenu.\n\nV českých zemích dosáhly karty pravého rozmachu v době po husitské revoluci, kdy se lidé začínali navracet zpět ke světským zábavám. Na konci 15. století jsou tak hazardní hry jako karty a kostky vedle složitého šachu rozšířeny ve všech vrstvách obyvatelstva - od krále přes šlechtu až po městské či venkovské krčmy. Kněží se proti kartám ostře stavěli, a to jak katoličtí tak i utrakvističtí. V té době se hrály zpravidla jednoduché hry, jako flus, což byla obdoba dnešního oka či kvarteto, zvané strašák.\n\n\n\n"}
{"id": "60868", "url": "https://cs.wikipedia.org/wiki?curid=60868", "title": "Louis Althusser", "text": "Louis Althusser\n\nLouis Pierre Althusser (18. října 1918 Birmandreis u Alžíru, Alžírsko – 23. října 1990 Paříž) byl francouzský filozof. Platí za jednoho z nejvlivnějších evropských marxistických filozofů 60. a 70. let 20. století. Mimo jiné byl učitelem osobností jako Michel Foucault, Jacques Derrida a Nicos Poulantzas.\n\nPo studiu na prestižní École Normale Supérieure v Paříži se stal profesorem filozofie. Oproti v té době ve Francii převládajícím interpretacím Marxe, které se opíraly především o raného Marxe a jeho \"Ekonomicko-filosofické rukupisy z roku 1844\", zdůraznil, že Marxův filosofický význam spočívá především v jeho pozdním díle, zejména v \"Kapitálu\", který Althusser interpretuje prostřednictvím tzv. symptomálního čtení. Významná je Althusserova teorie ideologie a ideologických státních aparátů, na kterou řada teoretiků navazovala a dále ji rozvíjela (mezi jinými Slavoj Žižek, Judith Butlerová, Terry Eagleton, Waren Montag, Fredric Jameson aj.). Althusser byl členem Francouzské komunistické strany (PCF), nicméně jeho postoj k této straně byl po většinu jeho života velmi kritický. Předmětem Althusserovy kritiky bylo především nedostatečné vyrovnání se komunistických stran se stalinismem (navzdory přijetí kritiky \"kultu osobnosti\") a orientace komunistických stran na tzv. \"teoretického humanismu\", který (PCF) přijala jako svou oficiální doktrínu a který podle Althussera nevede k praktickému humanismu, ale spíše ideologicky maskuje mnohdy nehumanistické praktiky komunistických stran, orientuje tyto strany k liberalistické ideologii a vede je k reformismu v rámci ustaveného systému. Své teoretické postoje však v rámci komunistické strany neprosadil. Kritika francouzské komunistické strany později vyústila v jeho knize \"Co déle nesmí přetrvávat v komunistické straně.\" V rámci své teorie Althusser prosazoval (podobně jako tehdy vlivný strukturalistický přístup) tzv. \"teoretický antihumanismus\", tedy názor, že společenská analýza má vycházet primárně z analýzy společenské struktury, nikoli z kategorií jako je \"subjekt\", \"člověk\", \"vědomí\" apod. Tím se stavěl proti přístupu fenomenologickému, existencialistickému a marxistickým interpretacím vycházejícím z raného Marxe. Althusserův důraz na strukturu vedl k tomu, že býval označován jako \"strukturalistický marxista\", byť sám strukturalismus odmítal s tím, že jeho (tj. Althusserovo) pojetí struktury nevychází ze strukturalismu, ale z Marxe a ze Spinozy.\n\n"}
{"id": "60870", "url": "https://cs.wikipedia.org/wiki?curid=60870", "title": "Mariehamn", "text": "Mariehamn\n\nMariehamn (ze švédštiny; \"Maarianhamina\" finsky) je hlavní město Aland, autonomního území pod Finskou suverenitou. Mariehamn je sídlo vlády a parlamentu Aland. Má necelých 12 000 obyvatel, což je asi 40 % všech obyvatel Aland. Mluví se zde, podobně jako na celém Alandském souostroví, švédsky. Pro asi 91 % obyvatel je švédština mateřským jazykem.\n\nMěsto bylo založeno roku 1861 a pojmenováno po Marii Alexandrovně, manželce Alexandra II. Alandy a Mariehamn mají dlouho námořní tradici. V přístavu je zakotvena například loď Pommern, která slouží jako muzeum.\n\n\n"}
{"id": "60877", "url": "https://cs.wikipedia.org/wiki?curid=60877", "title": "Raketový letoun", "text": "Raketový letoun\n\nRaketový letoun (tj. letoun \"poháněný raketovým motorem\") je druh letounu s nosnou plochou (křídlem), tedy plošník, jehož hlavní nebo jedinou pohonnou jednotku tvoří raketový motor. V důsledku velké spotřeby pohonných látek je vcelku obvyklé, že větší část letu takového letounu probíhá bezmotorově, klouzavým letem v ovzduší.\nVzhledem k tomu, že pro lety v atmosféře jsou výhodnější proudové motory, které nepotřebují ke své činnosti dodávku okysličovadla z nádrží, protože v jeho roli používají atmosférický kyslík, nedoznaly raketové letouny většího rozšíření. Jejich výhodou je možnost dosahovat velmi vysokých rychlostí, při nichž již proudové motory ztrácejí účinnost. Nejčastěji se proto objevují jako experimentální letadla. V době druhé světové války byly nasazovány německým vojenským letectvem jako záchytné stíhače nebo Japonskem jako sebevražedné letouny (kamikaze). V období 40. až 70. let 20. století sloužily raketové letouny téměř výhradně jen jako experimentální stroje.\n\nKoncem 60. let začal v USA a SSSR vývoj kosmických raketoplánů, určených pro dopravu osob a nákladu ze Země na oběžnou dráhu. Z nich pouze americký kosmický raketoplán Space Shuttle se dostal do běžného provozu, během něhož však dva exempláře havarovaly a jejich posádky zahynuly. Sovětský kosmický raketoplán Buran uskutečnil pouze jediný zkušební bezpilotní let.\n\nPočátkem 21. století se začala rýsovat renesance raketových letounů, o nichž se nyní uvažuje jako o prostředku pro tzv. \"vesmírnou turistiku\". Jako první se objevil letoun SpaceShipOne, s nímž společnost Scaled Composites získala v roce 2004 cenu Ansari X Prize. Další podobné, avšak pokročilejší typy jsou v různém stádiu vývoje a jejich komerční nasazení je otázkou nejbližších let.\n\n\n"}
{"id": "60879", "url": "https://cs.wikipedia.org/wiki?curid=60879", "title": "Oceánská kůra", "text": "Oceánská kůra\n\nOceánská kůra je svrchní část litosféry, která se nachází většinou pod hladinou oceánů či moří. Oceánská kůra zabírá 70 % zemského povrchu, čímž se stává převládající složkou Země. Oproti kontinentální kůře má menší mocnost, která se v průměru pohybuje mezi 5–10 kilometry. Je ale hustší, což ji více „boří“ do plastické astenosféry. Její nejstarší části jsou sedimenty jurského stáří, což přímo souvisí s její neustálou obnovou na oceánských hřbetech, oproti kontinentální kůře se tak jedná o dynamickou složku.\n\nStarší kůra se pohybuje na subdukční rozhraní, kde je pohřbena a přetavena. Během subdukce často dochází k seškrabávání mořských sedimentů a vulkanitů z povrchu kůry a vzniku akrečního klínu.\n\nOceánská kůra je složená převážně z tholeiitických bazaltů. Její horninové složení se dá popsat jako 16 % SiO, 16 % AlO, 11 % Fe0 a FeO, 11 % CaO a 9 % MgO. Průzkumem pomocí vrtů, speciálních drapáků tažených za loděmi, se zjistilo, že oceánská kůra je tvořena v první fázi vrstvou sedimentů, které mohou dosahovat až kilometrových mocností. Druhým stupněm je sklovitá polštářová láva, která vzniká prudkým ochlazením vytékající lávy vodou a hrubších sedimentů a poslední stupeň je tvořen gabry a vrstvou bazaltických žil. Přechod oceánské kůry a zemského svrchního pláště odpovídá přechodu bazaltických hornin na peridotitové horniny, které jsou periodity, harzburgity a dunity, což se projevuje poklesem rychlosti šíření seismických vln.\n\nOceánská kůra se dělí na:\n"}
{"id": "60889", "url": "https://cs.wikipedia.org/wiki?curid=60889", "title": "Reiki", "text": "Reiki\n\nReiki \"(japonsky 霊気),\" je forma alternativní medicíny, vyvinutá zřejmě v roce 1922 japonským budhistou Mikao Usuim. Metoda předpokládá existenci vitální energie Reiki v těle zejména člověka, existenci příslušných energetických center čaker a drah \"(meridiánů)\", kterými může tato energie proudit. Pokud jsou čakry vyrovnané a v meridiánech proudí energie bez překážek, člověk je zdravý a vitální. Reiki předpokládá také existenci aury jako duchovního pole lidského těla, které s tímto energetickým prouděním souvisí. Obecně uznávané a spolehlivě dokumentované doklady pro existenci takovýchto jevů však chybí.\n\nMetoda vychází z východních filozofií. Za zemi původu Reiki se uvádí Japonsko a jako zakladatel/objevitel/popularizátor je uváděn Mikao Usui. Podle \"The Skeptic's Dictionary\" Usui po několika dnech půstu začal halucinovat a během toho mu byl zjeven „klíč k léčení“. Skutečný počátek Reiki vysledovat patrně nelze, a to z toho důvodu, že jsou zde podobnosti s ještě staršími metodami. Příznivci této metody někdy zastávají postoj, že Mikao Usui pouze znovuobjevil již dávno existující techniku, proto hovoří o metodě staré tisíce let. Doložit však lze pouze to, že reiki se jako samostatná metoda alternativní medicíny objevila s Mikao Usuim na počátku 20. století a na starší léčebné metody pouze nepřímo volně navazuje.\nRoku 1992 na 2. světovém kongresu alternativní medicíny v Karlových Varech metodu poprvé v ČR představila reiki mistryně E. Müllerová a nabídla vyučení dalších Mistrů.\n\nReiki v překladu znamená „božská energie“. Veškeré nemoci jsou údajně důsledkem narušení nebo zablokování proudění této energie. Tyto poruchy je dle reiki potřeba odstranit dodáním nové energie. Mistr tuto energii dokáže přijímat z vesmíru a následně pak ji předat pacientovi. Larry Arnold and Sandra Nevins, autoři knihy \"The Reiki Handbook\" (1992) tvrdí, že reiki lze použít k léčení poškození mozku, diabetu, rakoviny i pohlavních chorob, a že slouží jako panacea. Pokud však léčba není úspěšná, je to proto, že ji pacient nějakým způsobem odmítá.\n\nPůsobit Reiki může člověk, který prošel zasvěcením (= iniciací) svého energetického systému (aura, čakry, meridiány) k přijímání a dalšímu předávání duchovní energie. Zasvěcení posílí energetickou vibraci aury, energetických center (čaker) a vede ke zvětšení objemu energie daného studenta Reiki. Zasvěcování je čtyřstupňové. Dříve se vyučovala Reiki ve třech stupních, postupně se však třetí stupeň rozdělil na dva: III.A: mistr Reiki léčitel a III.B neboli IV.: mistr Reiki učitel.\n\nZasvěcený byl naladěn na zdroj léčivé energie reiki a dokáže tuto energii přijímat a předávat přikládáním rukou \"(není důležité kam se ruce přiloží, energie si najde sama místo, kde je potřeba léčit či posílit organismus příjemce)\". První stupeň Reiki je určen hlavně pro samoléčení, ale i pro léčení druhých doteky rukou. Zasvěcení do prvního stupně lze podstoupit během jednoho dne. Ale většina mistrů Reiki zasvěcení během jednoho dne nedoporučuje – bývá psychicky náročné, tudíž se zasvěcení většinou dělí na dva dny. Samotné zasvěcení se skládá ze čtyř postupů.\n\nZasvěcený zná část symbolů, jejichž používání modifikuje a umocňuje účinky Reiki. Zasvěcený 2. stupně dokáže nyní působit nejen bezprostředním dotykem dlaní, ale i na dálku.\n\nAdept Reiki má nyní daleko větší možnosti léčit.\n\nJe schopen a oprávněn zasvěcovat a vyučovat reiki všech stupňů včetně samotného mistrovského.\n\nTakto dělí dnes reiki naprostá většina škol a to kvůli tomu, že mnoho studentů Reiki se chtělo posunout dále, ale ještě nebyli připraveni, nebo ani nechtěli, zasvěcovat a vyučovat další studenty Reiki. Přelom nastal, když Reiki přecházela z fáze, kdy zasvěcoval pouze jeden mistr (jako za dob Mikao Usuiho, Chujiro Hajašiho a Hawayo Takaty) do fáze, kdy začali zasvěcovat i jiní mistři. Toto výrazně napomohlo k rozšíření a proslavení Reiki (stav na přelomu milénia a v následujících letech).\n\nMnoho učitelů dnes nabízí také další stupně a směry léčitelství. Reiki existuje v mnoha formách a směrech a prochází menším či větším vývojem. Na jednu stranu je to jistě pozitivní, ale na druhou stranu vzniká určitý chaos.\n\nKromě velmistrovských stupňů Reiki (5. – 14. stupeň) vznikly například také tyto další směry a systémy léčení: rainbow reiki, seichim reiki, karuna reiki, kundalini reiki a další.\n\nJe potřeba připomenout, že původní Reiki bylo jednotné a hlavním smyslem bylo rozvíjení duchovních principů jako jsou: svobodná vůle jedince, rozvoj osobnosti, hlubší porozumění smyslu života a především pomáhání potřebným. Postupné uvědomování si vlastní zodpovědnosti za svůj život by mělo vést praktikanta k hluboké jednotě s přírodou i lidmi.\n\nNeexistuje jediná centrální asociace učitelů Reiki, ale je jich několik. S rozšířením Reiki do dnešní podoby souvisí také fakt, že dnes existuje spousta mistrů, kteří Reiki učí.\n\nTeorie Reiki, čaker ani aury a jejich vibrací není kompatibilní s poznatky biologických a fyzikálních věd. Chybí obecně uznávané a spolehlivě dokumentované doklady pro existenci takovýchto jevů.\n\nPodle systematického přehledu M. S. Lee, M. H. Pittlera a E. Ernsta, publikovaného v roce 2008 v časopise \"The International Journal of Clinical Practice,\" jsou v dosud publikovaných klinických studiích zabývajících se Reiki významná metodologická pochybení. Ta vedou k nadhodnocování účinnosti takové léčby. Argumenty, že by byla účinnost Reiki, a to i jako pomocné terapie, ve srovnání s placebo efektem jakkoliv významná, pokládají tito autoři na základě analýzy dosud publikovaných výsledků za nedostatečné. I když je metoda Reiki pokládána za neškodnou a sama nedoporučuje zanedbávání klasické léčby, její nebezpečí spočívá podle autorů systematického přehledu v přeceňování Reiki samotnými pacienty s nenapravitelnými důsledky.\n\nPřípadný pozitivní účinek reiki je důsledkem sugesce, autosugesce, relaxace nebo placebo efektu.\n\n\n"}
{"id": "60890", "url": "https://cs.wikipedia.org/wiki?curid=60890", "title": "Natura 2000", "text": "Natura 2000\n\nNatura 2000 je soustava chráněných území, kterou společně vytvářejí členské státy Evropské unie. Je určena k ochraně nejvzácnějších a nejvíce ohrožených druhů živočichů, rostlin a nejvzácnějších přírodních stanovišť na území Evropské unie. Záměrem Natury 2000 je ochrana biologické rozmanitosti a jednotlivá území jsou navrhována podle přesně stanovených kritérií.\n\nAby tohoto úkolu bylo dosaženo co nejefektivněji, proběhlo (či mělo proběhnout) ve všech členských státech mapování přírodních biotopů. Členské státy EU mají povinnost vybrat na svém území nejhodnotnější lokality s výskytem významných živočišných a rostlinných druhů a přírodních stanovišť. Rozloha těchto lokalit by měla být taková, aby bylo zabezpečeno zachování příznivého stavu předmětu ochrany na území celého státu, tzn. ve stavu stejném nebo lepším než v okamžiku vyhlášení. Členský stát Evropské unie má povinnost zajistit odpovídající ochranu i druhům celoevropsky hodnotným, které jsou ale v daném státě hojně rozšířené a nemají v něm tudíž zajištěnou legislativní ochranu (v Česku např. čolek velký, datel černý).\n\nPod ochranu Natury 2000 spadá na území celé Evropské unie 253 nejohroženějších typů přírodních stanovišť, 200 druhů živočichů, 434 druhů rostlin a 181 druhů ptáků. V Česku se z toho vyskytuje 58 typů přírodních stanovišť, 55 druhů živočichů, 16 druhů rostlin a 65 druhů ptáků.\n\nSoustava Natura 2000 je vytvářena dvěma typy území:\n\nSoustava Natura 2000 je podložena ochranou podle dvou směrnic:\n\nOchranu území začleněného do soustavy Natura 2000 si určuje každý členský stát na svém území podle svých vlastních zákonů. Má však povinnost převést do svého právního řádu výše uvedené evropské směrnice. V Česku byly směrnice začleněny do zákona č. 114/1992 Sb. O ochraně přírody a krajiny.\n\nPři výběru území se klade důraz hlavně na kvalitu území než na jejich prostorové uspořádání a jejich vzájemné propojení (vzniká soustava, nikoliv síť). Jsou vybírána podle pravidel uvedených ve směrnici 92/43/EHS O ochraně přírodních stanovišť, volně žijících živočichů a planě rostoucích rostlin. Výběr území musí zahrnovat nejcennější území s výskytem nejpočetnějších populací chráněných druhů a nejzachovalejších přírodních stanovišť a musí být doložen aktuálními vědeckými poznatky.\nVytváření soustavy Natura 2000 není jakkoli omezeno už existujícími chráněnými oblastmi na území státu. Přesto často dochází k překrývání se stávajícími chráněnými územími.\n\nPři vzniku území Natura 2000 je odlišný postup pro ptačí oblasti a evropsky významné lokality:\n\nÚzemí je vyhlašováno pro konkrétní druhy a nebo přírodní stanoviště. Ochranná opatření jsou tedy přesně cílena na daný předmět ochrany a nemají jednotný ochranný režim (na rozdíl např. od dnešní NPR), liší se od sebe podle příslušných ochranných fenoménů.\n\nUž při vzniku soustavy Natura 2000 byla myšlenka, že není potřeba omezovat aktivity, které nemají negativní vliv na chráněný druh nebo stanoviště. Chráněná území soustavy Natura 2000 jsou často zakládána na územích, kde se běžně hospodaří. Pokud nemá dosavadní způsob hospodaření negativní vliv na předmět ochrany, může beze změny pokračovat na daném území stávající způsob hospodaření. Občas je však nutno upravit způsob hospodaření potřebám, pro které bylo území vyhlášeno.\n\nDojde-li k situaci, kdy druhy podléhající ochraně začnou působit hospodářské škody, ohrožovat letecký provoz, či bude-li potřeba regulovat jejich stavy z jiných závažných důvodů, jsou ve směrnicích uvedeny tzv. odchylky. Ty umožňují za přísně kontrolovaných podmínek ochranná opatření, aby bylo zabráněno vzniku škod. Odchylky mohou být místního, regionálního nebo celostátního rozsahu podle četnosti a rozsahu působení škod.\n\nV Česku za přípravu soustavy Natura 2000 odpovídá Ministerstvo životního prostředí České republiky. Na základě jeho pověření zodpovídá za \"naturové\" oblasti Agentura ochrany přírody a krajiny ČR.\n\nK říjnu 2012 je vyhlášeno v Česku 41 ptačích oblastí\n\nv Česku je navrženo mnoho lokalit, např. v rámci Olomouckého kraje je navrženo 67 lokalit.\n\nČeská vláda 5. října 2009 rozšířila síť evropsky významných lokalit Natura 2000 o 234 nových území, 25 lokalit bylo rozšířeno, u 175 vládní nařízení ustavilo menší změny a 21 lokalit ze seznamu vypadlo. Počet chráněných míst v Česku činí nyní kolem tisíce a jejich rozloha činí asi 10 % území státu. Podle ministerstva životního prostředí je budování Natury v Česku téměř uzavřeno.\n\n\n"}
{"id": "60892", "url": "https://cs.wikipedia.org/wiki?curid=60892", "title": "Rutherfordium", "text": "Rutherfordium\n\nRutherfordium (chemická značka Rf) je 12. transuranem, silně radioaktivní kovový prvek, připravovaný uměle v jaderném reaktoru nebo urychlovači částic.\n\nRutherfordium doposud nebylo izolováno v dostatečně velkém množství, aby bylo možno určit všechny jeho fyzikální konstanty. Při své poloze v periodické tabulce by svými vlastnostmi mělo připomínat hafnium.\n\nPrvní příprava prvku s atomovým číslem 104 byla ohlášena roku 1964 v laboratořích Ústavu jaderného výzkumu v Dubně v bývalém Sovětském svazu pomocí urychlovače částic. Byl přitom bombardován terč z plutonia urychlenými ionty neonu. Prvek byl poté pojmenován kurčatovium (chemický symbol Ku) na počest vedoucího sovětského jaderného výzkumu Igora V. Kurčatova.\n\nVědci kalifornské university v Berkeley se neúspěšně pokoušeli opakovat výše uvedený experiment. Zato však uspěli v roce 1969, když za pomoci lineárního urychlovače částic bombardovali terče z izotopů kalifornia jádry uhlíku C.\n\nZískali nový prvek, který byl pojmenován rutherfordium na počest jaderného fyzika Ernesta Rutherforda. Uvedený název byl definitivně schválen na zasedání IUPAC v roce 1997.\n\nDnes je známo celkem 19 izotopů rutherfordia:\n\n\n"}
{"id": "60893", "url": "https://cs.wikipedia.org/wiki?curid=60893", "title": "Ludvík Vilém I. Bádenský", "text": "Ludvík Vilém I. Bádenský\n\nLudvík Vilém I. Bádenský, známý jako \"Turecký Ludvík\", \"Štít říše\" či \"Rudý král\" (8. dubna 1655, Paříž – 4. ledna 1707, Rastatt) byl markrabě bádensko-bádenský a velitel říšských císařských vojsk, který se vyznamenal ve válkách s Turky. Ve své době byl počítán za jednoho z největších turkobijců, posléze jej zastínil jeho bratranec Evžen Savojský.\n\nV roce 1688 dobyl Bělehrad, o rok později se stal vrchním velitelem císařské armády v Uhersku a dosáhl zde několika velkých vítězství, mimo jiné v bitvě u Slankamene (16. srpen 1691). Zúčastnil se dále bojů na Rýně ve válkách proti Francii (devítiletá válka 1688–1697 a války o španělské dědictví 1701–1714). V roce 1702 dobyl Landau, ale krátce poté se střetl s vojsky maršála Villarse v bitvě u Friedlingenu, která se hodnotí buďto jako nerozhodná, nebo jako nevýrazné francouzské vítězství.\n"}
{"id": "60896", "url": "https://cs.wikipedia.org/wiki?curid=60896", "title": "Toponymum", "text": "Toponymum\n\nToponymum (místní jméno, v kontextu Země zeměpisné vlastní jméno, geografické jméno) je vlastní jméno neživého přírodního objektu a jevu (hora, řeka apod.) nebo člověkem vytvořeného objektu a jevu (sídlo, přehrada apod.), který je na povrchu Země nebo jiného kosmického tělesa fixován; pro objekty a jevy na Zemi je to geonymum, pro objekty mimo Zemi je to kosmonymum a pro objekty na Měsíci je to selenonymum. Laicky řečeno jde o \" název místa\", \"jméno místa\" je vlastní jméno zeměpisné, název neživého objektu fixovaného v krajině, který je kartograficky zakreslitelný do mapy, vedený v rámci geografického informačního systému, např. název světadílu, státu, pohoří, řeky, lidského sídla (sídliště) atd. Toponymy se vedle geografie zabývá jazykovědný obor toponomastika. \n\n\nTermín místní jméno se používá také pro příjmení odvozená od místa původu nebo bydliště. Tato místní jména nejsou toponymy, ale antroponymy. Například \"Čech\", \"Kozohorský\", \"Němec\", \"Meitner\", \"Prostějovský\", \"Prager\", \"Pražák\" atd. \n\nZ názvů míst jsou odvozeny také některé šlechtické tituly, například von, van den atd., ve spojení s názvem šlechtického sídla.\n\n\n"}
{"id": "60898", "url": "https://cs.wikipedia.org/wiki?curid=60898", "title": "Pomístní jméno", "text": "Pomístní jméno\n\nVlastní jméno pomístní, anoikonymum, dříve též mikrotoponymum, místní vlastní jméno nesídlištní.\nAnoikonymy rozumíme všechna vlastní jména neživých přírodních objektů na planetě Zemi (např. pohoří) a všech člověkem vytvořených objektů na planetě Zemi, které nejsou určené k obývání (např. dálnice).\n\nMezi pomístní jména patří například hydronyma (jména vodních toků, ploch a děl), oronyma (jména horopisná – pohoří, kopce, údolí, sedla, nížiny atd.), pozemková jména (agronyma – jména polí, luk a lesů – mezi nejčastější patří jména polních tratí), hodonyma (jména cest) a urbanonyma (názvy ulic, veřejných prostranství a nesídelních staveb v zastavěných sídelních územích), jména jednotlivých přírodních útvarů (skála, strom), nesídelních staveb v krajině (altány, gloriety, kaple), atd.\n\nTermín \"pomístní jméno\" zavedl v roce 1860 historik Hermenegild Jireček.\n\n\n"}
{"id": "60902", "url": "https://cs.wikipedia.org/wiki?curid=60902", "title": "Zhlaví", "text": "Zhlaví\n\nZhlaví je část dopravny s kolejovým rozvětvením, ve které se traťová kolej rozvětvuje do dalších dopravních (případně manipulačních a účelových) kolejí. Odbočky mají zpravidla jen jedno zhlaví, menší železniční stanice dvě, větší stanice s více obvody mají více zhlaví.\n\nObvod zhlaví začíná první krajní výhybkou a končí buď poslední výhybkou téhož zhlaví, nebo posledním námezníkem téhož zhlaví.\nProstoru mezi vjezdovým návěstidlem a první výhybkou (začátkem zhlaví) se říká záhlaví.\n\nU dopraven s více než jedním zhlavím se v případě potřeby rozlišit jednotlivá zhlaví používají následující označení:\n\n\n"}
{"id": "60904", "url": "https://cs.wikipedia.org/wiki?curid=60904", "title": "Karel Baxa", "text": "Karel Baxa\n\nKarel Baxa (24. června 1862 Sedlčany – 5. ledna 1938 Praha) byl český politik, právník, první předseda československého ústavního soudu a dlouholetý starosta (pak primátor) Prahy. Byl známý pro své antisemitské názory (zastupoval mj. rodinu Hrůzovu v procesech s Leopoldem Hilsnerem). Karel Baxa byl synovec Karla Havlíčka Borovského.\n\nNarodil se v Sedlčanech Janu Baxovi, řediteli školy v Sedlčanech a Františce Pujmanové, dceři kupce a hostinského v Humpolci. Bratr jeho matky, Jan Pujman (?–1878), byl manželem Johany Nepomuceny Havlíčkové (1832–1913), mladší sestry Karla Havlíčka Borovského. Po ukončení akademického gymnázia v roce 1881 začal studia na Právnické fakultě Univerzity Karlovy v Praze. Promován byl v roce 1887. Poté působil jako soudní úředník (auskultant) v Táboře, Chebu a Přimdě. Od roku 1891 byl advokátem v Praze, od roku 1896 ve vlastní advokátní kanceláři. Jako obhájce se účastnil mnoha procesů vedených proti redaktorům českého tisku, např. procesu s Omladinou v roce 1894. Od roku 1892 vydával radikální týdeník \"Radikální listy\".\n\nKarel Baxa byl také činný v politice, v letech 1895–1913 byl poslancem Českého zemského sněmu za městskou skupinu Kolín.\n\nOd roku 1903 byl rovněž poslancem Říšské rady (celostátní parlament) za městskou kurii, obvod Praha-Staré Město. Nastoupil sem 26. března 1903 místo Quida Bělského. Mandát obhájil ve volbách roku 1907, konaných již podle rovného volebního práva, bez kurií, kdy byl zvolen za okrsek Čechy 001. Opětovně získal za tentýž obvod poslanecké křeslo ve volbách roku 1911. V Říšské radě setrval až do konce monarchie.\n\nV květnu 1906 se uvádí jako jeden z šesti členů poslaneckého klubu Česká národně sociální jednota (\"National-sozial-böhmische Vereinigung\") na Říšské radě. Po volbách roku 1907 usedl do poslaneckého klubu Sjednocení českých národně sociálních, radikálně pokrokokových a státoprávních poslanců. Po volbách roku 1911 byl členem parlamentního Českého národně sociálního klubu.\n\nNejprve se řadil k mladočechům, do jejichž výboru usedl roku 1892. Již v zemských volbách v Čechách v roce 1895 ale kandidoval jako radikální nezávislý kandidát proti oficiálnímu mladočeskému kandidátovi Kalašovi. Uspěl a na zemském sněmu pak koncem 19. století působil coby nezařazený poslanec. V roce 1898 na sněmu, v rámci příprav sněmovní adresy k 50. výročí panování Františka Josefa I. navrhl ostře formulovaný text projevu, ve kterém by byly připomenuty státoprávní aspirace českého národa. Jako osamocený radikál ale svou verzi neprosadil. V této době vyostřené česko-německé konfrontace v Čechách se profiloval jako nacionalista a odpůrce kompromisní politiky praktikované mladočechy, jejichž kroky označil za horší než staročeskou politiku v předpunktační době.\n\nTeprve v únoru 1899 ovšem Baxa spolu s Aloisem Rašínem a několika dalšími politiky ustavil samostatnou Stranu státoprávně radikální (do té doby šlo spíše o radikální křídlo mladočechů, bez organizačního ukotvení). Popudem k utvoření nezávislé politické formace byla deziluze mladých českých nacionalistů z umírněné politiky mladočeské strany, jejíž předák Josef Kaizl tehdy dokonce nastoupil do vídeňské vlády na významný post ministra financí. Strana se definovala jako nacionalistická, protisocialistická a jak její název naznačoval, byla jednoznačným stoupencem českého státoprávního programu, tedy respektování českého státu jako historické entity, odlišné od Rakouska.\n\nRoku 1899 byl zástupcem rodiny zavražděné v procesu s židovským mladíkem Hilsnerem, antisemitské události s tím spjaté se proto označují jako „hilsneriáda“. Proti obvinění z rituální vraždy se tehdy postavil profesor Tomáš Masaryk.\n\nBaxa byl předsedou státoprávně radikální strany až do roku 1908, kdy ji opustil i s částí členské základy, spojil se s Radikálně pokrokovou stranou, čímž vznikla Státoprávní pokroková strana. V roce 1911 ji však také opustil a přešel do České strany národně sociální, v níž zůstal až do konce svého života.\n\nJeho manželka Amelia Jurković (1882–1976) byla dcerou starosty v Opatiji (dnes Chorvatsko). Oddáni byli v Opatiji 8. října 1905. Podle úředních záznamů bylo manželství do roku 1913 bezdětné. Manžel jeho jediné dcery JUDr. Evy Baxové-Raisové byl pozdější ministr spravedlnosti JUDr. Štefan Rais.\n\nPo vzniku samostatného Československa byl 15. června 1919 zvolen starostou Prahy. 1. ledna 1922 se pak stal prvním primátorem tehdy vytvořené Velké Prahy. Znovuzvolen byl ještě třikrát, rezignoval až 5. dubna 1937 pro vysoký věk.\n\nV době takzvané „insigniády“ stál jako pražský primátor na straně českých studentů, kteří se domáhali realizace zákona č. 135/1920 Sb., o poměru pražských univerzit, který stanovil, že česká univerzita v Praze je pokračováním staré Karlovy univerzity, a proto také Karolinum, univerzitní archiv, insignie, knihy a jiné památky této univerzity jsou vlastnictvím české Karlovy univerzity a mají jí být Německou pražskou univerzitou vráceny.\n\nOd roku 1921 byl také prvním předsedou československého ústavního soudu a členem různých dalších spolků a institucí (například předsedou správní rady České banky či předsedou Českého ski klubu).\n\n29. prosince 1937 jel Baxa autem po tehdejším Masarykově nábřeží od Karlových lázní k Národnímu divadlu. U tramvajové zastávky mu nečekaně vstoupil do cesty sedmnáctiletý učeň. Řidič prudce zabrzdil, přičemž se Baxa zranil na hlavě a na ruce. Před Silvestrem se ještě s přáteli účastnil otvírání podniku v bývalém klášteře u sv. Havla, na Nový rok ho však ranila mrtvice a při dalším záchvatu v noci na 5. ledna 1938 zemřel. Vyšetřování neprokázalo spojitost mezi nehodou v autě a Baxovým úmrtím; neopatrný mladík byl proto v březnu 1938 odsouzen pouze za zavinění lehkého zranění k podmíněnému trestu.\n\nUrna s popelem zemřelého je uložena v malé síni strašnického krematoria, o jehož výstavbu se Karel Baxa výrazně zasloužil.\n\n\n"}
{"id": "60915", "url": "https://cs.wikipedia.org/wiki?curid=60915", "title": "Révovité", "text": "Révovité\n\nRévovité (\"Vitaceae\") je jediná čeleď řádu révotvaré (\"Vitales\") vyšších dvouděložných rostlin. Jsou to liány s úponky nebo řidčeji byliny či dřeviny bez úponků. Květy jsou nenápadné, drobné, opylované hmyzem. Plodem je bobule. Čeleď zahrnuje přes 700 druhů v 15 rodech a je rozšířena téměř po celém světě. V Evropě má jediného zástupce, kterým je réva vinná. Tento druh má rovněž největší hospodářský význam. Některé druhy loubince, révovníku a révy jsou v České republice pěstovány jako okrasné liány. Žumeny a tetrastigma jsou pěstovány jako pokojové rostliny.\n\nZástupci čeledi révovité jsou úponkaté liány, méně často byliny, keře či stromy bez úponků. Stonky mají často ztlustlé nody. Listy jsou střídavé, jednoduché nebo dlanitě či zpeřeně složené, s opadavými palisty a dlanitou nebo zpeřenou žilnatinou. Úponky jsou nevětvené nebo větvené až do druhého řádu, vyrůstají proti listům a vznikly přeměnou květenství. U některých zástupců (loubinec) jsou ukončeny přísavnými terčíky. Rostliny jsou jednodomé, dvoudomé nebo mnohomanželné. Květenství jsou hroznovitá nebo vrcholičnatá, buď vrcholová anebo vyrůstají naproti bázi řapíku listu. Květy jsou drobné, jednopohlavné nebo oboupohlavné. Kalich je srostlý ze 4 až 6 lístků, někdy je redukovaný jen na drobně zubatý lem. Koruna je tvořena 4 až 6 volnými nebo při vrcholu spojenými (réva) korunními lístky. Tyčinek je 4 až 6 a jsou umístěné proti korunním lístkům. Semeník je synkarpní, svrchní, srostlý ze 2 plodolistů obsahujících po 2 vajíčkách. Mezi kruhem tyčinek a pestíky je obvykle nektáriový terč. Plodem je bobule s 1 až 4 semeny. Semena mají drobné embryo a laločnatý endosperm.\n\nČeleď révovité zahrnuje asi 700 až 900 druhů v 15 rodech. Největší rody jsou žumen (\"Cissus\", asi 320 druhů), cyfostema (\"Cyphostemma\", 250), \"Ampelocissus\" (96), tetrastigma (\"Tetrastigma\", 70), \"Cayratia\" (67) a réva (\"Vitis\", 60 druhů). Největší počet druhů se vyskytuje v tropech Starého i Nového světa, Austrálii a subtropické Severní Americe.\nČeleď je téměř kosmopolitně rozšířena, největší druhové bohatství je v tropech a subtropech. V České republice roste jediný zástupce, réva vinná lesní (\"Vitis vinifera\" subsp. \"sylvestris\"). Réva vinná je rovněž jediným evropským zástupcem.\n\nNenápadné květy tvořící nektar jsou opylovány různými druhy hmyzu. Semena jsou šířena ptáky, savci i rybami.\n\nCronquist řadil révovité do řádu řešetlákotvaré (\"Rhamnales\") podtřídy \"Rosidae\" spolu s čeleděmi řešetlákovité (\"Rhamnaceae\") a \"Leeaceae\".\nV systému APG byla čeleď révovité zprvu vedena jako nezařazená do řádu v rámci větve dvouděložných označované jako Rosids a byl do ní vřazen rod \"Leea\", do té doby často řazený do samostatné čeledi. V aktualizované verzi APG III z roku je zařazena do samostatného řádu révotvaré (\"Vitales\") stojícího jako sesterská větev skupiny Rosids. Čeleď révovité je členěna na dvě podčeledi: \"Leeoideae\" (rod \"Leea\") a \"Vitoideae\" (ostatní rody).\n\n\nMimo obecně známé révy vinné (\"Vitis vinifera\") poskytují jedlé hrozny i některé jiné druhy révy, např. \"Vitis rotundifolia\" a \"Vitis labrusca\". Jedlé plody mají i různé tropické druhy rodu \"Ampelocissus\" a některé žumeny. Některé druhy mají medicínský význam.\nLoubince (\"Parthenocissus\") jsou v České republice často pěstovány jako okrasné liány. Řidčeji se pěstují i některé druhy révy (\"Vitis\") a révovníku (\"Ampelopsis\").\n\nLiány z rodu žumen (\"Cissus\") a tetrastigma (\"Tetrastigma\") jsou pěstovány jako pokojové rostliny. Ve specializovaných sbírkách sukulentů se pěstují cyfostemy (\"Cyphostemma\").\n\n\"Acareosperma\", \"Ampelocissus\" (včetně \"Nothocissus\"), \"Ampelopsis\", \"Causonis\", \"Cayratia\", \"Cissus\", \"Clematicissus\", \"Cyphostemma\", \"Leea\", \"Nekemias\", \"Parthenocissus\", \"Pterisanthes\", \"Rhoicissus\", \"Tetrastigma\", \"Vitis\", \"Yua\"\n\n\n"}
{"id": "60918", "url": "https://cs.wikipedia.org/wiki?curid=60918", "title": "Prusice", "text": "Prusice\n\nObec Prusice leží v okrese Praha-východ. Rozkládá se asi osmnáct kilometrů východně od města Říčany. V obci je evidováno 44 domů a obyvatel, PSČ obce je 281 63.\n\nVes je v dochovaných materiálech poprvé zmiňována v roce 1228. Název obce se v průběhu času měnil, v listinách se tak objevují tvary jako Prušce, Prušec nebo i Krušce. Ve 14. století ves náležela ke královské kapli Všech Svatých. Roku 1420 se dostala do držení světských pánů, na konci 15. století ji do svého majetku získal rod Sabelických ze Soutic, který ji držel ještě roku 1541. Později Prusice připadly ke Kostelci. Z urbáře panství Kostelec nad Černými lesy se pak dovídáme, že k roku 1677 bylo ve vsi celkem 6 osedlých, a to 4 hospodáři a 2 chalupníci. Prusice tehdy náležely pod právo rychtáře Svrabova, přifařené byly ke vsi Konojedy. Podle záznamů stával v Prusicích v této době na potoce v č. p. 9 primitivní vodní mlýn.\n\nBěhem napoleonských válek bylo u vsi pochováno několik vojáků, poblíž tohoto místa stojí památný křížek. V druhé polovině 19. století Prusice nebyly samostatné, až do roku 1880 spadaly pod obec Nučice. Zdejší děti docházely do školy do Konojed, tato škola však byla pouze dvoutřídní a na množství žáků, kteří sem docházeli i z dalších vsí, příliš malá. Občané Prusic proto po osamostatnění obce požádali úřady, aby své děti mohli posílat do školy v Kostelci nad Černými Lesy. V 19. století obyvatelům obce život komplikoval špatný stav zdejších cest, některé záznamy hovoří přímo o nesjízdných cestách. Problém byl vyřešen v roce 1901, kdy byla v Prusicích konečně postavena silnice. V roce 1911 byl v obci založen hasičský sbor, pro jeho činnost byla zakoupena ruční stříkačka. Hasiči byli pro obec skutečně přínosem, protože ves poměrně často postihovaly požáry. V této době zde účinkovalo ochotnické divadlo.\n\nRok 1914 přinesl počátek první světové války. Zpočátku se sice věřilo, že konflikt bude krátký, brzy se však ukázalo, že lid čeká dlouhé období strádání. Potraviny a další zboží byly vydávány pouze na lístky. Lidé odváděli naturálie a různé produkty pro potřeby armády. Muži odcházeli na frontu a ženy s dětmi pak musely zastat jejich práci. Situace lidí se s každým měsícem horšila, všude byla bída, lidé poznali i hlad. K tomu z fronty začala přicházet smuteční oznámení. Celkem se z války domů nevrátilo 9 prusických mužů. Těm byl pod zvoničkou postaven památník.\n\nPo válce byla v Prusicích v č. p. 10 otevřena obecní knihovna. Rok 1926 přinesl velké deště. Zdejší potok, který tehdy ještě nebyl regulován, se rozvodnil. Povodeň pak v obci poškodila řadu domů. K roku 1939 Prusice čítaly 37 popisných čísel, žilo tu na 176 občanů české národnosti. Podle kronikáře zde tehdy ani nikdy předtím nežil žádný cizinec. V domě č. p. 13 je uváděna hospoda s obchodem. Při sboru hasičů vyvíjel činnost ochotnický kroužek, který byl vybaven novým jevištěm. Obec žila také sportovním životem – rozšířený tu byl především fotbal.\n\nRozvoj hospodářského a kulturního života obce ukončil příchod německých vojsk a s ním počátek druhé světové války v roce 1939. Období nacistické okupace bylo pro český lid velice těžké. Životní potřeby byly k sehnání pouze na lístky. Okupanti si brali vše, co potřebovali pro svou armádu, a lidem nechávali jenom holé minimum, nejednou tak lidé trpěli hladem. Mnoho lidí bylo odváděno do Říše na nucené práce, mezi nimi také několik obyvatel Prusic. Obec však může být na své občany hrdá, protože přes všechna příkoří a těžkosti, jimiž prošli, se zde během války nenašel jediný zrádce nebo udavač, naopak, jak píše kronikář: „… utrpení ještě více sblížilo náš lid. Jeden druhému pomáhal jak mohl…“. Prusice byly osvobozeny až 13. května 1945 Rudou armádou, která se zde na 14 dní ubytovala. Tvořilo ji na 700 mužů s vojenskou technikou.\n\nŽelezniční trať ani stanice na území obce není. Nejbližší železniční stanicí je Kouřim ve vzdálenosti 9 km ležící na trati 012 z Peček do Kouřimi.\n\nObcí prochází silnice III. třídy. Ve vzdálenosti 2 km vede silnice I/2 Praha - Kutná Hora. Z obce je vzdálenost 1 km na silnici II/108 Český Brod - Kostelec nad Černými lesy - Stříbrná Skalice. V obci měly zastávku v pracovních dnech března 2011 příměstské autobusové linky Praha,Háje - Horní Kruty,Újezdec \"(15 spojů tam i zpět)\" a Kostelec n.Č.l. - Oplany - Stříbrná Skalice \"(4 spoje tam, 3 spoje zpět)\" \n\nV chronologickém přehledu je uvedena územně administrativní příslušnost obce v roce, kdy ke změně došlo:\n\n"}
{"id": "60921", "url": "https://cs.wikipedia.org/wiki?curid=60921", "title": "Exosféra", "text": "Exosféra\n\nExosféra je pátou a poslední stálou vrstvou Země. Jedná se o okrajovou vrstvu pozemské atmosféry. Za horní hranici exosféry je většinou vědců považována hranice 10 000 kilometrů nad zemským povrchem. V této oblasti se nacházejí převážně volné atomy vodíku a helia, na které již nepůsobí takovou silou gravitace, což má za následek, že částice mohou uniknout do okolního volného prostoru a vymanit se z gravitačního sevření planety.\n\nZemě tak za sebou táhne závoj unikajících vodíkových částic, čímž se tak ochuzuje o tento prvek.\n\nExosféra navazuje na čtvrtou vrstvu – termosféru. Obecně se považuje konec exosféry tam, kde poklesne výskyt částic na 1/10 průměrné hodnoty v troposféře nebo tam, kde vzduchové částice ještě rotují se Zemí.\n"}
{"id": "60923", "url": "https://cs.wikipedia.org/wiki?curid=60923", "title": "Astenosféra", "text": "Astenosféra\n\nAstenosféra je plastický obal Země, který umožňuje pohyb litosférických desek. Bez existence astenosféry by se desky nemohly pohybovat, a tak by nebyla možná obnova zemské kůry. Název pochází z řeckého slova \"asthenos\" – slabý, či bez síly. Někdy se tedy hovoří o oslabené vrstvě Země.\n\nAstenosféra se nachází ve svrchním plášti pod litosférou mezi 80. a 220. kilometrem (jiné zdroje uvádí 100 až 200 kilometrů). Na základě vyhodnocení šíření P-vln a S-vln bylo zjištěno, že se nejspíše bude jednat o částečně natavené horniny. Vrstva má tendenci výrazně snižovat rychlosti seismických vln. Má o trochu větší hustotu než litosférické desky, hustota je odhadována na 3,6 g.cm. Oproti litosféře má ale sníženou viskozitu. Teplota astenosféry je odhadována na 1400 °C.\n\nAstenosféra je udržována v polotekutém stavu vlivem rostoucího tlaku a teploty, která umožňuje existenci roztavených hornin (magmatu), po kterých kloužou litosférické desky rychlostí několika cm/rok.\n\nAstenosféra podléhá deformacím, které způsobuje litosférické zatížení nadložních vrstev. Následkem toho je jiná pozice astenosféry pod oceány, kde je kůra slabá (pouze několik kilometrů), a pod horskými masívy, kde je astenosféra ponořena mnohem hlouběji pod zemský povrch.\n\nPodle geologa Barella je astenosféra tvořena peridotitovými eklogity. Její existence byla předpovězena roku 1926, ale definitivně potvrzena na základě vyhodnocení Velkého chilského zemětřesení 22. května 1960.\n"}
{"id": "60925", "url": "https://cs.wikipedia.org/wiki?curid=60925", "title": "Kontinentální kůra", "text": "Kontinentální kůra\n\nKontinentální kůra je částí zemské kůry, která je vyvinuta pod pevninami, její spodní hranicí je Conradova diskontinuita. Tato je však obtížně sledovatelná, neboť není souvisle vyvinutá a mívá i charakter pozvolného přechodu. Z fyzikálního hlediska je oblastí, ve které se podélné seizmické vlny šíří rychlostí nižší než 6,2 km/s. Podle metamorfního modelu zemské kůry patří ke k.k. též bazaltová nebo gabrová vrstva společně s metamorfity granulitové facie (s rychlostí šíření vln mezi 6,5–7,2 km/s). Při tomto pojetí je pak spodní hranicí Mohorovičičova diskontinuita. Kontinentální kůra má oproti oceánské kůře výrazně větší mocnost – průměrně 35 km, ale extrémy dosahují hodnot až 90 km. \n\nHustota kontinentální kůry je menší než v případě kůry oceánské a pohybuje se okolo 2,8 g.cm, což je nejspíše jedním z důvodů, proč vystupuje kontinentální kůra nad oceánskou kůru. Z celkové rozlohy Země zabírají kontinenty jen asi 29%, ale s oblastmi kontinentální kůry zatopené vodou v šelfových oblastech a kontinentálními svahy, tvoří celkem 41% zemského povrchu. \n\nDominantně je tvořena kontinentální kůra vápenato-alkalickou řadou, která se projevuje v podobě dacitů a dioritů. Průměrná nadmořská výška kontinentálních oblastí je 870 m n. m., ale vlivem denudace a eroze dochází k postupnému zarovnávání a snižování nadmořské výšky. Oproti tomu působí srážky litosférických desek, které formují pohoří či pásemná pohoří.\n\nKontinentální kůra mohla vznikat už před 4 miliardami let.\n\nVertikálně se kontinentální kůra dělí na:\n\nHorizontálně se na kontinentálních deskách dají vyčlenit tyto oblasti:\n\nSložení kontinentální kůry je přibližně \"58% SiO, 16% AlO, 8% FeO, 7% CaO, 5% MgO, 3% NaO, 1,5% KO\" (hmotnostní procento).\n\nNejasnosti ohledně prvotního vzniku kontinentální kůry panují do dneška a mnohé nejasnosti a spory jsou stále živé.\n\n"}
{"id": "60929", "url": "https://cs.wikipedia.org/wiki?curid=60929", "title": "Srdce (rozcestník)", "text": "Srdce (rozcestník)\n\nSrdce může označovat:\n\n\n"}
{"id": "60931", "url": "https://cs.wikipedia.org/wiki?curid=60931", "title": "Jan Novák", "text": "Jan Novák\n\nJméno a příjmení Jan Novák nebo Ján Novák má více známých nositelů:\n\n\n\n"}
{"id": "60933", "url": "https://cs.wikipedia.org/wiki?curid=60933", "title": "Srdce (symbol)", "text": "Srdce (symbol)\n\nSrdce je v mnohých kulturách rozšířený symbol, který může označovat lásku, odvahu, statečnost, bojovnost a sebeobětování. V romanticko-sentimentálním smyslu je srdce chápáno jako „sídlo citu“.\n\nJeden z výkladů ♥ je, že představuje stylizované fíkové listy. Ty se v 2. tisíciletí př. n. l., později společně s listy břečťanu objevují jako dekorace na vázách a mínojských freskách. V 8. století př. n. l. dekorují korintští malíři vázy figurálními zobrazeními společně s břečťanovými listy a vinnými hrozny v podobě srdce. Břečťan v řecké, římské a raně křesťanské kultuře symbolizoval věčnou lásku.\n\nV rytířské literatuře 12. a 13. století se objevují listy břečťanu v milostných scénách, často zmalované do ruda; červená sama je přitom symbolem lásky. Dnes známý symbol rudého srdce se rozšířil po Evropě, k tomuto rozšíření napomohla také úcta k Nejsvětějšímu Srdci Ježíšovu, které je samo symbolem boží lásky k člověku, v katolické církvi. Symbol srdce se dostal do heraldiky a ke konci 15. století se symbol srdce objevil také na kartách.\n\nSymbol ♥ se ujal jako metafora lidského srdce teprve mezi 13. a 16. stoletím. Dříve se k témuž užívalo piniových šišek či pyramidy.\n\nJako emotikon se používá <3. V Unicode existuje několik symbolů srdce:\n\n"}
{"id": "60939", "url": "https://cs.wikipedia.org/wiki?curid=60939", "title": "Námezník", "text": "Námezník\n\nNámezník (lidově \"hranice\") je nepřenosné, neproměnné návěstidlo, které se umisťuje mezi dvě sbíhající se koleje. Upozorňuje na nejzazší vzdálenost, ve které mohou vozidla stát, aby nedošlo k ohrožení jízdy vozidel po sousední koleji.\nNa železnici v Česku se jako námezník užívá bílý vodorovný trámec se dvěma černými pruhy, na svých koncích zkosený. Bezpečná vzdálenost dvou kolejí je u normálního rozchodu stanovena jejich vzájemnou osovou vzdáleností 3 750 mm.\n\nV Rakousku je námezník podobný, ale černé pruhy jsou až na konci trámce. V Německu a Polsku se jako námezník používá kolík s červenobílým vzorem na hlavě. \n\nNa tramvajových drahách v Česku se jako námezník používá bílý trámec nebo bílá čára. \n\n"}
{"id": "60942", "url": "https://cs.wikipedia.org/wiki?curid=60942", "title": "Modřín", "text": "Modřín\n\nModřín (\"Larix\") je rod dřevin z čeledi borovicovité. Zahrnuje 10–14 druhů, které jsou rozšířeny převážně v mírném a boreálním podnebném pásu severní polokoule. V České republice je v Jeseníkách původní modřín opadavý (\"Larix decidua\"), pěstuje se i modřín japonský (\"Larix kaempferi\"). Starší český název modřínu je břem nebo verpán.\n\nJde o dlouhověké, jednodomé, poměrně rychle rostoucí, 15–50 metrů vysoké jehličnaté stromy s rovným průběžným kmenem a rovnovážně odstálými nebo převislými větvemi v nepravidelných přeslenech. Větve jsou dvojího typuː prodlužovací (auxiblasty) a zkrácené (brachyblasty), nesoucí jehlice a šišky. Silná borka je ve stáří hluboce rozpukaná, červenohnědé barvy. Zprvu kůlovitě rostoucí kořen se brzy rozvětvuje na silné postranní kořeny, které modříny dobře ukotvují v půdě. Jako převážná většina jiných dřevin využívají mykorhizu (ektomykorhiza).\n\nMěkké a tenké jehlice vyrůstající na čerstvých letorostech jednotlivě, na dvouletých a starších větvích po svazečcích z brachyblastů. Jehlice jsou ploché, u většiny druhů svěže světle zelené, na rubu či oboustranně kýlnaté a mají dva článkované pryskyřičné kanálky. Na podzim se barví zlatožlutě a opadávají.\n\nŠištice se vytváří z pupenů na konci brachyblastů. Samčí jsou převislé, žluté, samičí vzpřímené, růžové či červené, vzácně i zelené nebo bílé. Dozrávají obvykle téhož roku v okrouhlé, vejčité nebo kuželovitě růžicovité nerozpadavé šišky, které na stromě vytrvávají několik let.\n\nModříny jsou silně světlomilné stromy pionýrského charakteru (tj. osidlují dosud volná nezalesněná místa). V zapojeném porostu se v konkurenci ostatních dřevin kvůli svým vysokým nárokům na světlo neprosazují, nezmlazují se a z porostů časem mizí. Jsou velmi tolerantní k nízkým teplotám; v Asii a Severní Americe tvoří arktickou hranici lesa (modřín dahurský je považován za nejseverněji rostoucí strom vůbec, na poloostrově Tajmyr na Sibiři zasahuje až za 72. rovnoběžku; více na sever už rostou pouze ojediněle keřovité břízy).\n\nNa půdu příliš náročné nejsou, vyhovují jim spíše hlubší hlinité, alespoň středně vlhké půdy, dokážou však přežít i na chudých štěrkovitých substrátech, nejsou-li příliš suché. Všechny druhy modřínu jsou vápnomilné.\nModříny se přirozeně vyskytují jednak v nížinných boreálních lesích Aljašky, Kanady a Ruska, jednak ve středních a vyšších polohách hor mírného pásu, jako jsou Alpy, Mongolsko, severovýchodní Čína, jižní Korea nebo centrální Japonsko. Do vysokých poloh šplhají v čínských částech Himálaje. V Americe areál jejich výskytu zahrnuje severovýchod USA a střední část Skalistých hor. Jako ceněné hospodářské dřeviny jsou pěstovány i mimo přirozený areál rozšíření.\n\nCentrem druhového bohatství rodu je východní až severovýchodní Asie.\n\nRod \"Larix\" patří spolu se svým sesterským taxonem douglaskou (\"Pseudotsuga\") do podčeledi \"Laricoideae\". Tradičně býval rozdělován na dvě podskupiny, a to podle délky podpůrných šupin v šiškách na sekci \"Larix\" (krátké, nevyčnívající) a \"Multiseriales\" (dlouhé, vyčnívající). Později byl rod rozčleněn geneticky (Gernandt & Liston 1999) a geograficky na modříny Starého světa a Nového světa. Uvádí se na 20 různých taxonů modřínu; vzhledem k možnostem křížení a rozsáhlým kultivacím jsou hranice mezi druhy a variantami v rámci rodu někdy nejasné a počet taxonů považovaných za samostatný druh se v různých pojetích liší.\n\nModříny Starého světa\nModříny Nového světa\n\n\nModříny jsou ceněny v lesním hospodářství pro své tvrdé, pevné a odolné dřevo. Bývají také vysazovány jako okrasné dřeviny, atraktivní především podzimním zbarvením, dále jemnou svěže zelenou barvou v letních měsících a drobnými vytrvávajícími šiškami. Modřín japonský je populárním materiálem pro pěstění bonsají.\n\n\n\n \n"}
{"id": "60945", "url": "https://cs.wikipedia.org/wiki?curid=60945", "title": "Jan Novák (skladatel)", "text": "Jan Novák (skladatel)\n\nJan Novák (8. dubna 1921 Nová Říše – 17. listopadu 1984 Neu Ulm) byl český klavírista a hudební skladatel. Studoval u Viléma Petrželky, Pavla Bořkovce, Aarona Coplanda a Bohuslava Martinů.\n\nNarodil se v moravské obci Nová Říše 8. dubna 1921. Své hudební nadání rozvíjel již od sedmi let, kdy se začal učit hrát na housle a od dvanácti let na klavír. V sedmnácti letech začal komponovat.\nNejprve navštěvoval jezuitské gymnázium ve Velehradě, oktávu však studoval na klasickém gymnáziu v Brně, kde v roce 1940 i odmaturoval. Po maturitě navštěvoval Konzervatoř Brno, kde studoval skladbu u profesora Petrželky a hru na klavír u profesora Schäfra.\nKonzervatoř dokončil až v roce 1946, protože hudební studia musel během 2. světové války na dva a půl roku přerušit a odejít na nucené práce do Německa.\n\nPo krátkém studiu na AMU u profesora Pavla Bořkovce odejel na základě vyhraného konkursu Ježkovy nadace jako stipendista do USA.\nV létě v roce 1947 se zde setkal s Aaronem Coplandem na festivalu Tanglewood Music Center v Lenoxu a posléze s Bohuslavem Martinů v New Yorku. Setkání s Bohuslavem Martinů mělo pro jeho směřování klíčový význam, protože Martinů mu „otevřel nové světy, stal se jeho celoživotní láskou, stálicí, vzorem, na nějž pohlíží vždy s hlubokou úctou“.\n\nPo stáži se v únorových dnech roku 1948 vrátil zpět do vlasti s dokonalou přípravou, zvládnutou technikou a s vystupujícími charakteristickými rysy své tvorby. Těmi byly:\nNalezl svůj umělecký svět a krédo zejména v orientaci jak na Bohuslava Martinů a Stravinského, tak i na jazz. Tento postoj byl však bezohledně konfrontován s nátlakem ždanovovců, kteří v 50. letech 20. století diktovali tehdejší kulturní politiku.\nV roce 1949 se v Nové Říši oženil s klavíristkou Eliškou Hanouskovou, se kterou společně koncertovali na dva klavíry. Skládal a také psal hudbu jak pro filmy (např. režisérů Kachyni, Trnky, Zemana, Brdečky aj.), tak i pro divadlo (např. \"Umučení našeho Pána J. Krista\", \"Romeo a Julie\", \"César\", \"Totální kuropění. R. 1968\").\n\nPo vpádu vojsk Varšavské smlouvy volí raději svobodný život v emigraci, kam ho následovala i jeho manželka s oběma dcerami.\n\nMezi jeho nejúspěšnější skladby se řadí \"Capriccio\" z roku 1958, které má verzi pro violoncello a klavír a pro violoncello a malý orchestr.\n\nStudoval na klasickém gymnáziu a měl znalosti latiny i řečtiny i přesto, že, jak sám prohlásil, „gymnazijní prostředí, školské metody, studijní tlak ... mu braly chuť a radost“.\n\nSvou lásku k latině však rozvinul až v 50. letech intenzivním zájmem a studiem, díky kterému latinsky nejenom četl, psal a hovořil, ale dokonce psal verše. V Brně založil kroužek latiny, kde se hovořilo pouze latinsky. Latině se nevyhnuly ani jeho dvě dcerky a přesvědčoval ke studiu latiny též své přátele a kolegy z Tvůrčí skupiny A, kterou přezval na „Parasiti Apollinis“. Pořádal i tzv. „latinské koncerty“. V Dánsku napsal skladbu \"Ignis\" pro Joane Palach inspirovanou upálením Jana Palacha. Po roce se z Dánska přestěhoval do Rovereta v Itálii a posléze do Západního Německa, kvůli studiu svých dětí. V Západním Německu 17. listopadu 1984 umírá a byl pochován – v souladu se svým přáním – na hřbitově Borgo Sacco v Roveretu.\n\nDne 4. dubna 2011 byly jeho ostatky převezeny do Brna, kde byly uloženy do hrobu v čestném pohřebišti Ústředního hřbitova.\n\n\n\n\n\n\n\n\n\n\n\n\n\n\nFRYDRYCH, Karol. S Janem Novákem jsem si psal 16 let. \"Opus musicum\", Brno, 2010, roč. 42, č. 1, s. 79-83. ISSN 0862-8505.\n\n\n"}
{"id": "60947", "url": "https://cs.wikipedia.org/wiki?curid=60947", "title": "Dubnium", "text": "Dubnium\n\nDubnium (chemická značka Db) je 13. transuranem, silně radioaktivní kovový prvek, připravovaný uměle v jaderném reaktoru nebo urychlovači částic.\n\nDubnium doposud nebylo izolován v dostatečně velkém množství, aby bylo možno určit všechny jeho fyzikální konstanty. Při své poloze v periodické tabulce prvků by svými vlastnostmi mělo připomínat tantal.\n\nPrvní příprava prvku s atomovým číslem 105 byla ohlášena roku 1967 v laboratořích Ústavu jaderného výzkumu v Dubně v bývalém Sovětském svazu pomocí urychlovače částic. Byl přitom bombardován terč z americia Am urychlenými ionty neonu. Byl ohlášen vznik dvou izotopů nového prvku s atomovým číslem 105 a relativní atomovou hmotností 260 a 261. Po místě svého vzniku byl nový prvek pojmenován dubnium.\n\nVědci kalifornské university v Berkeley v roce 1970 za pomoci lineárního urychlovače částic bombardováním terče z izotopů kalifornia Cf jádry dusíku N získali nový prvek s atomovým číslem 105 a relativní atomovou hmotností 260. Pojmenovali jej \"hahnium\" (chemický symbol \"Ha\") na počest německého jaderného fyzika Otto Hahna.\n\nV Rusku se dubnium označovalo názvem \"nielsbohrium\" (chemický symbol \"Ns\").\n\nZasedání IUPAC v roce 1997 nakonec definitivně rozhodlo o pojmenování prvku dubnium s chemickou značkou Db.\n\nDnes je známo celkem 16 izotopů dubnia, nejstabilnější izotop Db má poločas přeměny 32 hodin.\n\n\n"}
{"id": "60950", "url": "https://cs.wikipedia.org/wiki?curid=60950", "title": "Historik", "text": "Historik\n\nHistorik je člověk, který se zpravidla profesionálně zabývá studiem historie, tedy dějin.\n\nPohled na historika (respektive pohled na to, kdo je to historik) prošel dlouhým a složitým vývojem. Za zakladatele historiků bývá zpravidla označován Hérodotos a několik dalších, především římských spisovatelů. Z dnešního pohledu se však nejednalo o historiky v pravém slova smyslu, neboť tito autoři se nepokoušeli o objektivní pohled, dalším na prvním pohled markantním rozdílem je nesledování historie jako něčeho, co na sebe logicky navazuje. Snažili se čtivě popsat události, jejichž buď byli svědky, nebo je znali z různých pramenů. Jejich práce se často potkávala s prací kronikářů. Přesto již u starověkých historiků, přes jistou tendenčnost, nalezneme některé prvky, které jsou dodnes jednou z metod práce historiků, nejvýraznějším příkladem toho je snaha oddělit od sebe jednotlivé prameny a dle věrohodnosti z nich sestavit nejpravděpodobnější verzi příběhu. V antickém a středověkém světě lze najít mnoho příkladů toho, jak se chápání historika měnilo, jak byli tehdejší historici úspěšní a jak pouze popisovali události, popř. jak tyto události často záměrně zkreslovali.\nZlomovým dílem pro výklad pojmu historik je Montesquieuovo dílo Duch zákonů z roku 1748. Toto dílo prakticky započalo vytváření představy, kdo je historik. Představa o této úloze historiků byla dotvořena v průběhu první poloviny 20. století. Historik se tak stal člověkem, který pouze nepopisuje události, ale pokouší se v nich najít i souvislosti, k čemuž využívá analýz mnoha vědních oborů, jako je ekonomie, lingvistika, sociologie, psychologie, politologie atp. Tím se historici postupně přestali zaměřovat pouze na významné události a lidi začali nacházet souvislosti nejen mezi jednotlivými událostmi, ale i ekonomickými a ostatními faktory ovlivňujícími běžný život.\n\nNa historiky ve všech dobách vynikal značný tlak, aby dějiny popsali podle nějakého předem daného ideologického cíle, mnoho historiků tomuto tlaku neodolalo, což vede k nutnosti opravdu pečlivě zkoumat, zda postoje daného historika nebyly finančně či jinak motivovány.\n\nVýběr vychází z bibliografických citací. Na rozdíl od kategorie Čeští historikové (viz níže) jsou zde uváděny i osobnosti, které dosud ve Wikipedii nemají monografické heslo, a etničtí Němci žijící v českých zemích.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "60964", "url": "https://cs.wikipedia.org/wiki?curid=60964", "title": "Útes", "text": "Útes\n\nÚtes je ostré skalisko příkře vystupující nad okolí. Může se nacházet nad terénem v horách, nad pobřežím, vystupovat z moře nad hladinu, nebo z mořského dna a být skryt pod hladinou.\n\nSlovem útes popisuje čeština geomorfologické tvary, pro které mají jazyky především přímořských národů více názvů.\n\nÚtesy vznikají zvětráváním a následnou erozí a obvykle se nalézají na pobřeží, v horských oblastech, na srázech a podél řek. Většinou jsou tvořeny horninami odolnými proti zvětrávání; z usazenin to bývají pískovce, vápence, křída a dolomit, z vyvřelin pak žuly a čediče. U svého úpatí má většina útesů nějakou formu svahové suti. V suchých oblastech nebo pod vysokými útesy to bývá směs sesutých skal, v oblastech s vyšší vlhkostí půdy bývá suťovisko sotva znatelné. Sráz je typ útesu způsobený pohyby podél geologických zlomů nebo sesuvy půdy.\n\nCharakteristickým znakem útesů jsou převisy a vodopády. Někdy z útesů na konci hřebene vyčnívají žebra nebo pokličky tvořené pevnějším druhem hornin.\n\nMořský útes (ríf) je řada pevných útvarů nacházejících se na mělčině poblíž vodní hladiny. Útesy vznikají jednak procesy geologickými, jednak biologickými, jednak lidskou činností nebo jejich kombinací.\n\nZ hlediska mořeplavby je útesem jakýkoli pevný útvar, který se nachází v hloubce menší než 6 sáhů (11 m). Podmořské útesy, které jsou trvale skryty pod hladinou, jsou velice nebezpečné pro lodě.\n\nGeologové definují útesy pomocí reliéfu naplavenin, vnitřní struktury a složení živé hmoty. V jednotné definici útesu ovšem nepanuje obecná shoda. Mnoho útesů vzniká v důsledku geologických abiotických procesů – sopečnou činností, vymýváním mořského dna nebo břehů, erozí vln, skalními sesuvy a dalšími přírodními procesy.\n\nNejznámější jsou útesy vzniklé působením živé hmoty – hromaděním zkamenělých ostatků kolonií korálů nebo vápenoschránkových řas, především korálové útesy v tropických vodách. Z geologického hlediska jde o druh organických usazenin vytvořený interakcí organismů a jejich prostředí, přičemž biologická skladba těchto organismů se odlišuje od skladby, která se nachází na přilehlém mořském dně. Útesy jsou zpevněny makroskopickou prostorovou kostrou, kterou tvoří schránky korálů nebo vápenitých řas rostoucích nad sebou a která je proměnlivá v závislosti na jiných organismech a anorganických procesech. Předvěké útesy nalézané ve stratigrafických profilech jsou v popředí zájmu geologů, neboť poskytují informace o jejich umístění v minulosti. Navíc má struktura útesů ve sledu sedimentárních hornin diskontinuity, které mohou sloužit jako přístup ke zdrojům fosilních paliv nebo rudných ložisek.\n\nUmělé útesy vznikají v důsledku lidské činnosti. Často bývají tvořeny vraky nebo umělými bloky, aby se dosáhlo tvarové rozmanitosti na plochém písečném dnu s cílem přilákat různorodá společenství organismů, zejména ryb.\n\nExistuje celá řada typů biotických útesů, včetně útesů tvořených mlži, ale masivní a nejrozšířenější jsou většinou tropické korálové útesy.\n\n\"Podrobnější informace o tomto útvaru naleznete v článku Korálový útes.\"\nKoráli včetně některých hlavních zaniklých řádů Rugosa a Tabulata byli důležitými staviteli útesů po většinu fanerozoika počínaje ordovikem. V různých dobách tvořily útesy také ostatní organismy například kalcifikující řasy, zejména řasy kmene Rhodophyta, a měkkýši, během křídového období především mlži řádu Hippuritoida. V kambriu to byla zaniklá třída Archaeocyatha s kuželovými nebo trubkovými schránkami, nejisté klasifikace, patrně z říše hub. Jiné skupiny, jako je řád mechovců byly důležitými organismy vyplňujícími dutiny těchto útesů. Koráli řádu Scleractinia, kteří mají aragonitové schránky a kteří vytvářejí dnešní živé útesy, se objevili ve středním triasu a během druhohor se postupně stali velmi důležitými tvůrci útesů. Nahradili tak starší vrásčité korály, jejichž schránky byly vápencové a kteří vyhynuli spolu s mnoha jinými živočichy na konci prvohor. Soudobí koráli se nejspíš z nich vyvinuli, protože se řídce dochovaly aragonitové schránky vrásčitých korálů z konce permu. Kromě toho byl v několika nejstarších korálech řádu Scleractinia nalezen vápenec. Přesto je však možné, že soudobí koráli pocházejí z některého nekalcifikujícího předchůdce, který není příbuzný s vrásčitými korály.\nAčkoli kalcifikované schránky korálů tvoří spolu se sypkými materiály hlavní část pevné složky útesu, organismy, které nejvíce ovlivňují trvalý růst korálových útesů, jsou vápenité řasy. Převážně jde o druhy korálových řas, které svým růstem vyrovnávají erozi útesů způsobenou vlnami oceánu.\nBiotické útesy mají další přívlastky v závislosti na tom, v jakém jsou vztahu k případnému pobřeží, např. lemující útesy, bezbariérové útesy nebo atoly. Lemující je takový útes, který je spojen s ostrovem. Bariérový útes tvoří vápencové bariéry kolem ostrova a vytváří lagunu mezi pobřežím a útesem. Atol je prstencový útes bez existujícího ostrova. Čelní útes (ze strany oceánu) je vysoce energetickým místem, kdežto vnitřní laguna má méně energie a sedimentují zde jemnozrnné usazeniny.\n\nNěkteré korálové útesy mohou být hodně dlouhé. Největší z nich je Velký korálový (bradlový) útes, který se táhne v délce přes 2000 km podél severozápadního pobřeží Austrálie.\n\n"}
{"id": "60973", "url": "https://cs.wikipedia.org/wiki?curid=60973", "title": "Zbraslav", "text": "Zbraslav\n\nZbraslav ( \"Königsaal\") je městská čtvrť a katastrální území na jihu Prahy, bývalé město. Téměř celé území čtvrti se rozkládá mezi levým břehem Vltavy a pravým břehem Berounky, malá část (tzv. Závist – oppidum Závist) však zasahuje i na pravý břeh Vltavy, kde se nachází i nádraží Praha-Zbraslav na železniční trati 210 Praha-Čerčany-Dobříš. Pravý a levý břeh Vltavy zde propojuje silniční most Závodu míru.\n\nRozloha katastrálního území činí 7,8209 km a tvoří většinu území městské části Praha-Zbraslav. Zbraslav vznikla sloučením obcí Zbraslav, Záběhlice a Žabovřesky. Mimo zástavby těchto tří obcí zde dále existují osady Báně (Baně), Strnady a výše zmíněná Závist. U silnice na Baně poblíž odbočky na Lipence je vybudováno sídliště Zbraslav.\n\nPraha-Zbraslav je od roku 1990 městskou částí tvořenou katastrálními územími \"Zbraslav\" a Lahovice. Rozloha celé městské části je 984,86 ha. Městská část je součástí městského obvodu Praha 5. Rozšířenou přenesenou působnost pro ni vykonává sousední městská část Praha 16 (Radotín) v rámci stejnojmenného správního obvodu.\n\nPoprvé je Zbraslavi písemně zmíněna roku 1115 jako majetek kláštera v Kladrubech (\"Zebrezlauo/Izbrazlau\") v listině od Vladislava I., jehož starším bratrem byl Břetislav II. Král Václav II. na Zbraslavi založil cisterciácký klášter Zbraslav (zakládací listina 10. srpna 1292, stavba ukončena v roce 1296). Od 13. století se klášter začal mimo jiné používat jako pohřebiště členů vládnoucí vrstvy, v čemž se hojně pokračovalo až do jeho zrušení. Během let zde byla pohřbena například Eliška Přemyslovna, Václav II. nebo Václav III. Zbraslavská kronika na začátku 14. století popisovala Zbraslav jako rybářskou vesničku. Někdy před rokem 1653 byla Zbraslav povýšena na městys. Klášter byl zrušen v roce 1785.\n\nU Zbraslavi se do roku 1829 Berounka vlévala do Vltavy, po velké vodě se však její řečiště přesunulo severně k Lahovicím a původní řečiště se změnilo v tůň Krňák. Jako lékař zde za první republiky pracoval Vladislav Vančura, jako učitel počátkem 90. let Michal Viewegh, který své zkušenosti zachytil v knize \"Výchova dívek v Čechách\".\n\nRoku 1924 byly ke Zbraslavi připojeny Žabovřesky a Záběhlice; zrušeny byly i jejich katastry. Od roku 1967 byla Zbraslav samostatným městem, které bylo roku 1974 připojeno k Praze. Od roku 1990 tvoří Zbraslav spolu se sousedními Lahovicemi (včetně Lahoviček) městskou část Praha-Zbraslav.\n\nV zámku na Zbraslavi byly do roku 2009 sbírky asijského umění Národní galerie v Praze. Veřejnosti je přístupná pouze přední (jižní) část parku, vchod je ze západní strany (z náměstí kolem pivovaru vlevo).\n\nNěmecký název bývalé obce Zbraslav je \"Königsaal\". Toto označení vychází z latinského názvu zdejšího kláštera, \"Aula Regia – Královský dvůr\".\n\n\n\n\n"}
{"id": "60983", "url": "https://cs.wikipedia.org/wiki?curid=60983", "title": "Hans Krebs", "text": "Hans Krebs\n\nHans Krebs může být:\n\n"}
{"id": "60985", "url": "https://cs.wikipedia.org/wiki?curid=60985", "title": "Ankh-Morpork", "text": "Ankh-Morpork\n\nAnkh-Morpork je fiktivní městský stát ležící na hlavním kontinentě Zeměplochy v knihách anglického spisovatele Terryho Pratchetta. Jedná se zřejmě o nejznečištěnější, nejzkorumpovanější, ale také nejzajímavější a nejzábavnější (jak pro koho) město na celé Zeměploše. Také se říká že všechny cesty vedou do Ankh-Morporku, pravdou ovšem je, že vedou z Ankh-Morporku, ale lidé po nich občas kráčí špatným směrem.\n\nMěsto je také sídlem Neviditelné univerzity s největší magickou knihovnou na Zeměploše, Královské pošty, nejznámější městské hlídky v čele se Samuelem Elániem a je také největším obchodním střediskem na Ploše.\n\nV knize Výtvarné umění Zeměplochy Pratchett uvádí, že inspiraci k vytvoření Ankh-Morporku získal návštěvami Tallinnu a Prahy (pokud jste měli pocit, že Mosazný most je vám povědomý, měli jste pravdu – Pratchett přímo uvádí, že jde o obraz Karlova mostu, jen s přidanými hrochy), ale má i něco málo z Londýna 18. století, Seattlu 19. století a moderního New Yorku. Ankh-Morpork je také občas přezdíván „Velká ústřice“, což je zjevná parodie na přezdívku New Yorku „Velké jablko“.\n\nAnkh-Morpork leží na řece Ankhu (která se jím díky svému znečištění spíše sune než teče) v místě, kde se úrodné Stoské pláně (nápadně podobné Západní Evropě) setkávají s Kruhovým mořem (zeměplošská verze Středozemního moře). To poskytuje vynikající příležitosti pro obchod všeho druhu. Poloha města v polovině vzdálenosti mezi chladným Středem a tropickým Krajem je ekvivalentní přibližně zemskému mírnému pásu.\n\nJméno Ankh-Morpork se používá jak pro samotné město, tak pro přilehlá předměstí a poddanství.\nKolem města jsou kruhové hradby mající zhruba míli v průměru – řeka pak rozděluje zástavbu na dvě hlavní části: bohatý Ankh a chudý Morpork (kde leží také známá městská čtvrť Stínov).\n\nPřes řeku Ankh se klene Mosazný most, který střeží osm kamenných hrochů. Pověst vypráví, že až bude město v nebezpečí, kamenní hroši obživnou a uprchnou.\n\nAnkh-Morpork je obecně řečeno vystavěn na černém jílu, v praxi ale spíše na sobě samém. Díky svému ne příliš pořádnému způsobu života a častým záplavám působeným řekou Ankh si obyvatelé města zvykli stavět nové a nové budovy na tom, co bývalo dříve Ankh-Morporkem, než aby pořád odstraňovali nánosy bahna a civilizace kolem svých domů. To má za následek dvě věci: mnoho lidí má pod domem sklepení, se kterým neví, co si počít a pod celým městem existuje síť jeskyní starých kanálů a ulic, která umožňují těm, kdo je znají, nepozorovaný pohyb po městě. S krumpáčem a lopatou by se člověk dokázal klidně prokopat z jednoho konce Ankh-Morporku na druhý. Pokud ale umí dýchat v bahně. Trpaslíci v některých oblastech vybudovali komplexní systém tunelů s vchodem v Melasové ulici, který se poté stal majetkem města.\n\nJednou z nejznámějších ulic v Ankh-Morporku je ulice Mazaných řemeslníků a ulice Melasového dolu. Krásnou ukázkou ankh-morporského smyslu pro humor je Krátká ulice, jež je nejdelší ulice v Ankh-Morporku. Velmi známou ulicí je také Široká cesta, zvaná též Broad Way, či Ulička nevěstek, někdy nelichotivě označovaná názvem Kurví díra. Za zmínku stojí i ulice, jež se původně jmenovala Ku smradu, na oslavu ankh-morporského ovzduší. Po letech se však lidé začali divit, proč se tato ulice jmenuje Kus mradu, a tak bylo ono \"a\" z názvu odstraněno… \n\nZa zmínku stojí také Ankh-Morporský cech zlodějů, který prošel enormní reformací díky Havelocku Vetinarim, současném městském patricijovi.\nTento systém je dokonale organizovaný. Je založen na patricijově přesvědčení, že zločin tu bude vždy, tak proč ho neorganizovat a samozřejmě nezdanit. Dále prohlásil, že jediným možným způsobem, jak může policie kontrolovat milionové město, je obeznámit se s jednotlivými zloději, udělit jim status profesionálů, zapojit jejich vůdce do společenského života a oficiálních aktivit, povolit určité procento kriminality a pak donutit náčelníky cechů aby tento stav udržovali pod pohrůžkou zbavení výsad a končetin. A ono to zabralo. Jak se ukázalo, zločinci vytvořili velmi výkonnou policejní sílu, takže \"divocí\" zločinci rychle zjišťovali, že namísto krátké noci v cele je čeká \"velmi\" dlouhý pobyt na dně Ankhu.\nTo vše klapalo klidně, mírumilovně a efektivně a je to jen další důkaz, že v porovnání s Vetinarim by Machiavelli nedokázal ukočírovat ani stánek s ústřicemi.\n\nV minulosti Ankh-Morporku vládli králové (př. Velttrik III, Paramor, Vedletroup Bezvědomí, Pneumát nebo královna Algena IV – viz \"Muži ve zbrani\"). Poslední z nich byl zabit prapředkem Samuela Elánia „před stoletími“.\nV dnešní době vládnou městu patricijové. Například Sebevražda Skřipec, lord Retard Harmoun a dnes patricij lord Havelock Vetinari. Právě ten vymyslel systém vedení města – cechy. Ve městě najdete cech vrahů (považují se za neodolatelné gentlemany), zlodějů (každý rok si můžete předplatit klidný život), šašků, švadlen, žebráků, cech spojených řemesel. Tohle uspořádání samozřejmě také umožnilo městským zločincům přesně naplánovat profesní postupy, jako přijímací, rozdílové a kvalifikační zkoušky a podobně, a tak se přiblížit svou organizací ostatním městským profesím. Místní etnické menšiny (trollové a trpaslíci) se nyní postupně stávají většinami. Za dobu vlády Vetinariho se tak město rozrůstá obchodně i populačně. Během války s Klačí získal Ankh-Morpork i několik válečných lodí, například \"Leoprda z Ankh-Morporku\", kterýžto název je chybou malíře trupu této lodi.\n\n\n\n"}
{"id": "60994", "url": "https://cs.wikipedia.org/wiki?curid=60994", "title": "Komplementarita", "text": "Komplementarita\n\nKomplementarita (z lat. \"complementum\", doplněk) označuje dvojici postojů, pohledů nebo pojmů, které se navzájem podmiňují a doplňují, ale zároveň též vylučují.\n\nVztah vzájemné doplňkovosti (např. purinových a pyrimidinových bází v nukleových kyselinách). Znamená to, že místo adeninu je uracil (nebo thymin v DNA), místo uracilu či thyminu adenin, místo guaninu cytosin a místo cytosinu guanin. Například k řetězci „AGUCAUG“ je komplementární řetězec „UCAGUAC“. \n\nPokud jsou báze v pořadí zrcadlovém, označují se jako inverted repeats (např. GACTGC….GCAGTC).\n\nDva aspekty obrazu světa (užito Williamem Jamesem). Například subjektivní a objektivní pohled na tutéž skutečnost může člověk vystřídat, ne však zaujímat současně.\n\nKomplementarita je charakteristická vlastnost kvantové mechaniky, podle které je možné popisovat dynamické vlastnosti systému alternativními a vzájemně se vylučujícími způsoby. V mikrosvětě je totiž projev elementárních útvarů (např. elementárních částic) závislý na způsobu jejich zkoumání. Útvar se jednou projeví jako částice, podruhé jako vlna. Ovšem nikdy se tyto částicové a vlnové projevy mikrosystémů neprojeví současně (tzv. dualismus).\n\nV důsledku této komplementarity není možné utvořit konečný závěr o stavu mikrosystému z jednoho pozorování, a proto komplementarita pravděpodobně vytváří přirozené hranice lidského poznání přírody.\n\nPojem komplementarita ve fyzice zavedl dánský fyzik Niels Bohr.\n\n\n"}
{"id": "60997", "url": "https://cs.wikipedia.org/wiki?curid=60997", "title": "Časový multiplex", "text": "Časový multiplex\n\nČasové dělení, časový multiplex nebo multiplex s časovým dělením (TDM z anglického \"time division multiplex\") je princip přenosu více signálů jedním společným přenosovým médiem, při kterém jsou jednotlivé signály odděleny tím, že se každý z nich je vysílán pouze v krátkých pevně definovaných časových intervalech nazývaných \"časové sloty\" (timeslot – TS). Laicky řečeno „každý chvilku tahá pilku“.\n\nPrakticky ve všech případech se používá rámcové struktury, kde jsou časové sloty seskupeny do větší pravidelně se opakující struktury nazývané \"rámec\" (frame).\n\nPokud budeme mít čtyři signály A,B,C a D, bude vysílání pomocí časového multiplexu vypadat následovně: ABCDABCDABCDABCD… a tak stále dokola.\n\nHlavní problém spočívá v tom, jak rozlišit, kde timeslot pro konkrétní signál začíná a kde končí. Nejčastějším řešením je přidání speciálního timeslotu s přesně definovaným obsahem na začátek rámce, který označuje „toto je začátek rámce“. Protože jsou všechny timesloty stejně dlouhé (časově), stačí na straně přijímače najít tento startovní bod a potom odpočítat potřebnou dobu do začátku hledaného TS.\n\nVe výše uvedeném případě by se tedy vysílal rámec vypadající takto: SABCDSABCDSABCDSABCD…kde S označuje „startovní“ timeslot, častěji označovaný spíše jako \"synchronizační timeslot\", \"synchroskupina rámce\" nebo také \"rámcová synchronizace\".\n\nJak je vidět, tento přístup nám pomůže s problémem určení konkrétní časové polohy, ale přináší objem dat navíc, která nelze využít pro přenášené signály. Klesá tím tedy efektivita přenosu. V našem případě jsme pro přenos našich čtyř signálů mohli použít jen 80% přenášené kapacity, jednu pětinu zabrala synchroskupina.\n\nDalší snížení efektivity přichází v situaci, kdy se v daném timeslotu nepřenáší žádná data. Typickým příkladem je přenos telefonního hovoru. Užitečná data se v timeslotu přenáší pouze ve chvíli, kdy je hovor spojený a účastníci spolu mluví. Pokud si například jeden z nich odejde pro tužku a papír, aby si poznamenal zjištěnou informaci, nebudou se v timeslotu přenášet žádná data a tato volná přenosová kapacita by se mohla využít pro jiné účely.\n\nPro lepší představu opět náš příklad, timesloty A,B a D budou obsazené hovorem, ale účastníci hovoru přenášeném v timeslotu C budou mlčet. Vysílaný rámec tedy bude SAB_DSAB_DSAB_DSAB_D… kde S je opět rámcová synchroskupina a _ označuje timeslot kde se v tuto chvíli nic nepřenáší. \"Efektivita přenosu\" tedy znovu klesá, v tomto konkrétním případě na 60%, protože potřebná data přenáší už jen tři z pěti timeslotů.\n\nHlavní výhoda používání časového multiplexu je garantovaná přenosová kapacita pro každý z přenášených signálů, čehož se velmi často využívá pro telefonii a multimediální relace.\n\nPrincipu časového multiplexu TDM využívá např. Optická Transportní Hiearchie (OTH), Plesiochronní Digitální Hierarchie (PDH), Synchronní Digitální Hierarchie (SDH/SONET) a ISDN přípojky.\n\nTDM je základní metodou přenosu signálů klasické digitální telefonie. Hlasový signál se pomocí modulace typu PCM digitalizuje a několik hovorových kanálů spolu s pomocnými a řídícími kanály se skládá do časového multiplexu TDM. Tak vznikne např ISDN BRI (2 hovory + 1 úzký signalizační kanál) nebo ISDN PRI (celkem 32 kanálů, z toho 30 hovorových, jeden signalizační a jeden synchronizační timeslot). Časový multiplex je využíván také uvnitř digitálních ústředen, kde s ním pracuje spojovací pole.\n\nNovější princip telefonie využívá princip VoIP, tj. přenos hlasu datovými pakety přes síť, která není spojově orientována. Neexistuje zde vyhrazený kanál pro hlasovou komunikaci a sdílení sítě různými datovými toky se neřídí zásadami synchronního časového multiplexu. V tom je VoIP zásadně odlišné od TDM.\n\n"}
{"id": "61001", "url": "https://cs.wikipedia.org/wiki?curid=61001", "title": "Appalačské pohoří", "text": "Appalačské pohoří\n\nAppalačské pohoří ( ) je rozsáhlý horský systém prvohorního stáří na východě Severní Ameriky. Celková délka pohoří se pohybuje kolem 2 600 km, šířka je 200 až 300 km.\nHorská pásma se rozkládají z kanadských provincií Newfoundland, Quebec a New Brunswick jihozápadně až do střední Alabamy. Nejvyšší horou Appalačské horské soustavy je Mount Mitchell s 2 037 m v masivu Blue Ridge v Severní Karolíně.\nAppalačské pohoří má charakter středohor a vrchovin, jen výjimečně se hory zvedají nad 1500 m. Lze je srovnávat se staršími evropskými horskými systémy, včetně Českého masivu. Převládá zvlněná krajina se zaoblenými vrchy a širokými údolím s řadou řek. Charakteristické jsou listnaté lesy, kvalitní půdy a teplé a vlhké podnebí.\n\nNázev je odvozen od indiánského kmene Apalačiů, který v minulosti obýval jižní oblasti tohoto pohoří. Apalačiové hovořili jazykem, náležícím k masgogijské rodině a byli to blízcí příbuzní početnějších Kríků. Název Appalačského pohoří tedy nemá nic společného s Apači, kteří v této oblasti nikdy nežili.\n\nNa východě Appalačskéhho pohoří leží Piedmont, který jej odděluje od Atlantské nížiny. Na západě leží Appalačská plošina, která je odděluje od Mississippské nížiny, Nashvillské pánve, Lexingtonské pánve, Till Plains a Velkých kanadských jezer.\n\nDle United States Geological Survey se Appalačské pohoří dělí na sedm fyzickogeografických provincií: Piedmont, Modré hory, Appalačské hřbety a údolí, údolí řeky svatého Vavřince, Appalačské plošiny, Novou Anglii a Adirondacké pohoří.\n\n\n\nPiedmont je podhorská pahorkatina, která leží na pevné kontinentální hornině (na rozdíl od pobřežní roviny, která je tvořena naplaveninami). Blue Ridge Mountains představují nejvýchodnější appalačský hřeben, geologicky se k nim řadí i některá pásma dále na západ. Dělí se na severní a jižní část (section), hranici tvoří průlom řeky Roanoke. Appalačské hřbety a údolí je soustava dlouhých paralelních hřebenů a údolí, které následují západně za Blue Ridge Mountains. Z výšky tu krajina připomíná manšestr. Appalačská plošina leží na západ od Appalačských hřbetů a údolí. Severní a střední části Appalačských plošin (od Pensylvánie po Virginii) se říká Alleghenské hory; paralelní části Appalačské plošiny se říká analogicky Alleghenská plošina. Jižní části (v jižní Virginii, Západní Virginii, Severní Karolíně, Kentucky a Tennessee) se říká Cumberlandské hory, respektive Cumberlandská plošina. Pojmenování vznikla podle řek \"Allegheny\" a \"Cumberland\", které pramení každá na své plošině. Na severu leží skupina Adirondacké pohoří, Katskilské pohoří, Zelené hory a Bílé hory. Největších nadmořských výšek dosahuje soustava v Blue Ridge a v Great Smoky Mountains, které leží mezi Alleghenskými horami a Piedmontem.\n\nV pohoří pramení četné řeky, jako je Tennessee, Susquehanna, Ohio, Savannah, Hudson a další.\n\nSeverní Appalačské vrchoviny, Piedmont a Modré hory jsou tvořené krystalickými horninami a říká se jim proto také \"Crystalline Appalachians\". Appalačské hřbety a údolí a Appalačská plošina jsou tvořené vyzvednutými usazeninami a říká se jim \"Sedimentary Appalachians\". Appalačské pohoří vzniklo v prvohorách. Díky dlouhodobé erozi se celé pohoří zakulatilo a snížilo.\n\nPohoří nabízí velké množství tras všeho druhu. Appalačská stezka prochází horstvo od jihu k severu, po trase o délce 3 500 km.\n\n"}
{"id": "61002", "url": "https://cs.wikipedia.org/wiki?curid=61002", "title": "Oberon, král elfů", "text": "Oberon, král elfů\n\nOberon, král elfů je komická opera o třech dějstvích hudebního skladatele Pavla Vranického. Libreto napsal Friederike Sophie Seyler podle Christopha Martina Wielanda; to bylo mírně revidováno Johann Georg Karl Ludwig Giesecke. Premiéra opery byla 7. listopadu 1789 ve Vídni.\n\nOpera Oberon je známa především jako dílo Carla Maria Webera. Před německým romantikem však zhudebnil tutéž látku český skladatel Pavel Vranický a slavil s ní na konci 18. století velké úspěchy. Později ale upadlo dílo téměř v zapomnění.\n\nNámětem Vranického opery je příběh francouzského hrdiny z okruhu Karla Velikého, Hüona z Bordeaux. Ten v sebeobraně zabije králova synovce ale není potrestán smrtí. Z rozmaru svého panovníka je odeslán do Bagdádu, aby tamnímu kalifovi vytrhl čtyři zuby a hrst vousů z brady a přitom požádal o ruku jeho dcery. Hüona se ujme skřítek Auberon a pomůže mu pomocí kouzelného rohu, jehož zvuk nepřátele znehybní. Takto je příběh vyprávěn v hrdinské básni ze 13. století (chan-son de geste) a přešel pak v obměnách do další literatury. Příkladem budiž Chucer, Spenser nebo Shakespeare, v jehož hře Sen noci svatojánské vystupuje Oberon jako král vil a elfů v prostředí nikoli orientálním, nýbrž v prostředí řecké antiky.\n\nVranického libretista F.S. Seyler přejal fabuli z eposu německého básníka Wielanda a vytvořil pohádkový příběh, odehrávající se v Bagdádu a v Tunisu. Oberon se tu nepohodne s manželkou Titánií. Oberon nesouhlasí s láskou dívky z královniny družiny a otroka, zatímco Titánie tomuto spojení přeje. Oberon se neudobří, dokud se nenajde milenecky pár, který by osvědčil věrnost třeba za cenu smrti. Tímto vzorným párem je nakonec Hüon a bagdádská princezna, takže dobrodružný příběh dobře dopadne.\n\nNámět je velmi podobný libretu Kouzelné flétny (Emanuel Schikaneder, Wolfgang Amadeus Mozart). V obou případech jde o dva páry milenců urozených a lidových, zápletku usměrňují nadpřirozené bytosti (Oberon, Královna noci) a v obou případech je jejich zpěvní part svěřen vysoce náročnému koloraturnímu sopránu. V obou případech vyřeší kritické situace kouzelný nástroj (u Vranického roh, u Mozarta flétna). Milenci jsou podrobeni tvrdé mravní zkoušce, což názorově odpovídalo zednářským lóžím, jejichž členy byli oba skladatelé. Prostředí je exotické (v Oberonovi Bagdád a Tunis, v Kouzelné flétně Egypt). Sblížení milenců je podobné: Hüon se zamiluje do Amandy ve snu. Tamino pozná Paminu na obrazu. Komika, přízemnost, ale i šarm Šerasminův napovídá Papagena. Připusťme, že leccos ze zmíněných situací patřilo k dobovým klišé a obecenstvo si je žádalo. Nicméně je shoda obou libret nápadná a svědčí o dobových zálibách. Nevýhodou pro dílo Pavla Vranického bylo střetnutí se dvěma geniálními soupeři, s Mozartem v Kouzelné flétně a s Weberem v Oberonovi, jimž nutně podlehl. Po pronikavém úspěchu zmizel brzy Vranického Oberon z jeviště.\n\nU nás operu znovu objevil Otakar Jeremiáš a uvedl ji v rozhlase roku 1933. Neměl však tehdy úplné libreto a musel se spokojit volnou úpravou Mirko Očadlíka. Činoherní podíl zejména ve třetím jednání je tak podstatný, že dílo nemohlo vyznít autenticky. Teprve v představení Národního divadla v Praze spolu s pražskou konzervatoří dne 23. dubna 1969 v Tylově divadle za řízení Františka Hertla a v režii Hanuše Theina za společné účast sólistů první scény a posluchačů školy, bylo dílo uvedeno kompletní. Vycházelo se z původního libreta, mezitím objeveného ve Vídni. Rovněž pomohla účinku i jevištní realizace. Ukázalo se, že je to svěží a půvabná opera z období raného klasicismu, dosud živá. Libreto má dvojí verzi. Za základ překladu a úpravy byla vzata kratší verze, ale i v ní byl text krácen.\n\nVranický se v Oberonovi blíží singspielu, a proto mohl vytvořit operu lidového charakteru. Zvláštní je tu role krále víl, svěřená koloraturnímu sopránu. Možná, že tu doznívá podíl kastrátů v někdejší operní praxi běžných, možná že tím chtěl skladatel zdůraznit, že tu nejde o lidského tvora, nýbrž o elfa, třeba je Oberon manžel dosti energický a zpupný. Tím dostal skladatel do svého díla podivný fantastický živel, který ztěžuje divadelní realizaci. Tato extravagance je vyvážena ostatní hudbou, zejména Šerasminovými kuplety, které mají bodrost vídeňské ulice a nepostrádají určitého půvabu. Humor je tu výhodnou součástí díla a oživuje Vranického Oberona dodnes.\n\nMladý šlechtic Hüon zabil v sebeobraně králova synovce, je vyhnán ze země a za trest musí do Bagdádu vytrhnout sultánovi hrst chlupů z brady, vyrvat čtyři zuby a požádat o ruku jeho dceru. Cestou do Bagdádu potkává poustevníka Šerasmína, který se tu již patnáct let ukrývá a sloužil kdysi ve vojsku Hüonova otce, který tu padl.\n\nZjeví se Titanie v doprovodu nymf. Dozvídáme se, že ji Oberon, její manžel, vládce všech elfů a lesních duchů vyhnal ode dvora, protože se zastávala lásky otroka s urozenou dívkou. Je tedy vyhnána a bude vzata na milost, najde-li se pár, jehož láska bude čistá a necouvne ani před smrtí.\n\nOberon našel zalíbení v Hüonovi a Titanii je zvěstováno, že bude-li Hüon se sultánovou dcerou Amandou onen vyvolený pár, bude vzata na milost. Titanie tedy spěchá rovněž do Bagdádu, aby vznítila milostný cit v Amandě. Hüonovi se zjeví sám Oberon a slibuje mu ochranu. A dává Hüonovi kouzelný roh, který ho vyvede ze všech nebezpečenství.\n\nOcitáme se v Bagdádu. Amanda, sultánova dcera mluví ze sna a blouzní o svém miláčkovi. Její služebná Fatima se domnívá, že sní o princi Babekanovi, kterého ji vyvolil otec. Amanda ji sdělí, že Babekana nenávidí.\nŠerasmínovi se příliš do Bagdádu nechce, má strach, ale nakonec Hüona doprovodí.\n\nBagdádský sultán slavnostně uvádí prince Babekana. Do této situace vstupuje Hüon a spatří Amandu. Je to láska na první pohled. Sultán chce nechat Hüona zabít, Hüon však zatroubí na kouzelný roh a všichni jsou zmrtveni. Hüon splní úkol a prchá s Amandou.\n\nOberon je spokojen, chystá však milencům další nástrahy. Než se vezmou, než dojde ke svatbě, nesmí se milovat. Mladí to slíbí, ale pochopitelně nedodrží. Jako trest nechá Oberon ztroskotat loď a milenci jsou zajati piráty.\n\nŠerasmín se mezitím zamiloval do Fatimy. Amanda je jata k sultánovi kdesi v Tunisu. Hüon rovněž. Do Amandy se zamiluje místní sultán a sultánka se zamiluje do Hüona. Amanda a Hüon však volí raději smrt než zradu svých\nživotních partnerů. Chystá se sice poprava obou, ale Oberon zasáhne. Všechny vysvobodí a nastává veliké udobření — kdesi doma.\n"}
{"id": "61011", "url": "https://cs.wikipedia.org/wiki?curid=61011", "title": "Pavao Pavličić", "text": "Pavao Pavličić\n\nPavao Pavličić (* 16. srpna 1946, Vukovar, Jugoslávie) je chorvatský prozaik a literární vědec.\n\nV rodném Vukovaru absolvoval základní školu a gymnázium. Vystudoval filozofickou fakultu na univerzitě v Záhřebu, na které od roku 1970 působí. V roce 1974 zde získal doktorát. Je autorem řady děl z historie chorvatské literatury. Jeho prozaickou tvorbu lze označit za postmodernistickou, řada jeho románů je vystavěna na dějovém rámci detektivního příběhu. Patří k ctitelům díla Karla Čapka. Události bouřlivého roku 1968 shrnul v díle \"Stroj za maglu (Stroj na mlhu, 1978). Jeho román \"Večerní akt\" (1981, česky 1997\" v překladu Dušana Karpatského\") byl v někdejší Jugoslávii oceněn jako román roku. Mezi oblíbená místa, kam Pavličić umisťoval děje svých děl patří buď chorvatská metropole Záhřeb, nebo rodný Vukovar. \"\n\nNěkteré jeho knihy vyšly kromě češtiny také ve slovenštině.\n\n"}
{"id": "61012", "url": "https://cs.wikipedia.org/wiki?curid=61012", "title": "Karel Kyncl", "text": "Karel Kyncl\n\nKarel Kyncl (6. ledna 1927, Žebrák – 1. dubna 1997 Londýn) byl český publicista, reportér a novinář. Patří k našim nejznámějším československým rozhlasovým zpravodajům a komentátorům padesátých a šedesátých let 20. století. Velkou přízeň posluchačů rozhlasu a televize si získal jako komentátor televize v USA. Byl také aktivní jako překladatel; zprvu byl stoupenec a později však aktivní oponent československého komunistického režimu.\n\nNarodil se ve vlastenecky orientované rodině – jeho otec byl vyučený soustružník, aktivní člen odborů, za 1. světové války náčelník Sokola v Žebráku a později starosta Žebráku. Od roku 1935 otec pracoval v továrně v Praze- Hostivaři; v létě 1937 se za ním přestěhovala i rodina.\nKarel Kyncl začal v Praze chodit na gymnázium ve Vršovicích. Odmala jej přitahovaly rozhlasové pořady a roku 1943 se stal členem \"Dismanova rozhlasového dětského souboru\" (DRDS) kam jej přivedl spolužák a pozdější rozhlasový režisér Jiří Horčička. Tato činnost v Kynclovi probudila jeho talent pro ústní přednes i literární činnost. 1. června 1945, těsně před skončením 2. světové války vstoupil z přesvědčení do KSČ a zapsal se na studium žurnalistiky. S DRDS pořádal a hrál agitační pořady a začal psát angažované rozhlasové hry. Na přelomu let 1946 a 1947 se také se sborem zúčastnil několikaměsíčniho turné po Velké Británii.\n\nV květnu 1948 získal Kyncl své první angažmá v Československém rozhlase jako moderátor spolu s Pavlem Kohoutem při dva měsíce trvající Mezinárodní výstavě rozhlasu (MEVRO) v Praze. Vysílání bylo živé, do značné míry improvizované, Kyncl s Kohoutem sami vytvářeli některé pořady a výstava mu tak přinesla důležité zkušenosti z rozhlasového prostředí mj. proto, že vysílání nebylo ještě cenzurované. Posluchači se tehdy mohli poprvé mohli seznámit s jeho osobitým stylem, k němuž patřil i určitý ironický odstup. Kyncl zde byl také mj. přítomen při pokusném a vůbec prvním veřejném vysílání Československé televize od 15. května 1948, dokonce stanul i před kamerou.\n\nPočátkem roku 1949 pracoval v oddělení agitace ÚV KSČ, poté dostal místo v kulturní rubrice redakce Mladé fronty. Zde však působil jen krátce, neboť po dvou měsících dostal na pokyn ÚV KSČ výpověď pro rozšiřování básně, která parodovala poezii Vítězslava Nezvala. Na podzim r. 1949 skončil formálně se studiem a nastoupil základní vojenskou službu; po roce se mu podařilo získat místo v Armádním rozhlasu, kde pracoval mj. s Karlem Šiktancem a Jiřím Rumlem. V roce 1950 se oženil s Jiřinou Meissnerovou, s níž měl později dvě děti. V Armádním rozhlasu zůstal jako reportér a moderátor i po skončení vojenské služby. V 50. letech zde napsal ve stylu socialistického realismu řadu propagandistických rozhlasových her o novináři Juliu Fučíkovi, dále rozhlasových her pro dospělé i děti, reportáží, fejetonů atd.\n\nNa podzim roku 1960 dostal Kyncl nabídku tehdejšího ředitele Československého rozhlasu Karla Hoffmanna stát se zahraničním zpravodajem ve Spojených státech amerických. Nabídku přijal, v roce 1961 opustil zaměstnání v Armádní redakci rozhlasu a přešel do redakce zahraniční (stal se mj. spolupracovníkem Jiřího Dienstbiera, Vladimíra Toska, Luboše Dobrovského nebo Jana Petránka). Do USA odletěl s manželkou v roce 1962, jejich děti však musely zůstat doma. Kromě funkce zahraničního zpravodaje byl také zpravodajem ČTK při OSN. Žil a pracoval v New Yorku, ale také často cestoval po USA. Manželka mu pomáhala jako asistentka. Při svém pobytu se proslavil mj. aktuálními reportážemi o atentátu na prezidenta J. F. Kennedyho v Dallasu 22. listopadu 1963 a sám se poté aktivně zapojil do zkoumání okolností atentátu: mj. byl v úzkém kontaktu s advokátem Markem Lanem, který zastupoval zájmy zavražděného Lee Harveye Oswalda, obviněného z vraždy Kennedyho. Na základě těchto zkušeností v roce 1966 vydal knihu \"63 dní do Dallasu\". Jeho pobyt se hluboce projevil na jeho názorech - začal si uvědomovat, že pravda nemusí být jen jedna a po svém návratu do Československa roku 1965 již postupně přestával zastávat dogmatické názory.\n\nKrátce ještě působil jako nestálý zpravodaj v Asii – řadu reportáží pořídil např. během války ve Vietnamu. Na jaře 1968 se stal členem MV KSČ. Téhož léta pobýval v Japonsku, kde jej 21. srpna 1968 zastihla zpráva o invazi vojsk Varšavské smlouvy do Československa. Do Prahy se vrátil o měsíc později, pro osobní neshody však vzápětí dal z rozhlasu výpověď.\n\nKoncem roku 1968 získal Kyncl místo v Československé televizi; ve vysílání se však neskrýval se svými kritickými názory na okupaci státu. Po smrti Jana Palacha pak došlo k dalšímu vyhrocení střetu názorů mezi skupinou kriticky orientovaných redaktorů a nastupujícím normalizačním režimem. Konflikt Kyncla s režimem vyvrcholil, když na zasedání MV KSČ otevřeně kritizoval konformní postoje Gustáva Husáka; následkem toho byl roku 1969 vyloučen z KSČ a definitivně byl zařazen na seznam nepřátel režimu. Současně dostal výpověď ze zaměstnání a perzekucím byla podrobena i jeho rodina. Ve svém odporu vůči režimu ale neustával - mj. podepsal otevřený dopis Deset bodů. To mu vyneslo další pronásledování, šikanování a dvacetiměsíční věznění. Nadále mohl vykonávat jen nekvalifikovaná a špatně placená povolání, i tam byl pod tlakem a dostával výpovědi; jeho advokátkou, díky níž v některých soudních stížnostech vyhrál, byla Dagmar Burešová. Z finanční nouze si se svou ženou částečně pomáhali překládáním knih, překlady však musely být vydávány pod cizími jmény. Perzekuce ze strany státních orgánů však byla čím dál tím tvrdší, zejména po jeho podpisu Charty 77. Odpírání invalidního důchodu, omezování základních občanských práv, obvinění z podvracení republiky a nakonec další věznění bez odsouzení vystavovaly manžele Kynclovy velkému tlaku. V politicky napjaté situaci, s nezanedbatelnou pomocí politiků i osobností ze Západní Evropy – mj. Grahama Greena, se kterým Kyncla pojilo přátelství, neboť s ním kdysi vedl interview – se jim až koncem roku 1982 podařilo získat politický azyl ve Velké Británii a v ČSSR povolení k vystěhování výměnou za československé občanství, jehož se museli vzdát. Do Velké Británie vycestovali přes Německo v únoru 1983.\n\nV Londýně žil zpočátku ze sociální podpory, avšak brzy se Kynclovi díky pochopení šéfredaktora Jiřího Theinera podařilo získat místo v měsíčníku Index on Censorship zabývajícím se všemi možnými projevy cenzury ve světě. S Kynclovým přispěním pak vycházely texty autorů v Československu zakázaných, mj. Václava Havla, Ludvíka Vaculíka, Ivana Klímy, Bohumila Hrabala, Milana Uhdeho, Milana Šimečky, Pavla Kohouta a dalších. Prostřednictvím Index on Censorship také pravidelně spolupracoval s Amnesty International. Sám dále nepravidelně působil v BBC, psal články pro další československá exilová periodika v západní Evropě, překládal a s manželkou a synem Ivanem vytvářel, natáčel na videokazety a posílal do ČSSR samizdatový informační pořad Videomagazín.\n\nPo pádu komunistického režimu v ČSSR bylo Kynclovi vráceno československé občanství a byl rehabilitován. Od Československého rozhlasu dostal nabídku na jedno z vedoucích míst, kterou však nepřijal. Místo toho zůstal v Londýně a stal se zpravodajem Českého rozhlasu ve Velké Británii. Pravidelně však navštěvoval Prahu. Vydal řadu knih, které dříve nemohly vyjít, a psal i nové. V Československu se stal populární díky svým příspěvkům a osobitému stylu. Jeho intenzivní aktivitu utlumilo až onemocnění rakovinou, diagnostikované roku 1996. Nemoci podlehl 1. dubna 1997.\n\n\n\n\n\n"}
{"id": "61017", "url": "https://cs.wikipedia.org/wiki?curid=61017", "title": "Mount Mitchell (rozcestník)", "text": "Mount Mitchell (rozcestník)\n\nAnglický název Mount Mitchell má více významů:\n\n"}
{"id": "61027", "url": "https://cs.wikipedia.org/wiki?curid=61027", "title": "Seismická vlna", "text": "Seismická vlna\n\nSeismická vlna je vlna, která vzniká jakoukoliv náhlou deformací horniny. Deformace může být vyvolána zemětřesením, zřícením skalního masívu, umělým výbuchem a podobně. Pro praktické využití v podobě studia Země mají však význam jen ty otřesy, které jsou schopny projít celým zemským tělesem. Tyto obrovské energie jsou uvolňovány pouze při větších zemětřeseních a nebo lidskou činností v podobě atomového výbuchu. Při zemětřesení a nebo výbuchu dochází k uvolnění obrovského množství energie, což má za následek deformace v místě, kde se energie uvolnila. Prostředí vystavené deformaci má tendenci se elasticky snažit vrátit do původního stavu, což vyvolává seismickou vlnu nebo spíše celou sérii těchto vln.\n\nK měření seismických vln slouží seismografy a obor se nazývá seismologie.\n\nSeismické vlny se vyskytují ve 4 základních typech.\n\nJedná se o seismické vlny, které dosahují nejvyšších rychlostí, což jim také dalo své jméno. Na seismickou stanici dorazí jako první \"primary\". Jedná se o podélné vlnění tj. o vlny, které průchozí těleso/hmotu stlačují a rozpínají ve směru šíření vln. Někdy se také nazývají pro tuto vlastnost elastické tlakové vlny. Jsou schopny projít skrz celé zemské těleso, což nám přináší cenné poznatky o složení Země. Vlny mají tendenci na přechodných oblastech měnit svojí rychlost a směr, z čehož se dá zpětně odvodit, jaké minerály/horniny se ve vrstvách nacházejí.\n\nJedná se o příčné vlnění, jehož rychlost je nižší než u P-vln. Dorazí na pozorovací stanici až tedy jako druhé, což jim dalo jejich název \"secondary\". Při jejich průchodu začne těleso oscilovat, částice tělesa začnou kmitat kolmo ke směru procházejícího vlnění, což má destruktivní účinky. Z fyzikální podstaty vlnění vyplývá, že S-vlny nemohou procházet kapalným prostředím, jelikož kapalina nemá žádnou tuhost.\n\nJedná se o vlnění, které by se dalo popsat jako kruhové vlnění v extrémních případech po elipsových drahách (podobá se vlnění, které probíhá v mořských vlnách). Tyto vlny se šíří při povrchu Země a vyvolává její oscilaci. Jedná se o nejpomalejší zemětřesné vlny.\n\nJedná se o vlnění, kdy se částice pohybují vzhledem ke směru vlnění na šířku v pravém úhlu. Podobně jako Rayleighovy vlny se i tyto vlny šíří při povrchu Země. Pro Loveovy vlny se používá také označení Q - vlny (angl. \"Q waves\"). Jejich existence byla matematicky předpovězena roku 1911 A. E. H. Lovem, po kterém převzaly i své jméno. Zemským pláštěm cestují pomaleji než P a S vlny, ale rychleji než Rayleighovy vlny.\n"}
{"id": "61046", "url": "https://cs.wikipedia.org/wiki?curid=61046", "title": "Objektivita (výzkum)", "text": "Objektivita (výzkum)\n\nObjektivita výzkumu je dána mírou nezávislosti výsledků na výzkumníkovi a na měřeném jedinci. Čím je objektivita vyšší, tím více se závěr blíží skutečnosti.\n\nObjektivita výzkumu je dána zejména:\n\nNa začátku každé výzkumné práce je tedy nutné identifikovat možné konflikty zájmů a eliminovat je. Objektivita výzkumu by jinak mohla být zpochybněna určitou vazbou výzkumných pracovníků např. na sponzory, klienty apod.\n\nDalšími nezbytnými předpoklady objektivity výzkumné metody je její standardizace, spolehlivost, platnost a funkčnost (validní), dostatečná přesnost měření (reliabilita), kvalitativní i kvantitativní interpretovatelnost, další důležitou charakteristikou je i úspornost. Jenom tak mohou přinášet nové poznatky a verifikovat je (tzn. ověřovat jejich pravdivost, tedy řešit otázku subjektu s objektivní realitou). Tím lze získat fakta, resp. ověřené poznatky. \n\n\n"}
{"id": "61047", "url": "https://cs.wikipedia.org/wiki?curid=61047", "title": "Střet zájmů", "text": "Střet zájmů\n\nStřet zájmů je situace, ve které jsou pracovní, úřední, smluvní a podobné povinnosti člověka nebo organizace v rozporu s jeho soukromými zájmy. Definice Dennise F. Thompsona z roku 1993 říká: „Konflikt zájmů je stav, v němž profesionální úsudek týkající se primárního zájmu (například blaho pacienta nebo validita vědeckého výzkumu) má tendenci být nevhodně ovlivněn sekundárním zájmem (například finančním prospěchem).“\n\nPodstatné je, že konflikt zájmů vzniká už ve chvíli, kdy nastupuje riziko ovlivnění, a ne až ve chvíli, kdy k ovlivnění skutečně došlo. Sekundární zájem přitom nemusí být jen materiální, ale například může jít také o přání podpořit blízkou osobu nebo získat uznání a popularitu.\n\nPolitik, jakožto zvolený zástupce občanů, je svým voličům přímo odpovědný, a neměl by jednat proti jejich zájmům. Proto se má za to, že politik v určité funkci nesmí zastávat pozice v některých ekonomicky či mocensky významných organizacích. Toto může upřesnit zákon.\n\nV českém právu je takovým zákonem zákon č. 159/2006 Sb., o střetu zájmů, který mj. reguluje střety veřejného zájmu s osobními zájmy veřejných funkcionářů (nař. poslanců, senátorů, členů vlády, starostů a místostarostů, členů obecních i krajských zastupitelstev, ale také vedoucích organizačních složek státu a členů statutárních, dozorčích nebo kontrolních orgánů zákonem zřízených právnických osob apod.). Veřejným zájmem je zde takový zájem, který je daný funkcionář povinen z titulu své funkce prosazovat nebo hájit, osobním zájmem pak takový, který mu přináší určitou osobní výhodu nebo zamezuje snížení jeho prospěchu. Veřejnému zájmu musí dát veřejný funkcionář vždy přednost, nesmí využívat svého postavení a pravomocí ku prospěchu svému nebo jiné osoby, odvolávat se na svou funkci při řešení osobních záležitostí a nemůže také dát za odměnu svolení k využití svého jména a funkce ke komerčním reklamním účelům. O svých osobních zájmech podávají veřejní funkcionáři čestná prohlášení do Centrálního registru oznámení a také konkrétní oznámení při projednávání svých návrhů. Nesplnění takového oznámení je přestupkem, za který lze uložit pokutu až do výše 50 000 Kč.\n\n(1) Veřejný funkcionář uvedený v §2 odst.1 písm.c) až i) nesmí\n\nO masmédiu, které vlastní politik či průmyslník, se má často za to, že není nezávislé právě pro možný střet zájmů.\n\nŽurnalista se do střetu zájmů dostává v okamžiku, kdy mu nějaký jeho závazek vůči další osobě či organizaci brání pravdivě, otevřeně, pokud možno objektivně a nezkresleně informovat o všech relevantních a dostupných faktech.\n\nMožné příklady jsou:\n\nProto by také novinář neměl být členem politické strany a zároveň psát o politice a neměl by být ve firmě, jejíž finanční situaci může ovlivnit svým psaním.\n\nNapříklad klinické testy, které jsou většinou financovány průmyslem, ale mají sloužit zdraví lidí, mohou být ve střetu zájmů. Tomu lze zabránit například registrací testů a dalšími mechanismy. O nezávislé přehodnocování se snaží například Cochrane Collaboration.\n\nV sociálních službách je střet zájmů popsán ve Standardech kvality sociálních služeb, především se tímto zabývá standard číslo 2 - Ochrana práv osob.\n\nStřetem zájmu mezi pracovníky a klienty sociálních služeb se rozumí takové jednání, které ohrožuje důvěru v nestrannost nebo při němž pracovníci zneužívají svého postavení v získání neoprávněného prospěchu pro sebe nebo jinou fyzickou či právnickou osobu. Střet zájmu je obecně definován jako situace, v níž by profesní úsudek ohledně zájmu klienta mohl být natolik ovlivněn zájmem pracovníka, že by byla ohrožena pracovníkova nezávislost a nestrannost. Jedná se zpravidla o souběh profesní odpovědnosti nezávislosti v rozhodování a existenci dalšího, často finančního, osobního či soukromého zájmu.\n\nStřet zájmů je stav, kdy je pracovník povinen něco konat nebo se nějakého konání zdržet, ale současně by měl z daného konání či nekonání prospěch nebo by mu bylo dané konání či nekonání ke škodě.\n\n\n\nUspořádání: Mgr. Kristýna Čermáková, Mgr. Milena Johnová; Zavádění standardů kvality sociálních služeb do praxe, ISBN 80-86552-45-4\n\n"}
{"id": "61048", "url": "https://cs.wikipedia.org/wiki?curid=61048", "title": "Pájení", "text": "Pájení\n\nPájení je způsob spojování součástí roztaveným pomocným materiálem, tzv. pájkou s nižší teplotou tavení než mají spojované součásti, které se při tom neroztaví. Tento článek je zaměřen na pájení kovových součástí za pomoci pájek, které jsou slitinami kovů. Je zvykem rozlišovat pájení na tzv. měkké a tvrdé, podle teploty tavení pájky. (Odpovídající výrazy v angličtině jsou „soldering“ a „brazing“.) Pájky s teplotou tavení do cca 450 °C jsou označovány jako měkké, nad touto teplotou jako tvrdé. Příbuzným oborem, používaným při výrobě elektronických součástek je pájení keramiky, případně kombinace kovu a keramiky.\n\nPodmínkou pevného a těsného spojení pájením je mj. dobrá „smáčivost“ základního materiálu roztavenou pájkou. Ta je (kromě na metalurgických vlastnostech) závislá na čistotě povrchu při teplotě pájení. Potřebná čistota se dosahuje při pájení v běžné atmosféře použitím tzv. tavidel, nebo pájením v prostředí, které povrchové vrstvy bránící dobrému smáčení odstraňují (vysoké vakuum, redukční plynná atmosféra, solná lázeň).\n\nTavidla lze rozdělit:\n\nTavidla jako čisticí prostředky působí především chemicky a proto musí být voleny podle vlastností základního materiálu, teploty pájení a druhu pájky, a někdy též podle chemických a elektrických vlastností jejich zbytků po pájení. Jejich podrobnější výčet přesahuje možnosti a cíle tohoto článku, proto se zde zmíníme obecněji jen o některých jejich skupinách:\n\nPro měkké pájení má většina tavidel podobu kapaliny s obsahem chemicky účinné látky, většinou kyseliny solné nebo fosforečné. Jejich zbytky po pájení je proto vhodné odstranit (omytím vodou nebo lihem). Pro měkké pájení součástí z nerezavějící oceli se velmi dobře hodí směs kyseliny fosforečné, lihu a vody (v poměru po 1/3). Pro pájení elektrických spojů se dobře hodí pryskyřice z borovic – kalafuna. Má schopnost rozrušit tenké vrstvy oxidů při teplotách 200 °C za 1–2 s Je také obsažena v tzv. trubičkové pájce nejčastěji používané v elektronice. Zbytky po pájení nemusejí být odstraněny, ale většinou se tak děje, např. omytím lihem.\n\nPro tvrdé pájení se používají tavidla v podobě pasty, kapaliny nebo prášku. Někdy jsou naneseny jako pevný obal na tyčinky (dráty) vyrobené z materiálu příslušné pájky. Pro tvrdé, tzv. kapilární pájení ve vakuu nebo redukční atmosféře (vodíku) nejsou zapotřebí žádná tavidla, protože potřebné čistoty styčných ploch se dosáhne ve vysokém vakuu odpařením nečistot vysokou teplotou, nebo chemickou redukcí vodíkem v redukčních pecích.\n\nPájka je přídavný materiál, který vyplňuje mezeru mezi materiály a spojuje je.\nPodle teploty tání se dělí:\n\nPodle konzistence můžeme rozdělit pájky na:\n\nMěkké pájky jsou slitiny „měkkých kovů“ s různým poměrem složek, kterým se dosahují jejich požadované vlastnosti, především teplota tavení. Pro pájení elektroniky se dlouho používala eutektická slitina s 37 % olova a 63 % cínu. Její teplota tání je 183 °C. Výhodou eutektické slitiny je hlavně to, že tuhne bez přechodových fází, ve kterých v neeutektických slitinách v jistém rozmezí teplot vedle sebe existují jak pevná fáze tak i tekutá. To má někdy nežádoucí důsledky.\nExistuje řada měkkých pájek s dalšími kovy jako je např.kadmium nebo zinek, vhodných pro teploty do 400 °C. Velkou skupinu tvoří tzv. cínové pájky s obsahem více složek jako je Sn,Pb, Sb, Zn, které pokrývají rozsah teplot od 185 do asi 260 °C.\n„Super měkké“ slitiny Pb+Sn+Cd+Bi vhodné pro pájení se vyznačují teplotou tání v mezích od 65 do 100 °C. Jsou označovány jako: Roseův kov, Lipowitzův kov a Woodův kov.\n\nTzv. \"měkká\" pájka je slitina dvou nebo více kovů s nízkou teplotou tavení. Měkké pájky (s teplotou tání nižší než 400 °C) jsou slitiny kovů jako Pb, Sn, Cd, Zn, Ag aj. Dříve používané slitiny s olovem jsou podle směrnice RoHS od r. 2006 zakázány a jsou proto nahrazeny slitinami Sn, Cd, Zn aj., (např. pájka 220, s Cd82Zn16Ag2). (Výjimky se tolerují pro oblast lékařství, vojenství, částečně automobilové techniky a letectví/kosmonautiky.) Jejich vlastnosti jsou však v porovnání s olovnatými méně výhodné, např. mají horší smáčivost a vyšší teplotu tavení, což má nepříznivé důsledky (vyšší tepelné zatížení pájených součástek, zkrácení životnosti pájecího hrotu aj. Bod tavení bezolovnaté pájky je obecně o 20 až 45 °C vyšší, než u konvenční olovnaté eutektické pájky. Bohužel většina bezolovnatých slitin není eutektická. Pro ruční pájení v elektronice se pájky dodávají v podobě \"dutého\" drátu (trubičky) vyplněné tavidlem. Tavidlem pro pájení v elektronice je nejčastěji speciální kalafuna.\n\nV České republice platí pro měkké pájky norma: ČSN EN ISO 9453 \"Slitiny pro měkké pájení – Chemické složení a tvary\"\n\nPro tvrdé pájení je velký výběr slitin i čistých kovů, a to jak pro pájení pod tavidlem, tak i ve vakuu nebo v redukční atmosféře.\n\nČisté kovy se používají spíš jen výjimečně. Může to být stříbro, měď, zlato a paladium. Dobře se hodí pro kapilární pájení ve vakuu.\n\nPro tvrdé pájení v atmosféře se vyrábí velký počet slitin různých kovů s vyšší teplotou tavení. Jsou to např. slitiny stříbra, mědi, kadmia, niklu a zinku v nejrůznějších kombinacích. Většina z nich obsahuje zinek, který má vysokou tenzi par a nemůže být proto použit pro pájení ve vakuu, kde se prudce odpařuje (sublimuje). Používají se také slitiny drahých kovů, např. Au-Ag, Au-Pd, Au-Cu, Au-Ni,\n\nZvláštní skupinu pájek tvoří tzv, aktivní pájky s malým obsahem titanu nebo vanadu, které jsou použitelné i pro pájení kovů na keramiku nebo grafit.\n\nZvláštní pájky a tavidla jsou nutné také pro pájení hliníku a jeho slitin. Osvědčily se zde zinkové pájky a složitější slitiny (Al, Cu, Sn, Cd).\n\nMetody pájení můžeme rozlišovat především podle způsobu ohřevu pájených součástí a pájky. To může být lokální nebo celoobjemové.\n\nLokální ohřev při měkkém pájení se dá uskutečnit dotekem horkého tělíska, které je součástí tzv. páječky. Nejčastěji je ohříváno elektricky, např. přímým průchodem elektrického proudu u tzv. transformátorové páječky, nebo nepřímo elektrickým topným tělesem. Moderní elektrické páječky využívají možnost nastavení teploty pájecího hrotu a elektronické stabilizace nastavené hodnoty. Uplatňují se hlavně při ruční malovýrobě elektronických zařízení. Ve hromadné výrobě se pájí součástky k plochým vodičům horkou vlnou roztavené pájky.\n\nVe větším rozsahu ohříváme pájené předměty a pájku proudem horkého plynu nebo plamenem. Pro měkké pájení stačí plamen zemního plynu se vzduchem, pro tvrdé pájení je nutný teplejší plamen kyslíko-acetylenový nebo kyslíko-vodíkový. Proces pájení plamenem je většinou „ruční“, takže výsledek je silně závislý na zkušenostech a zručnosti pracovníka.\n\nPři celoobjemovém zahřívání v peci jsou ruční zásahy do procesu vyloučeny. Kvalita výsledku pak závisí hlavně na dokonalosti nutné přípravy pájených předmětů. Při pájení v peci je teplo předáváno sáláním z topného tělesa (ve vakuu), nebo i vedením plynem (v peci s redukční atmosférou).\n\nV elektronice se výborných výsledků dosahuje pájením v atmosférách z inertních plynů (dusík, řidčeji argon).\n\nNejdokonalejší způsob je pájení ve vysokém vakuu. Je použitelný jen pro tvrdé pájení různých kovů s vyšší teplotou tání, ale s výjimkou slitin obsahujících zinek, který má vysokou tenzi par a ve vakuu prudce sublimuje.\n\nPáječka je elektrické nářadí pro tavení kovů při spojování součástek měkkým pájením. Při pájení se kovové součástky nejdříve páječkou zahřejí a přidáním roztavené pájky se spojí. Pájka vytvoří po vychladnutí pevné mechanické a elektrické spojení. Kovové součástky nejsou na rozdíl od svařování nataveny. Přesto vzniká na povrchu kovové součástky ve styku s pájkou tenká legovaná vrstva.\nElektrické páječky jsou vždy osazeny vyměnitelným pájecím nástavcem. Výměnný nástavec (hrot) je zhotoven z tepelně dobře vodivého kovu, zpravidla z mědi nebo jejích slitin. Měď se ale v roztavené pájce rozpouští a hrot by rychle ubýval. Pájecí hrot je proto většinou pokrytý vrstvou odolnějšího kovu, například niklu. Vyměnitelný hrot je ohříván topným tělískem, které je součástí páječky. U pájecích stanic s regulací teploty je v blízkosti hrotu teplotní senzor nebo se měří odpor topného tělíska. Páječky existují s výkonem od několika Watt pro pájení na DPS až po výkony několika stovek Wattů. U páječek pro elektroniku je důležitá taky průběžná stabilita (stabilizace) teploty. Extrémním případem jsou pájedla, u kterých je přiváděn do pájecího místa, na konec hrotu, dusík.\n\nZvláštním typem páječky je pistolová (transformátorová) páječka. Místo hrotu má pájecí smyčku z drátu. Smyčka se zahřívá průchodem velkého proudu dodávaného vestavěným transformátorem. (Nověji se vyrábí páječky stejného vzhledu, ale transformátor je nahrazen měničem – jsou tedy podstatně lehčí). U pistolové páječky je výhodou rychlý ohřev na pracovní teplotu. Zapíná se tlačítkem na rukojeti, které se musí držet sepnuté po celou dobu práce. Při odložení se páječka sama vypne a nebezpečí popálení nehrozí. Pistolové páječky se vyrábějí s výkonem okolo 100 W. Pro práci s citlivými elektronickými součástkami nejsou příliš vhodné. Pro relativní nemotornost, váhu a obtížnou stabilizaci teploty na hrotu se nepoužívají v sériových výrobách.\n\n\nV elektrotechnice se při pájení součástek v hromadné výrobě používá pájení vlnou. Při této technologii osazené DPS projíždějí vlnou tekuté pájky hnané čerpadlem. Dnes se pro pájení SMD součástek používá hlavně pájení přetavením (reflow). Na DPS se přes šablonu z tenké bronzové folie nanesou tečky pastovité pájky. (Viz Wikipedie: \"Sítotisk\".) Tato pájka má lepivou konzistenci, takže ve fázi osazování zafunguje i jako lepidlo a přidrží součástky na desce. Při průjezdu desky přetavovací pecí se pájka roztaví a vytvoří pájený spoj.\n\nMetody pájení můžeme rozlišovat především podle způsobu ohřevu pájených součástí a pájky. To může být lokální nebo celoobjemové.\n\nLokální ohřev při měkkém pájení se dá uskutečnit dotekem horkého tělíska, které je součástí tzv. páječky. Nejčastěji je ohříváno elektricky, buď přímým průchodem elektrického proudu u transformátorové páječky nebo nepřímo elektrickým topným tělesem. Moderní elektrické páječky využívají možnost nastavení teploty pájecího hrotu a elektronické stabilizace nastavené hodnoty. Uplatňují se hlavně při ruční malovýrobě elektronických zařízení. Ve hromadné výrobě se pájí součástky k deskám plošných spojů metodou pájení vlnou nebo přetavením.\n\nVe větším rozsahu ohříváme pájené předměty a pájku proudem horkého plynu nebo plamenem. Pro měkké pájení stačí plamen zemního plynu se vzduchem, pro tvrdé pájení je nutný teplejší plamen kyslíko-acetylenový nebo kyslíko-vodíkový. Proces pájení plamenem je většinou „ruční“, takže výsledek je silně závislý na zkušenostech a zručnosti pracovníka.\n\nPři celoobjemovém zahřívání v peci jsou ruční zásahy do procesu vyloučeny. Kvalita výsledku pak závisí hlavně na dokonalosti nutné přípravy pájených předmětů (například na kvalitě použitých přípravků pro ustavení dílů a na kvalitě očištění ploch). Při pájení v peci je teplo předáváno sáláním z topného tělesa (ve vakuu) nebo i vedením plynem (v peci s redukční atmosférou).\n\nPro pájení je možné použít i indukční ohřev a to jak lokální, tak celkový. Tato metoda má vyšší produktivitu, ale také vyšší pořizovací náklady, neboť musí být k dispozici tvarově odpovídající induktor a je nutné při ní použít tavidlo. Velikost pájených předmětů je limitována výkonností zařízení a kvalitou tavidla.\n\nNejdokonalejší způsob je pájení ve vysokém vakuu. Je použitelný jen pro tvrdé pájení různých kovů s vyšší teplotou tání, s výjimkou slitin obsahujících zinek, který má vysokou tenzi par a ve vakuu prudce sublimuje. Pro pájení ve vakuu se vyrábějí pájky také v podobě prášku, např. ze slitiny Ni-Cr s teplotou tání cca 950 °C. Tato pájka dobře smáčí nerezavějící ocel, Po ztuhnutí je velmi tvrdá (nesnadno obrobitelná), ale velmi pevná. Zdrojem tepla je ve vakuových pecích „klec“ z molybdenového drátu zahřívaná elektrickým proudem. Navenek je izolována stíněním z molybdenového plechu a vodou chlazeným pláštěm. Pájeným předmětům se teplo předává výlučně sáláním. Tímto způsobem lze dosáhnout teploty kolem 1400 °C. Roztavená pájka působením povrchového napětí zatéká do spáry mezi spojovanými součástkami. Dosahuje se tím dokonale těsného a mechaniky pevného spojení.\n\nZvláštní pozornost si zaslouží problém spojování kovových součástí s keramickými. Základním problémem je v tomto případě to, že jen některé kovy smáčí povrch keramiky, jmenovitě titan a některé vzácné kovy. Nejčastěji se postupuje tak, že se na plochu, která má být smočena pájkou při vlastním pájení, pokryje tenkou vrstvou titanu nebo slitiny titan obsahující. Toho se dosáhne napařením takové vrstvy ve vakuu nebo častěji nanesením práškové pasty, která se pak roztaví ve vakuové peci. Na takto připravenou (pokovenou) plochu se pak pájí různými pájkami, jak měkkými tak ve vakuové peci tvrdými.\n\nÚčelem pájení v elektronice je elektrické i mechanické spojení.\nRuční pájení se uskutečňuje krátkodobým lokálním zahřátím místa styku součástek, spolu s pájkou a tavidlem. Teplo je dodáváno dotykem kovového hrotu (pájedla) zahřívaného elektricky na teplotu o něco vyšší než je teplota tavení použité pájky. Hromadné pájení součástek na desky plošných spojů se provádí tzv. cínovou vlnou.\n\nPájení v elektronice může být prováděno ručně, postupně spoj za spojem, nebo hromadně na deskách plošných spojů (DPS).\nRuční pájení se uskutečňuje nejčastěji dotykem kovového hrotu páječky ohřívaného zevnitř elektrickým topným tělískem. Moderní páječky umožňují nastavení teploty hrotu (v mezích např. 200–450 °C) a automaticky udržují nastavenou teplotu. Jsou dodávány s vyměnitelnými hroty různých tvarů, vyrobenými nejčastěji z mědi. Protože měď snadno oxiduje a je rozpouštěna cínovou pájkou, jsou na vnějším povrchu chráněny pokovením. Základní vrstva bývá z niklu, který může být ještě pokryt vrstvou železa. Část povrchu, která nemá být smočitelná pájkou, je ještě chromována. Tvar a rozměry pájecího hrotu určují účinnost předávání tepla. Pro pájení rozměrnějších spojů je vhodné použít hroty větších rozměrů. Ostré hroty je ovšem nutné použít při pájení úzkých vývodů součástek hustě umístěných vedle sebe.\n\nJe také důležité o pájecí hroty náležitě pečovat. Pokovené hroty se nesmí čistit nebo upravovat jejich tvar pilováním nebo broušením. Doporučuje se při prvním ohřátí hrotu jej pokrýt vrstvičkou pájky. která jej ochrání před oxidací a usnadní převod tepla při pájení. Je-li pájení přerušováno dlouhými (hodinovými) přestávkami, je třeba hrot čistit a nanášet čerstvou pájku, protože zoxidovaná pájka brání dobrému smáčení spoje. Čistit se má jen vlhkou speciální \"houbou\", dodávanou výrobci páječek a pájek.\n\nKvalitu výsledků ručního pájení lze zvýšit trvalou péčí o používaný pájecí hrot. Doporučuje se udržovat pracovní plochu hrotu čistou a obnovovat častěji pokrytí čerstvou pájkou. Trubičková pájka malého průměru nemusí obsahovat pro tento účel dostatek tavidla, které je pak nutno dodat z jiného zdroje. Používání silněji aktivované pryskyřice životnost hrotu snižuje.\n\nNa výsledek ručního pájení má podstatný vliv pracovník, který pájení provádí, např. volbou pájecího hrotu, jeho teploty, místa a způsobu přiložení hrotu, volbou doby zahřívání, volbou pájky a tavidla a dalších faktorů. Zkušenosti a zručnost jsou zde proto rozhodující.\n\nHromadné pájení vlnou je tradiční metoda pájení v elektronice. Používá se pro pájení desek plošných spojů, osazených konvenčními součástkami s vývody ve formě drátů, kolíčků, planžet nebo taky bezvývodových (SMD) součástek, fixovaných lepidlem. Součástky s vývody se v tomto případě osazují všechny ze stejné (horní) strany desky (DPS) a můžou být zajištěny předtvarováním vývodů proti vypadnutí. Bezvývodové součástky se lepí na spodní, pájenou stranu. U desek může být použita kombinace osazování jak vývodových součástek (seshora) a bezvývodových součástek SMD (zespodu – fixované lepidlem) najednou. SMD součástky musí ovšem odolávat pájecím teplotám, protože jsou přímo smáčeny roztavenou pájecí slitinou.\n\nNejobvyklejší zařízení pro pájení vlnou je známé pod názvem \"cínová vlna\". Název je odvozen od cínových pájek, které se zde užívají.\nZákladem hromadného pájecího zařízení je dopravník desek, který unáší DPS mezi jednotlivými sekcemi stroje. Na první sekci je na stranu pájení naneseno tavidlo. Tavidlo je roztok kalafuny v alkoholu nebo směs organických kyselin. Nanáší se z pěny nebo postřikem. Po nanesení tavidla veze dopravník desku dále předehřívací zónou. Tady se odpaří část rozpouštědla z tavidla. DPS i součástky se zahřejí na teplotu blízkou teplotě tekuté pájky. DPS následně projíždějí vlastní cínovou vlnou. Ta vypadá jako voda tekoucí přes jez. Pájené DPS protahuje dopravník vrcholem vlny. Proud roztaveného kovu musí smočit všechny kovové povrchy, ale musí s sebou odnést všechnu přebytečnou pájku. To se zajišťuje například zvláštním tvarem vlny. Existuje několik různých provedení pájecích vln – jednoduché, dvojité (nejčastěji bezprostředně za sebou jdoucí vlna vířivá, turbulentní a za ni vlna klidná, laminární), vlna protiběžná (reflexní), atd. Některé stroje (celkem vzácně) jsou hned za výjezdem z vlny vybaveny lištou (štěrbinou) s tlakovým horkým vzduchem nebo (řídčeji) dusíkem (tzv. vzduchovým nožem), který strhává nadbytečnou pájku – eliminuje tvorbu zkratových můstků. Po průjezdu cínovou vlnou pokračují DPS do zásobníku nebo myčky desek s následným sušením.\n\nVelkého zlepšení kvality pájení se dosahuje pájením v atmosféře z inertních plynů (nejčastěji dusík (levnější), řidčeji argon (menší spotřeba)), které se realizuje zavedením inertní atmosféry přímo do lázně (lázní), nebo (výhodněji, ale pracněji) zakrytováním pájecích van (řidčeji – včetně sekce předehřevu(ů)). Aby se ale účinek inertního plynu projevil dostatečně důrazně, musí být vytěsnění kyslíku velké (kyslík musí být maximálně na hranici 0,1% (1000 ppm) nebo méně). Zvýšené náklady na inertní plyn jsou pak z větší části eliminovány úsporou pájecí slitiny – tvoří se podstatně méně strusky (odpadu, který se soustřeďuje na povrchu lázní, musí se ze stroje pravidelně sbírat ale lze ho recyklovat) a zvýší se kvalita pájení – zlepší se roztékavost slitiny a tím je menší výskyt zkratovacích můstků (vyšší spolehlivost, nižší náklady na opravy špatně zapájených spojů). Též na pájených místech je proto menší vrstva pájky (t. j. v globálu vzniká další úspora pájky). Ve většině případů je možné taky o maličko snížit teplotu pájecí lázně (úspora energie).\n\nOdpájení je soubor metod používaných k šetrnému oddělení součástek spojených pájením. Využívá se především při vývojových pracích na elektrotechnických zařízeních a při opravách. Jednodušší, často užívané metody mohou být:\nPro odpájení integrovaných obvodů se užívají jiná, náročnější zařízení.\n\n\n\n"}
{"id": "61049", "url": "https://cs.wikipedia.org/wiki?curid=61049", "title": "Okres Partizánske", "text": "Okres Partizánske\n\nOkres Partizánske je jedním z okresů Slovenska. Leží v Trenčínském kraji, v jeho jižní části. Na severu hraničí s okresem Bánovce nad Bebravou a okresem Prievidza, na jihu s okresem Zlaté Moravce a okresem Topoľčany. Území okresu se nachází na části území bývalých žup Nitranské, Tekovské a Trenčínské.\n"}
{"id": "61050", "url": "https://cs.wikipedia.org/wiki?curid=61050", "title": "Destilace", "text": "Destilace\n\nDestilace je metoda oddělování kapalných látek založená na různé těkavosti složek ve vroucí kapalné směsi. Uplatňuje se v chemickém průmyslu například při zpracování ropy či v potravinářském průmyslu při výrobě pálenky — destilátů.\n\nDestilace je čisticí operace, při níž se oddělují dvě nebo více kapalin, které se liší těkavostí. Při zahřátí dvousložkové směsi (nástřiku) na teplotu varu přechází do plynné fáze směs bohatší na těkavější složku. Kondenzací plynné fáze v tepelném výměníku se získá kapalina (destilát) s větším podílem těkavější složky než v původní kapalné směsi. Zbylá kapalná fáze je naopak obohacena o méně těkavou složku a nazývá se destilační zbytek.\n\nDestilaci vody popsal již Alexandr Afrodisijský. Destilaci alkoholu popsal například Alkindus. Destilace lihovin se do Evropy dostala přes arabský svět.\n\nDochází k jednorázovému částečnému odpaření kapaliny spojenému s kondenzací získaných par. Tento postup je jednoduchý, ale neumožňuje účinné oddělení jednotlivých složek. Využívá se při dělení látek s vysokým rozdílem bodu varu nebo při hrubém dělení látek.\n\nJednoduchá diferenciální destilace – přetržitá operace prováděná v laboratoři i v provozu. Diferenciální proto, že se neustále liší koncentrace destilátu, destilačního zbytku i teplota destilace.\n\n\"Princip\": Destilační kotel se naplní surovinou o určitém složení a zahřeje se na danou teplotu varu. Kotel je zahříván parou v duplikátoru, páry odcházejí z kotle potrubím do výměníku tepla, kde kondenzují. Vzniklý destilát se odvádí do předlohy.\n\nJednoduchá rovnovážná destilace – nepřetržitá operace, v níž složení par destilátu i kapalného zbytku jsou konstantní a zařízení je v ustáleném stavu.\n\n\"Princip:\" Surovina (nástřik) je nepřetržitě přiváděna do kotle, kde se zahřívá na teplotu vyšší, než je její bod varu, čímž se rozpadá na páry destilátu a kapalný zbytek v oddělovači. Páry destilátu se kondenzují, chladí na okolní teplotu ve výměníku a vzniklý destilát se nepřetržitě odvádí, stejně tak i zbytek.\n\nDochází při ní k účinnějšímu rozdělení směsi kapalin než při destilaci. Rektifikaci si lze představit jako sériové zapojení mnoha jednotlivých destilačních stupňů nad sebou. Těkavější složky se v rektifikační koloně odpařují na více místech a méně těkavé na více místech kondenzují. Teplota na dně kolony, v tzv. ochuzovací části (pod nástřikem), je maximální, protože je zde látka s vysokým bodem varu. Naproti tomu teplota v hlavě kolony, v tzv. obohacovací části (nad nástřikem), je minimální, neboť se zde nachází látka s nízkým bodem varu.\n\nVsádková rektifikace – obdoba diferenciální destilace s lepším rozdělením směsi.\n\n\"Princip:\" Surovina v kotli se zahřeje a páry prostupují rektifikační kolonou, kde jsou obohaceny na těkavější složky a zkondenzovány v chladiči na destilát. Část destilátu se vrací do vrchu jako zpětný tok, tj. kapalina, která je v koloně ochuzována o těkavější složky a po průchodu kolonou teče zpět do kotle. Po odpaření části vsádky se zbytek vypustí a proces opakuje s novou vsádkou.\n\nRovnovážná rektifikace – obdoba rovnovážné destilace s lepším rozdělením směsi.\n\n\"Princip:\" Nástřik se přivádí nepřetržitě do rektifikační kolony. Zároveň se z ní vrchem odvádí směs těkavějších složek, která kondenzuje v chladiči na destilát. Část destilátu se vrací do vrchu kolony jako zpětný tok, tj. kapalina, která je v koloně ochuzována o těkavější složky a teče zpět do kotle. V koloně se ustaví ustálený stav, charakterizovaný vzrůstajícím podílem těkavější složky směrem k horní části kolony.\n\nPatrová – válcová nádoba s řadou pater, jejichž provedení je různé (přepadová, kloboučková patra atd.). Patra slouží k zadržení kapaliny a k zvýšení stykové plochy mezi kapalinou a parou, kde probíhá vlastní dělení směsi.\n\nNáplňová – funkce obdobná jako u patrových, ale místo pater je zde náplň z Raschingových, Leasingových kroužků atp., uložená na roštech. Části ochuzovací a obohacovací jsou od sebe odděleny, po náplni stéká kapalina proti párám, které stoupají vzhůru.\n\nFilmová – obdoba odparky s kapalinovým filmem. Nástřik se přivádí na rotující kotouč, který jej rozstříkne na stěnu pláště, kde se pomocí rotujících stíracích lopatek vytvoří rovnoměrný kapalinový film. Vzniklé páry se stékají s kapalinovým filmem, který se obohacuje o méně prchavou látku a odtéká jako destilační zbytek.\n\nDestilace prováděná za současného prohánění vodní páry destilovanou směsí. Tato pára je vyvíjená v oddělené nádobě. Směs látek s vodní parou má nižší bod varu a proto se destilací s vodní parou často čistí labilní látky s vysokou teplotou varu, které se nemísí s vodou, což je zase výhodné pro jejich oddělení od vody po kondenzaci par.\n\nPoužívá se k destilaci látek tepelně labilních, které by se při destilaci za normálního tlaku rozkládaly. Také se používá pro dělení látek o vysokém bodu varu aby je vůbec bylo možné předestilovat a látek s malým poměrem bodů varu, protože s klesajícím tlakem se tento poměr zvyšuje a separace je účinnější.\n\nVakuová destilace je destilace za sníženého tlaku. Teploty varu se sníží snížením tlaku, při destilaci ropy se používá pro výrobu:\n\n\n\n\"Podrobnější informace naleznete v článku Molekulární destilace.\"\n\nProbíhá při extrémně nízkém tlaku (1-0,001 mbar). Vzdálenost mezi povrchem destilované látky a chladičem musí být velmi malá. Umožňuje destilovat látky, které snadno podléhají teplotnímu rozkladu.\n\nPoužívá se k destilaci látek s nízkou teplotou varu, které se za normálního tlaku vyskytují jako plyny. S tím souvisí i zvyšování tlaku, při kterém destilace probíhá. Zvláště zajímavé úkazy se objevují při přiblížení ke kritickému bodu kapalné směsi. Jedním z důsledků je růst počtu teoretických pater kolony do nekonečna.\n\n"}
{"id": "61051", "url": "https://cs.wikipedia.org/wiki?curid=61051", "title": "Okres Lučenec", "text": "Okres Lučenec\n\nOkres Lučenec je jedním z okresů Slovenska. Leží v Banskobystrickém kraji, v jeho jižní části. Na severu hraničí s okresem Detva a okresem Poltár, na jihu s okresem Veľký Krtíš, okresem Rimavská Sobota a s Maďarskem. Okres se rozkládá na severu bývalé Novohradské župy, ale zasahuje malou částí svého území i na území bývalé Gemersko-malohontské župy.\n\n"}
{"id": "61052", "url": "https://cs.wikipedia.org/wiki?curid=61052", "title": "Adolf Hrstka", "text": "Adolf Hrstka\n\nMUDr. Adolf Hrstka (7. března 1864, Klešice – 19. května 1931, Moravská Ostrava) byl český lékař a vlastivědný pracovník. \n\nNarodil se v Klešicích v rodině hospodského Jana Hrstky. V letech 1884–1893 studoval na Karlově Univerzitě medicínu a následně působil ve Štramberku, nejprve jako obvodní lékař (od 1. listopadu 1893), později byl městským radním (od 18. listopadu 1897) a starostou (1907–1911). Od 1895 vedl místní pobočku Klubu českých turistů, která se významnou měrou podílela na záchraně pozůstatků štramberského hradu. Podílel se na činnosti a vzniku (19. května 1899) Musejní a prumyslové jednoty ve Štramberku, které daroval sbírku zkamenělin. 3. května 1899 na jeho podnět vznikla štramberská jednota Sokol. Díky jeho působení byly uspořádány ve štramberské \"nové škole\" umělecké výstavy. Od roku 1919 usiloval o vybudování Národního sadu – městského parku na vrchu Kotouč s galerií soch a jeskyní Šipkou.\n\nZískal i čestné občanství města Kopřivnice.\n\nS ženou Marii roz. Baarovou (nar. 23. října 1877), pocházející se staré štramberské rodiny, se oženil roku 1895 a měli spolu tři syny. Jeho žena Marie byla mladší sestra spisovatele Zdeňka Bára.\n\n\nAdolf Hrstka zemřel v Moravské Ostravě u svého nejstaršího syna Oldřicha, jeho hrob je na štramberském hřbitově, kde byla 25. května 1931 uložena urna s popelem za účasti velkého zástupu (cca 5.000 lidí ).\n„\"…prapory národních barev vlály z Trúby, ze škol i soukromých domů, všechna pouliční světla hořela, za okny chalup plály rozžehnuté svíce. Všechny spolky, Sokolové, Orli, DTJ, hasiči ve slavnostních krojích a s prapory, žáci a učitelstvo obou škol a všichni občané štramberští jej provázeli na poslední cestě. Žádný z bývalých pánu Štramberka nebyl pochován s takovou úctou jako dr. Hrstka. On, který byl jeho objevitelem a vtiskl mu navždy pečeť krásy, které vždy tak rád sloužil. Ano, on, který byl za svého života skutečným pánem Štramberka, pánem všemi milovaným …\"“\n\n\n"}
{"id": "61061", "url": "https://cs.wikipedia.org/wiki?curid=61061", "title": "Past na likviditu", "text": "Past na likviditu\n\nPast na likviditu je situace, kdy monetární zásahy národní banky (NB) do ekonomiky nestačí na zvrat ekonomické krize celého systému. NB ve snaze ekonomiku rozhýbat už postupně zlevnila peníze na minimum (snížila úrokové sazby na 0 %), ale ani to stále nestačí na zvrat a opětovný růst zaměstnanosti. Naopak jsou tak nízké úrokové míry, že spekulativní poptávka absorbuje všechny přírůstky peněžní zásoby, místo aby se tyto investovaly. Protože je úroková míra hlavní/jediný způsob pro zvýšení měnové báze (peněz v oběhu), NB tak přichází i o poslední nástroj, jak zatlačit na růst inflace a tím i jak zvrátit očekávání trhu: S ukončením intervencí naopak hrozí pád do deflace, což by vedlo k odkládání spotřeby a prohlubování krize.\n\n\nJaponsko se z pasti své krize také chtělo dostat spotřebou ze strany státu, což ovšem nezafungovalo. Zpětně se spekuluje o příčinách, např. že ony státní investice nešly do podstatných projektů, které by i nadále podporovaly ekonomiku, ale jen do jednorázových zbytečností bez budoucnosti, takže jejich pozitivní efekt pominul zároveň s jejich dokončením, místo aby se jejich vliv znásobil a ekonomiku opět rozhýbal. Naopak stát upadl do hlubokých dluhů.\n"}
{"id": "61063", "url": "https://cs.wikipedia.org/wiki?curid=61063", "title": "Okres Rimavská Sobota", "text": "Okres Rimavská Sobota\n\nOkres Rimavská Sobota je jedním z okresů Slovenska. Leží v Banskobystrickém kraji, v jeho jihovýchodní části. Na severu hraničí s okresem Brezno, na západě s okresem Poltára s okresem Lučenec na východě pak s okresem Revúca a s Maďarskem. Okres se rozkládá na západě bývalé Gemersko-malohontské župy, ale malá část jeho území zasahuje i na území bývalé Novohradské župy.\n"}
{"id": "61065", "url": "https://cs.wikipedia.org/wiki?curid=61065", "title": "LGBT práva podle zemí a teritorií", "text": "LGBT práva podle zemí a teritorií\n\nZa zákony týkající se homosexuality jsou obvykle označovány zákony, které omezují, zcela zakazují nebo označují za trestný pohlavní styk mezi osobami téhož pohlaví a zákony, které umožňují oficiální registraci svazků dvou osob téhož pohlaví, případně právní ošetření jejich rodičovství. Tato legislativa obvykle není vázána na faktickou sexuální orientaci zúčastněných. Přímo k homosexuální či jiné sexuální orientaci (ať už domnělé, nebo skutečné) se mohou vztahovat zákony, které zajišťují ochranu před diskriminací z důvodu sexuální orientace. Také ony obvykle neoperují s fakticky zjištěnou sexuální orientací osoby, nýbrž s motivací pachatele a (i jen domnělou) příslušností poškozeného ke skupině osob.\n\nČlenství v Evropské unii vyžaduje nejen zrušení antigay legislativy, nýbrž Amsterodamská smlouva vyžaduje přijetí antidiskriminační legislativy členskými státy. \n\n\n"}
{"id": "61068", "url": "https://cs.wikipedia.org/wiki?curid=61068", "title": "Puebla (město)", "text": "Puebla (město)\n\nPuebla je hlavní město stejnojmenného mexického státu a celkově čtvrté největší město Mexika s obyvatel. Leží zhruba 110 km jihovýchodně od mexického hlavního města Ciudad de México (Mexico City).\n\nMěsto hrálo významnou roli při invazi Španělů do Mexika v 16. století. Bylo založeno roku 1531 s cílem zastínit náboženský vliv předkolumbovské Choluly. V roce 1811 bylo druhým největším mexickým městem. Koncem 19. století jej předstihla Guadalajara. 40 km západně od Puebly se nalézá aktivní sopka Popocatépetl, která je dobře viditelná. Cesta do Mexico City vede přes průsmyk Paso de Cortéz, mezi Popocatepétlem a Iztou.\n\nProtože se v blízkosti města nacházejí tři sopky, La Malinche, Popocatépetl a Iztaccíhuatl, je často postihnuté zemětřesením. Mohutné zemětřesení z roku 1999 poškodilo některé historické budovy a kostely, jenž se dodnes rekonstruují.\n\nPuebla je vyhlášená svou keramikou, původně modrobílou, dovezenou ze Španělska. Dnes se na kachle používá široká škála barev – červené, oranžové, žluté i zelené. Barevné kachle se vyskytují na fasádách i lavičkách. Na zdejším tržišti nedaleko centra lze zakoupit mnoho keramiky různého druhu.\n\nTypickou pochoutkou vyráběnou v Pueble jsou Chiles en nogada, což jsou poblanské papriky plněné masovou směsí se sušeným i čerstvým ovocem (hrušky, jablka, banán, meruňky), dušené v ořechové omáčce se sýrem a zdobené zrníčky granátového jablka. Pokrm je sezónní záležitostí a vaří se pouze od července do září. Další pochoutkou je Mole Poblano, což je kuřecí, krůtí anebo vepřové v omáčce z hořké čokolády, skořice, rajčat a chilli. Celý pokrm je pak posypán sezamovými semínky.\n\n\n"}
{"id": "61069", "url": "https://cs.wikipedia.org/wiki?curid=61069", "title": "Fumarola", "text": "Fumarola\n\nFumarola (z latinského slova \"fumus\" – kouřit) je formou projevu sopečné činnosti, která vypouští do svého okolí plyn. Jedná se o otevřenou spojnici zemského povrchu a zemského podloží, která produkuje páru a plyny. Plyn je převážně složen z HCl, v menší míře je tvořen SO, HS, SO a přehřátou vodní párou. Teplota unikajícího plynu je v rozmezí 200 až 800 stupňů Celsia. Jedná se o doprovodné jevy vulkanismu, které vypovídají o stále aktivní magmatické činnosti. Sopečné plyny se uvolňují při odplynění magmatu.\n\nFumaroly se často objevují v celých pásech, či v oblastech, tzv. polích, neuspořádaně. Pole je většinou oblast, kde je hojný výskyt termálních pramenů, které jsou doprovázeny výrony plynů.\n\nJedním ze známých příkladů fumarol je oblast Valley of Ten Thousand Smokes, která během erupce sopky Novarupta v roce 1912 na Aljašce nechala vzniknout mnoho tisíců výronů plynů, které byly zasypány padajícím prachem. Většina těchto nově vzniklých fumarol ale postupem času přestala být aktivní. Další známou oblastí je národní park Yellowstone, kde je možno objevit přes čtyři tisíce fumarol.\n\nŽivotnost fumarol je různá a může se pohybovat od dnů, přes týdny, roky až po celá staletí v závislosti na síle doznívání vulkanické aktivity. Fumarola je aktivní tak dlouho, dokud má tepelný zdroj schopný ji napájet plyny a párou.\n"}
{"id": "61074", "url": "https://cs.wikipedia.org/wiki?curid=61074", "title": "Marliana", "text": "Marliana\n\nMarliana // je italská obec v toskánské provincii Pistoia, 50 km severozápadně od Florencie. Obec má rozlohu 42 km² a zhruba 3 000 obyvatel.\n\n\"Počet obyvatel\"\n"}
{"id": "61077", "url": "https://cs.wikipedia.org/wiki?curid=61077", "title": "Okres Bardejov", "text": "Okres Bardejov\n\nSlovenský okres Bardejov leží na severu Prešovského kraje, respektive bývalé Šarišské župy. Na severu hraničí s Polskem, na západě s okresem Stará Ľubovňa a okresem Sabinov, na jihu s okresem Prešov a na východě s okresem Svidník.\n"}
{"id": "61081", "url": "https://cs.wikipedia.org/wiki?curid=61081", "title": "Etický kodex", "text": "Etický kodex\n\nEtický kodex je dokument, který upravuje obecná i konkrétní pravidla práce v jednotlivých organizacích a profesích. Svůj etický kodex mají např. lékaři (Hippokratova přísaha), právníci, novináři a další profese\n. Také některé organizace, sdružení nebo firmy mohou vytvářet kodex pro své zaměstnance, a to buď závazné (zaměstnanec může dostat při smlouvě kodex k podepsání a na základě jeho porušení mu hrozí výpověď) nebo nezávazné (jejichž dodržování je dobrovolné).\n\nExistuje mnoho různých novinářských etických kodexů, ale základ je většinou společný, jejich vzájemné odlišnosti spočívají spíše v konkrétnosti a přísnosti. Dokumenty zdůrazňují zejména:\n\nMezi častá porušení patří špatné zdrojování nebo dokonce plagiátorství. Dále přijímání úplatků nebo darů, v některých případech stranění určité skupině na úkor jiné. V fotografii pak například neuctivé nebo necitlivé zobrazení osoby, manipulace s obrazem apod.\n\n"}
{"id": "61082", "url": "https://cs.wikipedia.org/wiki?curid=61082", "title": "Delivered at Frontier", "text": "Delivered at Frontier\n\nDelivered at Frontier (zkratka DAF, česky pak s dodáním na hranici) je mezinárodní doložka Incoterms. \n\nDoložka DAF stanoví takový vztah mezi kupujícím a prodávajícím, kdy kupující přebírá odpovědnost a rizika spojená se zbožím jakmile bylo dáno k dispozici kupujícímu pro vývoz v ujednaném místě před celní hranicí sousední země. Povinností prodávajího je kupujícímu poskytnout obvyklý dopravní doklad, skladní list, vydací list, naloďovací potvrzení či jiný podobný doklad. Dále musí zaplatit veškeré celní poplatky, spotřební daně za zboží a to až do okamžiku, kdy ho předává kupujícímu. \n"}
{"id": "61094", "url": "https://cs.wikipedia.org/wiki?curid=61094", "title": "Puebla", "text": "Puebla\n\nNázev Puebla nese:\n\n"}
{"id": "61099", "url": "https://cs.wikipedia.org/wiki?curid=61099", "title": "Tektit", "text": "Tektit\n\nTektit je hornina, která vzniká dopadem mimozemského tělesa (meteorit) na zemský povrch. Během dopadu se uvolňuje během krátké doby obrovské množství energie, která se přeměňuje na teplo, což má za následek proběhnutí metamorfních pochodů, během kterých se původní horniny přeměňují na novou horninu - tektit. Tektit má převážně sklovitou strukturu a lze ho přirovnat k přírodnímu sklu respektive obsidiánu.\n\nTektity se vyskytují především na lokalitách v jižních Čechách a na západní Moravě, v Austrálii, v jihovýchodní Asii, na Pobřeží slonoviny, v Severní Americe (přesněji ve státech Texas a Georgie).\n\nTektity se nazývají podle místa objevení, takže se můžeme setkat s:\n\n"}
{"id": "61125", "url": "https://cs.wikipedia.org/wiki?curid=61125", "title": "Rostislav Olesz", "text": "Rostislav Olesz\n\nRostislav Olesz (* 10. října 1985 Bílovec) je český hokejový útočník.\n\nOd sezóny 2000-01 v hrál v týmu HC Vítkovice. Ke svému prvnímu extraligovému zápasu nastoupil 26. ledna 2001 ve věku 15 let a 3 měsíce. Celkem za Vítkovice odehrál 100 zápasů a vstřelil 10 gólů. Svůj první start v reprezentaci dospělých absolvoval 22. prosince 2002 a stal se nejmladším českým reprezentantem v historii. V roce 2004 byl vyměněn z Vítkovic do pražské Sparty. Ve Spartě odehrál 52 utkání a vstřelil 6 gólů. Svůj první zápas v NHL odehrál 5. října 2005 proti Atlantě. A svoji první trefu docílil v zápase s New York Islanders 10. října 2005 do prázdné branky. Českou republiku reprezentoval na ZOH v Turíně, odkud si odvezl bronzovou medaili, a na MS 2007 a 2009. Zúčastnil se i dvou juniorských MS do 20 let. V červenci 2013 podepsal s New Jersey Devils roční smlouvu a jeho základní příjem činil 700 tisíc amerických dolarů. Po nepřesvědčivých výkonech na začátku sezóny byl klubem poslán na farmu Albany Devils, kde ale v nižší AHL už nechtěl pokračovat. Proto se rozhodl v zámoří po osmi letech skončit a zkusit štěstí ve švýcarské lize, kde nastupoval za třináctinásobného mistra SC Bern. Po skončení ročníku ve švýcarské soutěži se připravoval na novou sezonu v mateřském týmu ve Vítkovicích. Jelikož neobdržel zajímavou nabídku rozhodl se setrvat v týmu . Ve Vítkovicích nakonec setrval celou část sezony a před další se dohodl s vedením klubu na nové tříleté smlouvě s klauzuli, že v případě zájmu ze Švýcarska může odejít. V průběhu sezony 2015/16 odešel na výpomoc švýcarskému klubu SCL Tigers formou hostování. Po sezoně 2015/16 se vrátil zpět do svého mateřského týmu. Tam působil až do léta 2019, kdy odešel kvůli neshodám s trenéry.\n\n\n\n"}
{"id": "61127", "url": "https://cs.wikipedia.org/wiki?curid=61127", "title": "Článek", "text": "Článek\n\nČlánek je literární žánr, který v závislosti na svém obsahu může spadat do literárního stylu odborného či publicistického.\n\n\"Odborný článek\" patří ve své oblasti k jednomu z kratších stylů. Snaží se stručně a uceleně podat vědecké poznatky, a to s ohledem na možnosti adresáta.\n\n\"Publicistický článek\" obsahuje jasné, věcné, logické a srozumitelné vyjádření myšlenky nebo popis události. Je výsledkem subjektivního přístupu autora k dané problematice i k výrazovým a jazykovým prostředkům. Hledá souvislosti, příčiny, následky a analyzuje, třídí a zobecňuje.\n\nObsahem článku jsou:\n\nV laickém pojetí může slovo článek znamenat téměř jakýkoli útvar v novinách kromě zprávy.\n\n"}
{"id": "61134", "url": "https://cs.wikipedia.org/wiki?curid=61134", "title": "Interview", "text": "Interview\n\nInterview (z francouzského \"entrevue\", přeneseno do anglického \"inter\" a \"view\", čti \"intervijů\") je metodicky vedený rozhovor s cílem získat potřebné informace, používaný především v žurnalistice. Interview je také publicistický (někdy i zpravodajský) žánr.\n\nJednou z nejdůležitějsích věcí na interview je nadpis, který často rozhoduje o tom zda si čtenář interview vůbec přečte. Nadpis by měl být stručný, výstižný a především poutavý. Po nadpisu následuje krátký úvod, kde je krátce představena zpovídaná osoba, vysvětleno čím je zajímavá, nebo za jakým účelem je rozhovor psán. Poté již následují samotné otázky a odpovědi. V interview je také důležitý takzvaný medailonek, v němž autor krátce seznámí čtenáře s dotazovanou osobu. Medailonek není přímou součástí rozhovoru. Jedná se spíš o tabulku s heslovitě vypsanými údaji o zpovídané osobě. Bývá umístěn spíše na konci textu.\n\nInterview se od rozhovoru liší především tím, že novinář je jednoznačně v roli tazatele a iniciuje interview, určuje témata, otázky, okruhy atd. Při reprodukci se pak snaží zachytit nejen slova dotyčné osoby, ale také atmosféru, typické charakteristiky osobnosti a smysl jejích výpovědí. Nemusí naopak otrocky přepisovat vše, co člověk řekne. Pro dodatečné potvrzení interview se mohou dohodnout na autorizaci.\n"}
{"id": "61135", "url": "https://cs.wikipedia.org/wiki?curid=61135", "title": "Jinačovice", "text": "Jinačovice\n\nJinačovice jsou obec v okrese Brno-venkov v Jihomoravském kraji. Leží 5 km severozápadním směrem od městské části Brno-Kníničky. Rozkládají se v Bobravské vrchovině v nadmořské výšce 303 m, podél silnice vedoucí z Brna do Kuřimi, na okraji přírodního parku Baba. Žije zde obyvatel. Rozloha katastru obce činí 5,94 km².\n\nPrvní písemné zmínky o obci pocházejí z roku 1358, tehdy měla 11 stavení. Ve středu návsi se nachází dominanta obce z roku 1854, kaple svaté Maří Magdalény, postavená zde namísto staré sešlé dřevěné kapličky. Celkově byla opravena v roce 1997. Ke svátku Maří Magdalény 22. července se každý rok konají krojované mladé hody.\n\nHrabětem Řehořem Ypsilantim, manželem majitelky veverského panství, byla v roce 1856 zavedena tradice „Zeleného stolu“. Tradice se vyznačovala tím, že při honu obědval a odpočíval se svou družinou v lese u rozcestí cest do Moravských Knínic a do Jinačovic. Tradice trvala až do roku 1881 a v současné době je místo udržováno. Roku 1866 byl postaven kamenný kříž, u něhož se odbývalo symbolické poslední rozloučení zesnulých občanů s obcí při jejich poslední cestě na kuřimský hřbitov. Kříž se nacházel na tehdejším konci vesnice při cestě ke Kuřimi (v dnešní době se nachází před školní budovou). Další památkou je kamenný kříž při polní cestě „Na Skalkách“, který nechala postavit roku 1886 občanka Josefa Pláteníková na svůj náklad za 240 zlatých. Tento kříž tam stojí dodnes. Na památku tragédie, kdy byl 13. ledna 1903 zastřelen hajný Richard Kučírek, byl téhož roku postaven pomník mezi obcí Jinačovice a Řečkovicemi. Pomník se nachází v lese na místě zvaném „Pod Borkami“. Hajný, který bydlel v hájovně v dnešní České, byl zastřelen pytláky, bratry Kocourkovými z Řečkovic.\nZa přispění TJ Sokol a Sboru dobrovolných hasičů na výstavbu pomníku byl 30. července 1922 poprvé odhalen nový pomník na paměť obětem první světové války. Později byl rozšířen i o oběti druhé světové války. Avšak při taneční zábavě v hostinci „Jednota“ roku 1958 někteří návštěvníci pomník pobořili. Tento pomník byl původně umístěn u boku obecní budovy, po tomto incidentu musel být však odstraněn. Následující rok byl proto postaven před školní budovou nový pomník na paměť občanům Jinačovic, kteří padli během obou světových válek. Na černé mramorové desce jsou vyryta jména: Antonín Cibulka, Jan Dvořáček, Adolf Hrabal, Antonín Jebáček, František Kazda, Hynek Krejčí, Alois Kříž, Antonín Kučera, Antonín Kučera, Pavel Lazar, Hynek Málek, Leopold Ondráček, Čeněk Pospíšil, Karel Sládek a Rudolf Stodůlka. Jsou to jména občanů, kteří položili své životy jako vojáci rakouské armády na bojištích první světové války. Na desce z bílého mramoru jsou též uvedena jména občanů, kteří zahynuli během druhé světové války: obchodník Pavel Hornoch, který umřel v koncentračním táboře a mladík Jaroslav Jebáček, který umřel jako letec v Anglii. Dále jsou zde uvedena jména občanů, kteří zahynuli v Jinačovicích během válečných událostí na konci války: František Böhm, Marie Dohnalová, Anička Dvořáčková, manželé Antonín a Antonie Chlubní, Alois Chrápavý, Jan Pláteník, Kateřina Pospíšilová a František Vojta.\n\nNa počátku 17. století měla obec 24 domů, po třicetileté válce byly 4 z nich pusté. V roce 1790 měla obec 40 domů a 240 obyvatel, roku 1834 48 domů a 280 obyvatel.\n\nObec Jinačovice byla v roce 2004 začleněna do Integrovaného dopravního systému Jihomoravského kraje (IDS JMK). Během dne jezdí přes Jinačovice regionální autobusová linka 302, která je provozována v trase Brno-Bystrc – Kuřim (některé spoje končí přímo v Jinačovicích). V nepracovních dnech je obec obsluhována nočními spoji linky 302 do Brna-Kníniček, kde je možnost přestupu na městskou noční autobusovou linku N89.\n\nBudova obecního úřadu se nachází na náměstí Jinačovic (čp. 83). V téže budově se nalézá i místní pobočka České pošty nebo Mateřská škola Jinačovice, která přijímá především děti z obce a okolí. Funguje zde Obecní knihovna Jinačovice, která má jak vlastní výtisky, tak provozuje i výměnný fond s Městskou knihovnou v Kuřimi. Dále v obci působí TJ Sokol, který má svůj vlastní fotbalový tým a současně se podílí na většině sportovních i kulturních akcích v obci.\n\nDo blízkého přírodního parku Baba s nejvyššími vrcholy Velká Baba a Sychrov vedou turistické značené cesty, po kterých turista může dojít například do Kuřimi, České nebo Řečkovic.\n\nMezi největší kulturní akce Jinačovic patří Mladé hody. Slaví se 3. sobotu v červenci, při příležitosti svátku Máří Magdaleny, jíž je zasvěcená místní kaplička. Hody začínají okolo poledne, kde hlavní „stárek“ (vedoucí skupiny mladých krojovaných lidí) dostává od starosty či starostky tzv. hodové právo. Následuje zatančení české a moravské besedy před Obecním úřadem a následný krojovaný průvod vesnicí, kde bývají postupně zváni všichni občané Jinačovic na „večerní zábavu“, která se koná na místním hřišti, které patří TJ Sokol.\n\nNásledující den je potom Dnem obce, který začíná ranní mší před místní kapličkou. V posledních letech byla zavedena tradice „večerní zábavy“ i na Den obce, která taktéž probíhá na místním hřišti.\n\nV měsíci lednu a únoru bývají v místním sále v restauraci U Kučerů plesy. Je zavedena tradice obecního plesu a sokolského plesu, které nemívají pevně stanovené datum. Koncem prázdnin bývá kácení máje a při té příležitosti zábava s kapelou na místním hřišti. Začátkem školního roku bývá v posledních letech slaven i „Den piva“, při němž probíhaly různé kuriózní soutěže o pivní ceny a bývá zde možnost ochutnávky různých druhů piv. Na Tři krále bývá tříkrálová sbírka, organizovaná obecním úřadem, kde chodí děti i se svými rodiči vybírat peníze na charitu.\n\nSportovní akce v Jinačovicích má v režii TJ Sokol. Jedná se o různé fotbalové turnaje, dětské dny, pochody a další sportovní vyžití pro různé věkové kategorie. Zajímavostí je Jinačovická pětadvacítka, což je pochod z Jinačovic do Veverské Bítýšky, při němž si účastník může vybrat ze dvou až tří okruhů, které se navzájem liší svojí délkou.\nOd roku 1967 do roku 2006 byla na návsi v obci otáčka atletického závodu Brněnská pětadvacítka, silničního běhu na 25 km.\n\nSamospráva obce se v roce 2017 připojila k vyvěšování moravské vlajky 5. července.\n\n\n"}
{"id": "61136", "url": "https://cs.wikipedia.org/wiki?curid=61136", "title": "Zlom San Andreas", "text": "Zlom San Andreas\n\nSan Andreas () je název pro tektonický zlom, konkrétně transformní zlom, který se nachází v Kalifornii v USA a odděluje tak západní část Kalifornie od zbytku kontinentálního USA. Jde přímo o učebnicový příklad transformního zlomu, který se vyznačuje pohybem dvou litosférických desek vedle sebe, v tomto případě se o sebe třou desky pacifická a severoamerická. V důsledku tohoto tření dochází ke vzniku zemětřesení. Jedná se o poruchu zemské kůry, která je dlouhá přibližně 1 200 km a v šířce asi 200 m je doprovázena soustavou souběžných i napříč probíhajících kratších trhlin. Zlom pokračuje do Tichého oceánu.\n\nZlom protíná San Francisco a táhne se severně od Los Angeles ve vzdálenosti 65 km. Desky jsou 50 až 250 kilometrů silné. Litosférické desky sahají až do hloubky 16 kilometrů. Kerné posuny se na povrchu projevují řadou příkopových propadlin podél nichž se nachází horské hřbety.\n\nZlom se dělí na tři části.\n\n\nZlom byl poprvé identifikován v roce 1895 profesorem geologie Andrewem Lawsonem z Kalifornské univerzity v Berkeley, který objevil jeho severní zóny. Je pojmenován po jezeru San Andreas, které vzniklo v údolí mezi dvěma deskami.\n\nZlom San Andreas na sebe obrátil pozornost až po ničivém zemětřesení roku 1906. Epicentrum bylo přímo v San Francisku a škody byly zaznamenány na sever i jih do města do vzdálenosti 640 kilometrů. Během několika minut se země v místech zlomu posunula až o šest metrů – padaly ploty a stromy, popraskaly silnice a potrubí.\n\n"}
{"id": "61137", "url": "https://cs.wikipedia.org/wiki?curid=61137", "title": "Příbram (rozcestník)", "text": "Příbram (rozcestník)\n\nNázev Příbram nesou geografické celky:\n\n… nebo části obcí:\n\n"}
{"id": "61139", "url": "https://cs.wikipedia.org/wiki?curid=61139", "title": "Okres Žilina", "text": "Okres Žilina\n\nOkres Žilina je jedním z okresů Slovenska. Leží v Žilinském kraji, v jeho západní části a jeho centrum je zároveň i krajským městem. Na severu hraničí s okresem Bytča, Čadca a Kysucké Nové Mesto, na jihu s okresem Dolný Kubín a Martin. Na západě má pak hranici s okresem Považská Bystrica, Prievidza a Ilava. Okres se rozkládá na severovýchodě bývalé Trenčínské župy.\n"}
{"id": "61142", "url": "https://cs.wikipedia.org/wiki?curid=61142", "title": "Mutter (album)", "text": "Mutter (album)\n\nMutter (německy \"matka\") je třetí album německé hudební skupiny Rammstein. Album bylo vydáno 2. dubna 2001 divizí Motor Music vydavatelství Universal Music. Jejich skladba Feuer frei! se dokonce objevila ve filmu xXx (triple x), ve kterém si i sami zahráli. Později byl vydán klip se záběry z filmu.\n\n\n\n\n"}
{"id": "61143", "url": "https://cs.wikipedia.org/wiki?curid=61143", "title": "Okres Martin", "text": "Okres Martin\n\nOkres Martin je jedním z okresů Slovenska. Leží na jihu centrální části Žilinského kraje. Na severu hraničí s okresem Žilina a Dolný Kubín, na jihu s okresem Turčianske Teplice, na východě s okresem Ružomberok. Hraničí také s Trenčínským a Banskobystrickým krajem. Okres se rozkládá v severní polovině bývalé Turčianské župy.\n"}
{"id": "61149", "url": "https://cs.wikipedia.org/wiki?curid=61149", "title": "Gabro", "text": "Gabro\n\nGabro je zásaditá hornina z rodiny magmatických hornin, hlubinný ekvivalent čediče.\n\nJméno pochází z italského slova s významem \"hladký\" nebo \"holý\". Tento starý florentinský kamenický název použil poprvé v petrografii von Buch v roce 1810.\n\nKlasifikuje se jako hlubinný (intruzivní) magmatit, což je hornina vytvořená společně s projevy vulkanismu. Řadí se k horninám bez křemene nebo s jeho podružným množstvím. Ze živců je zastoupena pouze skupina plagioklasu, a to buď labradorit, bytownit či anortit. Pokud obsahuje i K-živec, označuje se jako syenogabro, popř. jako gabro s nefelínem (jsou-li přítomny foidy) či křemenné gabro (při podstatném množství křemene, tj. více než 10 %, maximálně však 50 %). Tmavé minerály mohou být zastoupeny pyroxeny (převažují monoklinické nad ortopyroxeny), amfibolem, olivínem, někdy biotitem. Hojně jsou v gabrech zastoupeny rudy Fe (magnetit, pyrhotin), Cr (chromit), Ti (titanomagnetit, ilmenit), z akcesorických minerálů bývá zastoupen spinel, apatit, granát, titanit, rutil, ortit, vzácně zirkon. Nejedná se o jedinou horninu, ale o skupinu hornin, jak plyne z rozdělení.\n\nPodle povahy tmavých minerálů se gabra rozdělují na skupinu bez olivínu – amfibolická, amfibolicko-pyroxenická, pyroxenická, hyperity (augit, ortopyroxen), nority (ortopyroxen), anortozity (tmavé minerály do 10%) a skupinu s olivínem – olivínická gabra, olivínické hyperity, olivínické nority, troktolity (převažuje plagioklas s olivínem).\n\nVětšinou jde o stejnoměrně zrnité horniny, drobně až hrubě zrnité, anortozity bývají i velkozrnné. V případě porfyrických druhů tvoří vyrostlice pouze tmavé minerály. Barva gabra je šedočerná, často s odstínem do zelena. Struktura je gabrově zrnitá, někdy ofitická, textura masívní. Zejména pyroxeny a živce podléhají druhotným přeměnám (uralitizace, saussuritizace). Gabra tvoří samostatná tělesa, podílejí se na ultrabazických intruzích, jsou součástí ofiolitových komplexů a hojné zastoupení mají v středooceánických hřbetech.\n\nJako příklad chemického složení lze uvést olivínické gabro z poběžovického masívu:\n\nAmfibolická gabro se nachází především ve středočeském plutonu (mezi Březnicí a Kamýkem nad Vltavou, u Benešova), dále v poběžovickém bazickém masivu. Z pyroxenicko-amfibolických a amfibolicko-pyroxenických gaber je nejznámější peceradské severně od Benešova (obsahuje obecný amfibol a z pyroxenů salit, vždy podružné množství křemene a K-živce), dále se vyskytují v ranském a brněnském masívu. Z ranského a kdyňského masívu jsou známa pyroxenická gabra s augitem, která lze najít dále na Špičáku u Deštného v Orlických horách a u Týnce nad Labem. Olivinická gabra se vyskytují v ranském, kdyňském a poběžovickém masívu. Vzácnější jsou výskyty hyperitů (Kralovice, Bystřice nad Pernštejnem) a olivínických hyperitů (Moravské Budějovice a poběžovický masív), odkud jsou známy i nority. U Českého Krumlova se nachází lokalita téměř bílého anortozitu (obsahuje více jak 90 % plagioklasu) a u Ranska na Chotěbořsku.\n\nHlavní výskyt je v Norsku, Rusku a Kanadě. Největším gabrovým masívem je těleso o ploše 6100 km² v Minnesotě (USA). Z prekambrických masívů je známo 17 těles anortozitu v kanadském Quebecu, největší z nich má plochu zhruba 15 000 m².\n\nPřevážně se používá jako stavební materiál (na obklady budov, ať již exteriéry či interiéry), na dlažební kameny, po vybroušení na náhrobní kameny (zejména horniny obsahující labradorit). Často jsou gabra těžena pro obsah rud Ni, Co, Cr, Ag, Pt či sulfidů mědi. V České republice je využito na plastice brněnského orloje.\n\n"}
