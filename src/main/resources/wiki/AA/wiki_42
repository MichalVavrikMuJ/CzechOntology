{"id": "21067", "url": "https://cs.wikipedia.org/wiki?curid=21067", "title": "Operace Barbarossa", "text": "Operace Barbarossa\n\nOperace Barbarossa () byl krycí název (odvozený od jména císaře Friedricha I. Barbarossy) pro invazi německých vojsk do Sovětského svazu (SSSR), která otevřela východní frontu druhé světové války. Následující boje na velké části evropského území SSSR jsou známy pod pojmem Velká vlastenecká válka.\n\nZpracování plánu útoku na SSSR bylo německým vůdcem Adolfem Hitlerem nařízeno již krátce po kapitulaci Francie a směrnice č. 21 byla schválena a podepsána dne 18. prosince 1940. Počáteční rychlý průběh invaze byl ulehčen značným oslabením velitelských struktur Rudé armády v důsledku likvidace sovětského důstojnického sboru, která proběhla mezi lety 1937 a 1939 na rozkaz diktátora Josifa Vissarionoviče Stalina.\n\nOperace Barbarossa byla zahájena 22. června 1941 a skončila v prosinci 1941 v bitvě před Moskvou, když vyčerpaná německá vojska nedokázala v krutých zimních podmínkách a za sílícího náporu Rudé armády pokračovat v postupu a byla nucena přejít do obrany svých pozic. Tím prakticky skončila německá blesková válka na území SSSR. Ačkoliv lze německé tažení v průběhu operace Barbarossa považovat za zpočátku úspěšné, šlo o úspěchy draze zaplacené a nedostačující k poražení SSSR. Dlouhodobější válka i na jiných frontách vedla k totální porážce Německé říše a jejích spojenců. V následujících letech se totiž začala prosazovat strategická a průmyslová převaha Spojenců (hlavně SSSR, USA a Velké Británie). Také rostoucí bojové zkušenosti a schopnosti Rudé armády vedly k tomu, že Německo a jeho satelity nakonec nedokázaly vzdorovat.\n\nV průběhu operace Barbarossa zajaly německé jednotky několik milionů sovětských válečných zajatců, kterým se nedostalo ochrany podle Ženevských konvencí. Většina z nich v zajetí zemřela. Nacistické vedení Německa nechalo záměrně vyhladovět ruské válečné zajatce k smrti; byla to součást tzv. \"Hladového plánu\" (\"Hungerplan\"), který měl za cíl snížit počet obyvatel Východní Evropy a pak ji znovu osídlit etnickými Němci.\n\nHitler, který byl duchovním otcem operace Barbarossa, předpokládal, že SSSR rozdrtí v několika týdnech. K tomuto přesvědčení ho vedlo jednak srovnání impozantních výkonů Wehrmachtu během \"Invaze do Francie\" v roce 1940 s ostudným diletantstvím, které předvedla Rudá armáda během Zimní války, a dále naprosto nereálné odhady síly sovětského letectva a tankových vojsk. Adolf Hitler považoval za přehnané už i tvrzení, že SSSR disponuje 10 000 tanky, ačkoliv i tento odhad byl ve skutečnosti hluboce podhodnocen a SSSR disponoval obrovskými lidskými i materiálními rezervami. Ve skutečnosti SSSR disponoval na počátku války 11 000 - 15 000 tanky. Co horšího, více než 1600 z nich představovaly stroje T-34 a KV, které neměly na německé straně adekvátního soupeře, a o nichž se Hitler domníval, že nemohou být přítomny ve větších počtech. Ani kvalitativní rozdíl mezi výcvikem armád a důstojnického sboru nebyl tak velký, jak Hitler doufal. Rudá armáda během jednoho roku mezi Zimní a Velkou vlasteneckou válkou udělala obrovský krok kupředu a zcela neschopného Vorošilova nahradil ve funkci komisaře obrany podstatně schopnější Semjon Timošenko, kromě toho náčelníkem Generálního štábu Rudé armády byl v té době Georgij Konstantinovič Žukov. Německá armáda sice stále měla náskok, ale ne zas tak velký. Ten se měl navíc s postupem času snižovat. Při vstupu do války se SSSR měla perfektně vycvičená vojska, která měla bojové zkušenosti z předchozích tažení a vysokou bojovou morálku. Luftwaffe měla jedny z nejlepších stíhacích letounů na světě a skvěle vycvičené osádky. Na straně druhé v Německu neprobíhal vývoj žádných nových bombardovací letounů, hlavně dálkových, které by nahradily existující letecký park. To mělo za následek, že když Rusové přemístili své zbrojovky na Východ, mohli nerušeně vyrábět, Němci totiž nebyli schopni je bombardovat.\n\nTanky nebyly ve srovnání s nejnovějšími typy sovětských tanků ani dobře vyzbrojené, ani dostatečně chráněné. Motorizované sbory byly vybaveny velkým množstvím různých typů a značek vozidel, které měly jen velmi málo stejných náhradních dílů. Jen jednotky čtyř tankových skupin byly plně, nebo z větší části motorizovány. Téměř všechny ostatní jednotky armád byly odkázány při zásobování a přesunu dělostřelectva na koně. Německá pěchota se převážně pohybovala pěšky, což kromě faktoru rychlosti (či spíše pomalosti) přesunu znamenalo i fyzické vyčerpání mužstva. Německé velení také nevzalo plně v úvahu velmi špatnou komunikační síť v SSSR, problémy, které armádě způsobí rozdíl v rozchodu kolejí mezi širokorozchodnou sovětskou a běžnou evropskou resp. německou železnicí. Při technické převaze Němců nebyla samotná širokorozchodná železnice nějakým problémem, železniční ženisté Wehrmachtu dokázali za den předělat 100 km dlouhou trať na evropský rozchod. Problém byl však v tom, že německé lokomotivy nebyly vhodné k použití na Východě, měly větší tonáž, ruské kolejnice pod nimi praskaly, a musely být vyměněny za kolejnice německé.\n\nNa hlavních tazích až k Moskvě a ke Stalingradu měli Němci k dispozici dvoukolejnou železnici přestavěnou na evropský rozchod, do ostatních stanic museli náklad překládat. V Donbaské uhelné pánvi ukořistili Němci velké množství uhlí, které však bylo pro lokomotivy zcela nevhodné, protože se spékalo v strusku, která zalila rošt a oheň zhasl. Museli dovážet uhlí až z Německa a ruského přidávat jen malé procento. Když se ruskému pilotovi podařilo bombou přerušit trať, železniční Wehrmacht do čtyř, nejpozději do pěti hodin provoz obnovil (ženisté žertem říkali, že než ruskému pilotovi připnou vyznamenání, je už trať zase v provozu). V jarním a podzimním období, kdy se silnice změnily v moře bláta, leželo zásobování armády jen na železnici. Německé vojsko nebylo vybaveno zimním vybavením pro lidi ani pro stroje, vůbec nebyla brána v potaz specifika ruského počasí. Wehrmacht sice často ukořistil ruské vatované oblečení, ale jeho užití mělo strašné následky. Sebemenší střepinka vtáhla do rány vlákna vaty, která v ráně vyvolala sněť, která končila amputací ruky nebo nohy. Proto vojáci raději mrzli, než aby si teplé vatované oblečení oblékli.\n\nNěmecký plán byl prostý. SSSR měl být rozdrcen v několika týdnech. Tři hlavní směry útoků směřovaly k Leningradu (Skupina armád Sever), na Moskvu (Skupina armád Střed) a do nitra Ukrajiny (Skupina armád Jih). Ve zpětném pohledu je zřejmé, že se jednalo o příliš velkorysý projekt, k jehož provedení Německu chyběly adekvátní prostředky. Jak ale již bylo zmíněno, Hitler a jeho nejbližší okolí vycházeli ze zcela mylných odhadů sil protivníka a v tomto ohledu lze jejich přehnané sebevědomí pochopit. Navíc značná část německých vyšších velitelů byla „opilá předchozími úspěchy“ a nerealisticky hodnotila možnosti Wehrmachtu. Pouze malé množství vysokých důstojníků mělo o plánu výrazné pochybnosti a našlo odvahu je veřejně ventilovat - asi nejvýznamnějším z nich byl právě Heinz Guderian. Značně negativní vliv měl i fakt, že útok musel být odložen až na 22. června, takže akce musela probíhat i v nevhodných podmínkách ruské zimy.\n\nSovětský svaz útok původně neočekával, ačkoliv měl dost podkladů a očekávat jej měl. Stalin však upřednostnil své odhady a touhy nadevše ostatní a všechna varování odmítal. Všechny výstrahy byly označovány jako „provokace“, „panikářství“ či „podvrhy“ a jejich „šiřitelé“ byli dokonce trestáni. To se ukázalo jako jeden z nejzásadnějších rozhodujících činitelů neúspěchu. Teprve několik hodin před úderem byla jednotkám vydána směrnice č. 1, která nařizovala vyhlášení nejvyšší bojové pohotovosti. Ne všechny jednotky ale tuto směrnici dostaly včas. Zároveň byla směrnice doplněna přísným zákazem reagovat na jakékoli provokativní aktivity z německé strany. Mnohé jednotky na hranici tak v prvních chvílích útoku nevěděly, jak mají reagovat.\n\nProblémem bylo nejen to, že SSSR útok zcela zaskočil, ale také to, že neexistovaly žádné použitelné plány na obranu. Veškeré instrukce a plánování počítalo se zastavením nepřátelského úderu a následným protiúderem a rozdrcením nepřítele buďto na hranicích nebo na jeho území. Tyto instrukce se však ukázaly jako bezcenné, neboť první úder byl natolik zdrcující, že prostě nebylo v silách Rudé armády jej zastavit. Když se zbylé jednotky v souladu s nesmyslnými rozkazy velení pokusily plány protiútoku přece jen naplnit, byly za těžkých ztrát odraženy. Negativní roli zde hrála skutečnost, že velitelský sbor byl zdecimovaný Stalinovými čistkami, většina zbývajících důstojníků nebyla schopna samostatného uvažování a rozhodování (jak z nezkušenosti, tak ze strachu z nadřízených).\nZ počátku války nemohli sovětští vojáci pochopit, jak může německá dělnická třída napadnout bratrskou sovětskou dělnickou třídu. Proto zpočátku ani vůči Němcům nepociťovali nenávist. Byli přesvědčeni, že na ně stačí shodit letáky s výzvou, aby přešli na sovětskou stranu. Spisovatel Ilja Grigorjevič Erenburg byl pověřen napsáním letáků. Výsledek byl nulový.\nPro úplnost však nutno uvést, že v nacistické diktatuře byla praxe, že členové rodiny za sebe ručili navzájem. Pokud by nějaký německý voják přeběhl na ruskou stranu, jeho rodiče a sourozenci za to mohli jít do koncentračního tábora.\n\nVylíčit přesně poměr sil mezi SSSR a Německou říší a jejími spojenci při zahájení operace Barbarossa je velice obtížné. Zcela přesné statistiky ještě stále nejsou k dispozici (zejména na straně SSSR), navíc někteří spojenci Německa poskytli své síly pouze za omezeným účelem či až po zahájení útoku.\n\nJisté je pouze to, že Osa měla v okamžiku útoku zřetelnou početní převahu v lidech (3,9 miliónů proti 2,7 miliónům) a že její jednotky se nacházely na plných početních stavech nebo blízko nich. Sovětské jednotky naopak nebyly plně mobilizované ani připravené k boji. Naproti tomu v tankové technice byla převaha na straně SSSR. V obrněné technice disponovala Rudá armáda jen v západních vojenských okruzích více než dvojnásobkem jednoznačně lepších strojů než invazní uskupení Osy. Ještě o něco větší počet tanků se nacházel ve zbylých okruzích. V západních okruzích měl SSSR i více než dvojnásobný počet bojových letadel. Zde ovšem byla kvalitativní převaha na straně Německa. Samostatnou kapitolou byl zcela zanedbaný logistický úsek a nedostatek spojovací techniky (zejména vysílaček a drátů k polním telefonům), což výrazně snižovalo bojeschopnost Rudé armády jako celku.\n\nVýrazná převaha na straně Rudé armády v bojové technice byla u všech zbraní snižována výrazně nižšími standardy při výběru a výcviku mužstva a důstojnického sboru. Značně negativní roli hrál rovněž vliv politických komisařů přidělovaných k jednotkám. Ti měli jen minimální nebo žádné vojenské vzdělání nebo zkušenosti a jejich amatérské zásahy do vedení bojových operací mohly snadno neutralizovat sebelepší výkon velitele.\n\nZnačnou neznámou je přínos obyvatelstva v oblasti bojů. Obecně lze říci, že na Ukrajině, v Bělorusku a Pobaltí, kde jednotky Rudé armády představovaly nenáviděné okupační síly a NKVD spáchalo největší zločiny, byli Němci a jejich spojenci zpočátku vítáni jako osvoboditelé. V Pobaltí a na Ukrajině vypukla povstání, která způsobila Rudé armádě velice vážné potíže a značně ovlivnila průběh následných střetnutí v její neprospěch. Naopak v pozdějších fázích operace Barbarossa se situace změnila, zejména ve vlastním Rusku a „tradičních ruských územích“ se místní obyvatelstvo postavilo na odpor německé invazi a poskytovalo Rudé armádě výraznou podporu.\n\nSovětský svaz časem stáhl náskok Osy v lidech mobilizací lidských rezerv, ale dočasně ztratil převahu v technice. Tuto převahu však posléze zase postupně získával díky přísunu nových sil ze středního Ruska a Sibiře a také náběhem výroby v přesunutých továrnách.\n\nRáno 22. června 1941 nacistické Německo společně se svými evropskými spojenci napadli bez vyhlášení války Sovětský svaz a začala tak jedna z nejbrutálnějších a největších válečných kampaní v historii lidstva.Boje začaly na německo-sovětské hranici dlouhé od Baltu po ústí Dunaje 2 000 km a o tři dny později i na hranici SSSR, Finska a Norska dlouhé 1 200 km.\n\nSamotný útok byl velmi dobře připravený a utajený. Mezi vojáky před začátkem kolovaly domněnky, že cílem je přechod územím Sovětského svazu (se Stalinovým požehnáním) a útok na kolonie Velké Británie. Sovětský svaz byl do poslední chvíle řadovými vojáky považován za spojence Německa. Až večer 21. června byla vojákům přečtena Hitlerova propagandistická výpověď vysvětlující důvody napadení Sovětského svazu.\n\nO chystaném útoku byli sice sověti zpraveni díky německému přeběhlíkovi Alfredu Liskowovi, který 21. června 1941 okolo 21. hodiny překročil u řeky Západní Bug hranici, ale jeho informace byla považována za dezinformaci. Pro mnoho jednotek, ke kterým včas nedorazil rozkaz o bojové pohotovosti, to znamenalo naprosté zaskočení.\n\nO 3:15 (5:15 moskevského času) jako první začala německá dělostřelecká příprava v oblasti Brestu. 3:40 následovaly útoky německých střemhlavých bombardérů. O 4:15 začala německá vojska překračovat řeku Západní Bug (úderná jednotka 3. tankové divize předtím dobyla Kodenský most), čímž fakticky vstoupila na území Sovětského svazu.\n\nNěmecký útok byl veden ve třech směrech:\n\nSamotnému útoku na mnoha místech předcházely diverzní akce německých speciálních jednotek Brandenburg tajné služby Abwehr. Několik z nich bylo provedeno vojáky převlečenými do sovětských uniforem. Tyto jednotky měly většinou za úkol zajistit důležité mosty nebo se zamíchat mezi ustupující sovětské jednotky a poskytovat zpravodajské informace.\n\nNěmci měli hned od začátku velkou převahu a úspěšně postupovali na všech směrech za uplatňování taktiky bleskové války, kterou s úspěchem využili v Polsku i ve Francii. Prvních čtrnáct dní postupu bylo ohromujících, když Němci postoupili o 300 až 600 km. Jediným nedobytým městem byl Brest-Litevsk, kde zbytky obránců bojovaly ještě měsíc po prvním útoku. Zaskočená Rudá armáda kladla intenzivní odpor pouze lokálně, což nebyl pro zkušené německé jednotky žádný podstatný problém. V sovětských kasárnách vládl zmatek, mnohde tam, kam nedorazily včas rozkazy, se vojáci báli podniknout samostatné kroky, i když se kolem střílelo.\n\nLuftwaffe si hned první den získala vzdušnou převahu, když při opakovaných náletech a vzdušných bojích v průběhu prvního dne zničila 1 200 sovětských letadel. Velitel letectva západního frontu v Bělorusku, generál Ivan Kopec v průběhu 22. června obletěl všechna svá podřízená letiště a zděšen ze vzniklé situace po přistání spáchal sebevraždu.\n\nInformace o napadení země obyvatelstvu o 12. hodině 22. června prohlásil v rádiu ministr zahraničních věcí Molotov. Jako první označil konflikt za vlasteneckou válku. Zároveň nezapomněl dodat, že země vede spravedlivou válku a nepřítel bude poražen\n\nJiž od počátku války obě strany hrubě porušovaly mezinárodní konvence o zacházení se zajatci. Sovětský svaz je odmítl vůbec uznat, Třetí říše se zase do značné míry řídila rozkazy Hitlera, založenými na jeho rasových idejích nižších ras - antislavismu a antisemitismu. Ty sice zpočátku důstojníci Wehrmachtu z velké části odmítali či zmírňovali vysvětlujícími a zpřesňujícími dodatky, nicméně popravy a masakry zajatců některé jednotky německé pravidelné armády vykonávaly. Největší část zvěrstev však páchaly speciální oddíly, na německé straně zejména jednotky SS (Einsatzgruppen), na sovětské straně oddíly NKVD.\n\nPřesto, že Sověti měli převahu v technice, nedokázali německý postup zastavit. Mnoho letadel, z nichž většinu tvořily staré typy stíhaček I-15, I-153, I-16, či bombardéry TB-3, bylo zničeno v počátečním stádiu války. Jiná situace byla u tankových vojsk. I když většinu tanků tvořily starší typy, zejména BT či lehké tanky T-26, byly tu i tanky typu T-34 a KV v takovém množství, že by za normálních okolností musely německá tanková vojska překonat. Ovšem problémy s nedostatečným výcvikem, velením, absencí radiostanic, špatným zásobováním pohonnými hmotami i municí způsobilo, že tato převaha byla nevyužita. Zastaralá byla i doktrína boje tanků, které nebyly nasazovány v mohutných útočících skupinách, ale pouze jako podpůrná zbraň útočící pěchoty. Navíc se do organizace obranných bojů začali plést i političtí komisaři, kteří pod pohrůžkami začali vydávat rozkazy, které byly z vojenského hlediska zcela nesmyslné. Přes všechen chaos se začala situace částečně stabilizovat. Rudá armáda vedla tvrdé obranné boje, při nichž však stále docházelo k chybám, a to kvůli Stalinovým zásahům. Sovětské jednotky se dostávaly do obklíčení, ze kterého se mnohdy nestačily probít a padly do zajetí.\n\nNa zemi postupoval Wehrmacht úspěšně kupředu, obcházel místa odporu a rychle obklíčil neorganizovaně nasazované jednotky Rudé armády. Ty sice dostaly rozkaz okamžitě přejít do protiútoku, ale byly nasazovány jednotlivě, bez přípravy a znalosti situace na frontě. Němci tak byli díky soustředění svých sil u hranic schopni efektivně porážet svého nepřítele a rychle postupovat na hlavních směrech do vnitrozemí. Na mnoha místech byla německá vojska vítána jako osvoboditelé od bolševismu. První vážnější odpor na důležitém směru v oblasti Brestu a Kovelu kladl pouze 15. střelecký sbor. Jeho jednotky většinou neměly šanci organizovaně se probít z obklíčení a byly zajaty. Tvrdě se bránila jednotka obklíčená v Brestské pevnosti, která způsobila německé 45. divizi Wehrmachtu těžké ztráty. Někteří z obránců vyšli z ruin a sklepů až na konci léta 1941, mezi tím si byl pevnost, která odolávala německým jednotkám déle než celá Francie, prohlédnout dokonce sám Hitler. Ale místní odpor nemohl Němce zastavit. Při bojích západně od Minsku Sověti špatně odhadli dislokaci nepřátelských obrněných sil, a těm se podařilo proniknout hluboko do týlu Západního frontu, obsadit Slonim na cestě mezi Bialystokem a Minskem, čímž odřízli celý první sled sovětského západního frontu. Němci rozvrátili týl sovětských vojsk dislokovaných u hranic, aniž by byly schopny podniknout efektivní protiútoky. Sovětské síly začaly být obkličovány v oblasti západně od Bialystoku, jižně od Grodna s hrdlem u Volkovska. Podél křídel sovětských vojsk postupujícími tankovými skupinami generála Guderiana na jihu a generála Hotha na severu. Sověti sice začali své síly z výběžku sahajícího až téměř k hranicím stahovat, ale bylo pozdě. Jádru sovětské 3. armády se sice podařilo ustoupit kolem Volkovska na východ, ale čekalo je však další obklíčení. Němci mezi Lidou na severu a Baranoviči na jihu uzavřeli druhé kleště obklíčení západně od Minska. Minsk padl už po 5 dnech bojů. V rozsáhlém kotli mezi Minskem a Bialystokem do 14. července Němci zajali 270 až 300 tisíc sovětských vojáků a získali asi 2 500 tanků. Východně od něj byla německé vojska zadržena u Borisova. Následně začala být narychlo připravována obrana na úseku Smolensk - Moskva, kde se linie táhla od Vitebska po Mogilev.\n\nStalin rozhořčený katastrofou na tomto úseku nařídil zatčení velících důstojníků Západního frontu. Kromě jeho velitele generála Pavlova to byli náčelník štábu frontu Klimovskich a velitel 4. armády Korobkov. Všichni tři vysocí důstojníci byli navzdory jejich obhajobě z objektivních příčin porážky vlastních vojsk obviněni z protisovětské činnosti a popraveni.\n\nPro sovětský režim nastal při německém postupu problém, co s množstvím politických vězňů, které bolševické represivní složky zatkly na nově nabytých územích západního Běloruska, západní Ukrajiny, východního Polska, v Pobaltí a Bukovině. 24. června 1941 vydal Berija rozkaz k masové likvidaci politických vězňů na ohrožených územích. Vězni byli na mnoha místech vraždění bez soudu, často velmi krutým a barbarským způsobem. Na mnoha místech se NKVD nepodařilo před příchodem Němců povraždit všechny vězně. Počet obětí ve vnitrozemí, kde mohlo NKVD působit delší dobu, nebyl dodnes vyčíslen. Zdroje poukazují, že muselo jít o desítky tisíc životů. V období nacistického vpádu do země podle několika zdrojů také zahynulo největší množství vězňů v sovětských gulazích.\n\nSkutečně bleskový byl postup skupiny armád Sever přes pobaltské republiky na Leningrad, kde Němci dobře využili kvalitní silniční síť v těchto zemích. Velmi důležité bylo získání mostů přes Daugavu odvážným útokem u města Dvinsk 26. června 1941. Rychlý postup také způsobil fakt, že vojenské jednotky tvořené z branců povolaných z místního obyvatelstva nekladly Němcům odpor a to, že tady proto Sověti neměli dostatek bojeschopných jednotek. Jejich pozdější postup se však zanedlouho zpomalil po odvolání podstatné části tankových vojsk nedaleko od druhého největšího sovětského města.\n\n22. června začaly německé jednotky podnikat letecké a námořní útoky na Sovětský svaz i za využití základen na finském území. Finské jednotky se akcí zpočátku neúčastnily - Finsko vyhlásilo neutralitu s tím, že německé základny ve Finsku jsou logická protiváha sovětské základny v Hanko, jejíž zřízení si Sovětský svaz vynutil přepadením Finska v roce 1939. Poté, co Sovětský svaz 25. června zareagoval leteckými útoky proti finským městům, zahájily německé i finské jednotky i pozemní bojové operace na finské frontě od Karelie po poloostrov Kola, přičemž hranicí mezi jižní (finskou) a severní (německou) částí fronty byla řeka Oulu.\n\nSovětská vojska nebyla ani v této oblasti připravena na útok početnějších vojsk a zpočátku nedokázala nepřátelský postup zastavit. Ovšem bojové operace takového rozsahu se v polárních podmínkách dosud nikdy nevedly, a na obtíže, které tu dlouhotrvající bojová činnost přinášela, nebyla připravena ani německá strana. To a neochota Finska pokračovat v útoku po dosažení hranic z roku 1920, nakonec Sovětský svaz na této důležité frontě zachránilo.\n\nNěmecká strana měla pro své rozsáhlé angažmá v Severním Finsku dva zásadní strategické motivy - niklové doly v oblasti okolo Petsama, jejichž produkce byla důležitá pro německý válečný průmysl, a příležitost eliminovat pro sovětskou stranu životně důležitý přístav Murmansk a Murmanskou železniční magistrálu, což by znamenalo odříznutí Sovětského svazu od dodávek ze západu. Němci sice ovládli niklové doly a Petsamo (které pak využívali jako základnu pro akce proti Murmansku), Murmansk ale nedobyli a Murmanskou magistrálu se sice podařilo přerušit, ale jen v jižním finském úseku, kde již byla zdvojena alternativní východnější tratí, takže to nemělo kýžený efekt.\n\nNa jihu, na ose postupu jižně od Pripjaťských močálů, čelila nacistická vojska větší koncentraci nepřátelských sil, kterým se po většinu července dařilo vést poměrně úspěšné ústupové boje. Nacistické jednotky dočasně zastavily u Rovna před Kyjevem. Už 9. července však dobyly Žitomir a tím přímo ohrozily Kyjev. Sovětská vojska se pokoušela zabránit svému obklíčení v oblasti Kyjeva a u Berdičevu vedla téměř týden těžké boje.\n\nV půli července se sovětská vojska pod vedením maršála Buďonného pokusila na jihu Ukrajiny o protiútok u Umaně. Krátce zastavila německé jednotky, ale sama se dostala do obklíčení rychle postupujícími německými tankovými skupinami. 8. srpna 1941 přestalo v bezvýchodné situaci 20 sovětských divizí klást odpor.\n\nZa první měsíc války Rudá armáda utrpěla katastrofální ztráty. 850 000 vojáků bylo mrtvých nebo raněných, asi 1 milion se dostal do zajetí. Ztraceno bylo 9 500 děl, přes 6 000 tanků a asi 3 500 letadel. Nepřítel obsadil podstatnou část země do hloubky 300 až 600 km a nadále intenzivně postupoval. Sám však utrpěl nemalé ztráty, ty ale nebyly tak vysoké jako uváděla sovětská prohlášení. Na německé straně padlo asi 100 000 vojáků, což je třikrát více než padlo za celé tažení západní Evropou. Německo ztratilo asi 40 % tanků, jimiž vpadlo do SSSR a asi 950 letadel.\n\nPo dobytí Ukrajiny bylo hlavní prioritou německé armády dobytí Moskvy, přičemž byly stanoveny i úkoly pro skupiny armád Sever a Jih - dobytí Leningradu, Krymu a Donbasu. V polovině září byla vydána směrnice na uskutečnění nezbytných příprav na zahájení generálního útoku na Moskvu. Operace Tajfun - bitva o Moskvu - začala 30. září 1941. Současně pokračovaly boje na severu, kde byl již od 8. září obležen Leningrad, i na jihu, kde německá vojska postupovala Doněckou pánví až k Rostovu, začal i útok na Krym.\n\nNa přelomu července a srpna 1941 byl zastaven postup skupiny armád Střed u Smolenska, která tam utrpěla velké ztráty. Hitlerovi bylo jasné, že počáteční nadšení, že Moskva bude dobyta během šesti týdnů, bylo předčasné. Nejrychlejší postup zaznamenávala skupina Sever, která postupně obsazovala Pobaltí a blížila se k Leningradu, nejpomalejší operace německá skupina armád Jih. Bylo to i z toho důvodu, že na Ukrajině bylo soustředěno největší množství vojáků i sovětských tanků, které v rámci svých možností podnikaly protiútoky. A tak před Kyjevem vznikl na frontě výběžek, který sehrál v dalších bojích důležitou úlohu. Hitler nařídil dobytí Kyjeva, Krymu a Doněcké pánve z hospodářských i vojenských důvodů, kterými bylo jednak obsazení významné zemědělské i průmyslové oblasti s těžbou uhlí s perspektivou dalšího postupu na Kavkaz, jednak zničení sovětských vojsk, která mohla ohrozit pravé křídlo skupiny Střed, a v neposlední řadě likvidace Sevastopolu, který se stal základnou pro sovětské útoky na rumunská naftová pole. S jeho názorem souhlasilo německé vrchní velení branné moci (OKW), ovšem proti tomu se postavil zejména generál Heinz Guderian, který chtěl pokračovat v přímém útoku na Moskvu.\n\nU Kyjeva, kolem kterého se začala utahovat smyčka obklíčení, se nacházelo ještě velké množství sovětských vojsk. Ta ho měla podle příkazu Stalina bránit za každou cenu. 21. srpna německá vojska dosáhla Dněpru. I na sovětské straně vzniklo napětí mezi Stalinem a Žukovem, který prosazoval ústup, opuštění Kyjeva, stáhnutí se za řeku Dněpr a protiútok u Jelni. Byl si totiž vědom, že útokem ze severu i z jihu by se mohla dostat vojska před Kyjevem do obklíčení. Stalin však nechtěl o vyklizení Kyjeva nic slyšet a zareagoval pouze tím, že Žukova odvolal z postu náčelníka generálního štábu a nahradil ho maršálem Šapošnikovem. Žukov byl převelen k vojskům Záložního frontu k provedení protiútoku u Jelni. To bylo dovršeno 6. září, kdy sovětská vojska zlikvidovala jelňský výběžek a vstoupila do města. 9. září byl vydán rozkaz, aby se vojska připravila na ústup, který se však nikdy neuskutečnil. Už 25. srpna začala německá 2. tanková skupina pod Guderianovým vedením postup na město od Gomelu. O několik dní později zaútočila i 1. tanková skupina von Kleista u Kremenčuku a Čerkas. 14. září 1941 se tyto kleště sevřely u Lochvice. Rudou armádou držela oblast v trojúhelníku Kyjev - Čerkasy - Lochvica, která se brzy rozpadla na menší ohniska odporu. Pokusy o prolomení obklíčení nebyly soustředěny na jedno místo a byly provedeny nedostatečně připravenými vojsky. Bitva o Kyjevský kotel pro Sověty dopadla tak, jak Žukov předpokládal. Němci udělali obchvat a Kyjev padl 20. září 1941. Poslední ho opouštěly jednotky 4. divize NKVD, které zaminovaly centrum, mnohé administrativní a historické budovy, zničili všechny mosty přes Dněpr a zanechaly město bez elektrické energie. 26. září přestaly všechny sovětské jednotky v kotli klást organizovaný odpor. Velitel Jihozápadního frontu maršál Buďonnyj na poslední chvíli odletěl letadlem do Moskvy. Jeho zástupci generálové Kirponos a Tupikov padli v boji. Velitel 6. armády generál Potapov byl zajat. Více než milion sovětských vojáků a důstojníků zahynulo, bylo zajato, nebo se v nepřehledné situaci rozptýlilo. Do německých rukou se dostalo asi 532 000 - 650 000 zajatců, 3718 kanónů, 884 tanků a množství jiného vojenského materiálu, který Sověti nestihli znehodnotit. Z kotle uniklo jen asi 15 - 20 000 mužů. 5 sovětských armád a s nimi celý Jihozápadní front prakticky přestaly existovat. Byla to katastrofální porážka Rudé armády, likvidace Kyjevského kotle však dala čas sovětským jednotkám na jiných úsecích fronty. Několik dnů po obsazení Kyjeva explodovalo v centru města několik budov, část z nich využívali v té době německé okupační síly. Šlo o budovy znehodnoceny jednotkami NKVD. Němci tento incident využili a obvinili z diverzní činnosti místních Židy, které pak postříleli v nedaleké rokli Babí Jar. Jejich masové vraždy začaly 29. září 1941.\n\nJedním z úseků, kde chyběly Guderianovy síly, byl směr Smolensk - Moskva. Von Bockův přední voj dorazil k Smolensku již 16. července 1941 (podle jiných 15. července) ale postupně narazil na silný odpor na poměrně široké frontě a byl nucen na čas zastavit postup. Přitom Smolensk bránila nejprve pouze jediná ucelená divize a několik narychlo zformovaných střeleckých pluků vyzbrojených jen starými japonskými puškami. V noci se následně Němcům podařilo dostat až k mostům přes Dněpr, které však Sověti včas vyhodili do vzduchu. Následujícího dne dorazily sovětské posily a rozpoutaly se dva týdny trvající boje o město. Až 29. července, když situace pro obránce vypadala velmi povážlivě, dalo velitelství rozkaz k ústupu. Oficiální zpráva o ztrátě města však byla vydána až o dva týdny později. V té době se Sovětům podařilo Němce zastavit a nepustit je hlouběji do vnitrozemí. Nasazováním záloh na frontě od Velikých Luk po Mazyr a úspěšnými protiútoky tak nepřítele nakrátko zastavili. V té době však byl i tento krátký čas nesmírně důležitý. Přestože v následujících bojích byly stále více zatlačováni a Smolensk se dostal do německých rukou, průlom sovětské obrany německými tanky nenastal. Rudá armáda byla na několik týdnů schopna udržet souvislou linii asi 30 km východně od Smolensk a na čáře Jarcevo - Jelňa - Desna. Sověti se pokoušeli o protiútoky, při kterých se jim podařilo osvobodit město Jelňu]. Za tento úspěch byla sovětská 100. střelecká divize vyznamenána a jako první ze sovětských jednotek během války označena jako gardová (1. gardová střelecká divize). V těchto bojích byly poprvé použity pověstné raketomety \"Kaťuša\", které při prvním nasazení v boji způsobily Němcům těžké ztráty. Přesto, že v konečném důsledku bitvu vyhráli Němci, boje u Smolenska výrazně zlepšily sovětskou morálku a výrazně přispěly k vítězství v následujících bojích u Moskvy. A to i přesto, že v závěrečné fázi bojů se Němcům podařilo obklíčit a zlikvidovat dvě sovětské armády. Přesměrování německých tankových sil generála Guderiana po úvodním neúspěchu u Smolenska lze podle některých názorů považovat za rozhodující moment v průběhu 2. světové války\n\nZatímco se úporně bojovalo u Smolenska a Kyjeva, Hitler na bojové poradě na velitelství skupiny armád Střed váhal, zda je důležitější udeřit nejprve na zbytek Ukrajiny a dosáhnout Donbasu, nebo vyrazit na Moskvu. Generálové považovali za hlavní cíl Moskvu. Jejich argumenty bylo to, že Moskva je kromě politického a ekonomického centra SSSR i důležitou dopravní křižovatkou. Po její ztrátě by se sovětská obrana rozpadla na 2 části a sovětské velení by již nebylo schopno si udržet kontrolu ani efektivně vést bojové operace. Přesto se Hitler rozhodl, že důležitější bude Kyjev, Charkov a Krym, a teprve po jejich obsazení vydal rozkaz k útoku na Moskvu, takzvanou směrnici č. 35. Jeho generálové dostali následně možnost soustředit všechny své ozbrojené síly na cíl, kterému přikládali nejvyšší důležitost. 30. září začala bitva o Moskvu. Pád Sovětského svazu byl podle všeho přede dveřmi. Hitlerova 9. a 4. armáda, podporovaná 3. a 4. tankovou skupinou nejprve vyřadila sovětská vojska bránící se u Vjazmy. Zajali při tom údajně dalších 660 000 vojáků 19., 20., 24. a 32. armády. Vjazma padla 7. října, Brjansk 8. října a 14. října Hothovy tanky obsadily Kalinin.\n\nV téže době sovětská vojska opustila Oděsu a stáhla se po moři na Krym, aby posílila obranu Sevastopolu.\n\nV Moskvě nejprve propukla panika. Lidé se obávali, že město bude obklíčeno. Částečně tomu dopomohla evakuace sovětské vlády do Kujbyševa. Na druhé straně samotný Stalin zůstal ve městě, aby se podílel na řízení vojenských operací. 19. října prohlásily Moskvu za obléhané město, kolem města se urychleně budovaly obranné linie, protitankové zátarasy a příkopy. Narychlo zformované prapory domobrany z dělníků a obyvatel města byly připraveny zasáhnout v případě nutnosti do bojů. Za tři dny zformovaly 12 000 dobrovolníků, většina z nich neměla žádné bojové zkušenosti a pouze slabý výcvik. V následujících bojích tvořili „záplaty“ na Němci vytvořené mezery v sovětských liniích. Ani německé nebezpečí nezabránilo Stalinovi v organizování slavnostní přehlídky na Rudém náměstí v den výročí Velké říjnové revoluce 7. listopadu.\n\nNacistická vojska čekala na útok západně od města, už ani ne 100 km daleko. Přibližovala se od Kalininu, Klinu, Volokolamsku, Možajska a Kalugy a dostala se až za Tulu, kterou však nedobyla. Proti nim stály ústupy značně otřesené sovětské jednotky. Teprve v tomto nejkritičtějším období byl Stalin ochotný, po zárukách svých agentů v Japonsku, stáhnout část čerstvých vojsk z Dálného východu, Střední Asie a Sibiře. To bylo nasazeno doslova přímo z vlaků. Sovětské jednotky bojovaly s velkým zápalem a odhodláním, přinejmenším stejně usilovně pro ně v zázemí moskevští dělníci bez oddechu vyráběli množství munice, granátů a zbraní. Německý postup se v důsledku tvrdého odporu zpomaloval. Pomohlo tomu i zhoršující se počasí i pověstná ruská zima. 22. listopadu Němci dosáhli severně od Klinu a západně od Istry nejbližší bod od Moskvy, jakého kdy v pozemním boji dosáhli. Toto místo bylo necelých 35 km od Moskvy. Začátkem prosince už Němci západně od Moskvy nebyli schopni postupovat, bojovalo se pouze u Tuly, která se nakrátko ocitla v obklíčení, sovětská vojska však byla schopna probít se zablokovanou cestou na Moskvu a znovu se spojit s městem.\n\nProtože nedošlo k reálné změně strategických cílů německých vojsk od začátku operace Barbarossa ani po útoku na Moskvu, tento lze považovat za její pokračování. Operace Taifun jako taková však už měla jiné operační záměry a znamenala opuštění původních plánů Barbarossy.\n\nNa přelomu listopadu a prosince 1941 sovětské jednotky vytlačily nacistická vojska z Rostova a šlo o první rozsáhlý ústup německých vojsk na východní frontě. V prosinci 1941 Rudá armáda sesbírala zálohy a neočekávaně napadla křídla německých vojsk před Moskvou. Sovětská vojska postoupila jižně od Ilmeňského jezera, vyrazila také směrem na Kalinin a zastavili se až u Rževa a Gžatsku. Na jihu vyrazila u Voroněž i Jelce a Tuly, přičemž postoupili po Mcensk a daleko za Kalugu. Nebyla však schopna obklíčit německá vojska, která se v rozhodujícím okamžiku stáhla od Moskvy na západ a zabránila tak své likvidaci. Ofenzíva u Moskvy byla koordinována s ostatními operacemi po celé východním frontě, které zahnaly Němce stovky kilometrů na západ. Byly osvobozeno mnoho oblastí, v nichž nacistická vojska napáchaly velká zvěrstva. Útočící Rudá armáda přinutila Wehrmacht poprvé za celou druhou světovou válku přejít do obrany. Při hodnocení výsledků bojů je třeba brát v úvahu především fakt, že se Němcům nepodařilo získat dva ze tří hlavních cílů operace, města Leningrad a Moskvu, která byla hlavními dopravními uzly země.\n\nPři bojových operacích v Bělorusku, na Ukrajině i za polárním kruhem ztratilo SSSR do října přes 2 miliony mrtvých a pohřešovaných a asi 800 000 raněných.\nZtráty do konce roku byly daleko vyšší a odhadují se na více než 3,3 milionu. Většina sovětských vojáků zajatých v tomto období zahynula v průběhu 12 měsíců ve špatných podmínkách v německých zajateckých táborech. Zacházení s nimi je mnohými porovnáváno s holokaustem. Němci do prosince 1941 ztratili asi 918 000 mrtvých, raněných a nezvěstných.\n\nInvaze do Sovětského svazu se účastnilo i Slovensko, které vyslalo tzv. Rychlou brigádu pod velením plukovníka Pilfouska. První boj svedla u Wojtkové, ale k prvnímu většímu střetu došlo u Lipovce. Slováci utrpěli v tomto těžkém boji vysoké ztráty a začaly se mezi nimi vytvářet protiněmecké nálady. Část brigády byla poté buď stažena na Slovensko, nebo přidělena k 295. německé divizi.\n\nKe konci července byly slovenské jednotky na východní frontě rozděleny do Rychlé divize a zajišťovací divize. Zajišťovací divize pod velením plukovníka Turance působila v týlu, jako strážní a policejní jednotka.\n\nRychlá divize se, pod velením plukovníka Malára, účastnila v polovině září bojů u obcí Okrajinka a Chodosovka, kde odrazila sovětský protiútok. V druhé polovině září postupovala na západ. Teprve na začátku listopadu byl její postup zastaven mezi Taganrogem a Mariupolem, aby zde zabránili sovětskému vylodění. Brzy byly od brigády odveleny tři pěší a jeden dělostřelecký prapor. Ty pak bránily linii na řece Mius u Želeboku.\n\nV pozdějších letech na frontu nasazení vojáci Slovenské armády přebíhali hromadně k ukrajinským partyzánům a nechali se zajímat. Docházelo i k hromadným útěkům, legendární je postava kapitána Jána Nálepky. Z těchto oddílů se pak formoval v týlu Rudé armády 1. československý armádní sbor, resp. zejména 2. československá paradesantní brigáda v SSSR, která zasáhla do bojů o osvobození Československa.\n\n\nZoufalá situace, do které se dostala vojska osy na konci roku 1941, měla několik příčin. Hlavní příčinou neúspěchu byla vzrůstající síla Rudé armády v kombinaci s řadou dalších faktorů, které výrazně snižovaly bojeschopnost a výkon Německa i jejich spojenců. Těmito faktory bylo zejména přetížení jednotek, vážná dopravní a zásobovací situace, oslabení a velké ztráty jednotek v bojích. Nedostatek pěchoty, který se začal projevovat již 1. září 1941 a Němcům se ho do konce války nepodařilo vyřešit. Některé faktory poukazují na podobnost s Napoleonovým tažením do Ruska v roce 1812.\n\nNěmecké velení při plánování operace velmi podhodnotilo schopnost sovětské armády zmobilizovat do války dostatek mužů. Schopnost Sovětů rychle vycvičit množství branců, vyzbrojit je a poslat na frontu byla odhadována na základě předválečných mírových analýz, které se ukázaly jako nepřesné. Sověti vycvičili a poslali do boje dvakrát více mužů a žen, než němečtí plánovači očekávali. Začátkem srpna 1941 stihly nově zformované sovětské armády nahradit na frontě ty, které se Němcům mezi časem podařilo zničit. To mělo na krach operace Barbarossa významný vliv. Němci museli v průběhu měsíce doplňovat zásoby, což zpomalilo jejich postup a narušilo původní harmonogram, takže jim na dokončení bojových operací před začátkem období bláta zbývalo jen 6 týdnů, což byl neuskutečnitelný záměr. Rudá armáda byla schopna nahrazovat své těžké ztráty ve vysokém tempu, a tak jí jednotky jako souvislá síla nepřestaly nikdy existovat. Když byly divize sestávající z branců vycvičených před válkou zničeny, byly již nahrazovány novými. V průměru bylo každý měsíc v zemi povoláno asi půl milionu mužů. Sovětům se stejně úspěšně dařilo vycvičit nové jednotky z různých národů Sovětského svazu. Právě schopnost dlouhodobě mobilizovat velké množství lidí (i když často špatně vycvičených a slabě vybavených) v krátké době umožnila Sovětskému svazu přežít prvních 6 měsíců války a zcela narušila německé plány.\n\nPozději sehrály významnou roli i zpravodajské informace z Japonska získané díky Richardu Sorgemu. Na jejich základě si byli Sověti jisti, že Japonsko nebude na jejich východních hranicích vyvíjet žádnou aktivitu a mohli tak z Dálného východu na evropské bojiště přesunout četné jednotky.\n\nNěmecké vrchní velení také výrazně podcenilo schopnosti sovětské výkonné moci. Němci se nesprávně domnívali, že sovětská vláda je neefektivní a neschopná. Vyhlídky na rychlé vítězství opírali zejména o víru v rychlý pád sovětského komunistického systému a celkové státní organizace. Sovětský systém se však ve válce projevil jako velmi pružný a překvapivě přizpůsobivý. Tváří v tvář zdrcujícím porážkám byli Sověti schopni demontovat fabriky ohrožené německým postupem, a většinu svých nejdůležitějších fabrik spolu se zkušenými dělníky přemístit do bezpečných oblastí mimo dosah německých armád a letectva. Navzdory ztrátě důležitých ložisek nerostných surovin, významných průmyslových oblastí a velkého množství pracovních sil v chaosu, který vypukl po německé invazi, se jim podařilo vybudovat dostatek průmyslových podniků, které jim v rozhodujícím momentě války dodávaly spolu s pomoci západních Spojenců dostatek vojenského materiálu. Díky tomu se sovětská vláda nikdy nedostala do zvlášť kritické situace, kdy by musela čelit zhroucení systému a po celou dobu si udržela pevnou kontrolu nad sovětským válečným úsilím.\n\nFaktor, který sehrál během války významnou roli, bylo působení nacistických sil na obsazeném území SSSR. Válečné zločiny spáchané na sovětském území jsou obecně považovány za největší a nejhorší, které se udály v novodobých dějinách. Špatnému a krutému zacházení byli vystaveni nejen sovětští váleční zajatci ale i obyvatelstvo okupovaných území. Toto nacistické jednání vyvolalo prudkou nenávist v myslích a srdcích většiny sovětského obyvatelstva. Nenávist k Němcům umožnila sovětské moci vydolovat z obyvatelstva velkou míru sebeobětování nesrovnatelnou se západoevropskými národy.\n\nNěmci stejně podcenili i obyvatele Sovětského svazu jako celek. Obecně si představovali sovětské vojáky jako slabé a většinu z nich vnímali jako podřadné lidské bytosti. Během následujících bojů však byli němečtí vojáci ohromeni odhodláním a zuřivostí, s níž Rudá armáda často bojovala. Plánovači byli zaskočeni mírou utrpení, kterou sovětští lidé dokázali snést a přitom dále pracovat či bojovat.\nDalšími činitelem německého neúspěchu bylo podcenění sovětských technických možností a kapacit. Některé sovětské zbraně a vybavení byly na začátku bojů skutečně na dost nízké úrovni ve srovnání se svými německými konkurenty. Tuto mezeru sovětská armáda plánovala zacelit vývojem a výrobou nových vzorů. Průměrný sovětský branec byl obecně slabě vybaven. Kráčel do války ve stejných botách jako jeho předkové v první světové válce, ale na první pohled horší výzbroj ve skutečnosti nemusela zvlášť zaostávat za jeho protivníkem. Většina sovětských pěšáků byla vyzbrojena standardní puškou Mosin-Nagant 1891/30, zcela srovnatelnou s německou puškou Mauser Kar 98k, která byla standardní zbraní německé pěchoty během celé války. V roce 1941 bylo stejně jako v sovětské armádě většina příslušníků německých pozemních sil vyzbrojena puškami. Němci začali samopaly ve větším měřítku používat až v letech 1944 a 1945. Sovětské velení však bylo pomalejší při zavádění samopalů a automatických zbraní. Během války zavedené konstrukce samopalů jako byl PPŠ-41, či poloautomatických pušek SVT-40, vzbudily obdiv německých konstruktérů i vojáků v poli. Sovětské armádě navíc v prvních dnech Barbarossy nechyběly ani zbraně ani munice. Německá armáda měla v průměru na jednoho vojáka asi jen polovinu zbraňových a muničních zásob. Podobně na tom byly i tankové síly, které válku začínaly s tanky T-26, BT-5 a BT-7 a byly srovnatelné se svými německými konkurenty a selhaly zejména kvůli nesprávnému způsobu nasazení, špatnému logistickému zabezpečení a nedostatku kvalitní protitankové munice. Sověti během německého vpádu právě zaváděli i nové typy tanků jako byl T-34 a KV-1, které až do příchodu tanků PzKpfw IV s dlouhou hlavní a Tigeru, byly nadřazené německým konstrukcím. Sovětské ozbrojené síly na začátku bojů trpěly nedostatkem kvalitních radiostanic, což zasáhlo především tankové a letecké jednotky, kde byly radiostanicemi vybaveny většinou pouze velitelské stroje. I tento nedostatek byl během války postupně odstraněn. Výraznou převahu mělo zpočátku zejména německé letectvo. Bylo to proto, že vpád zastihl sovětské vzdušné síly během přezbrojování na moderní typy, jejichž vývoj ještě nebyl zcela ukončen.\n\nZačátek bojových operací během suchého léta byl pro Němce nejúspěšnější, díky faktoru překvapení v prvních týdnech zničili velkou část sovětských sil. Když se však příhodné povětrnostní podmínky začaly zhoršovat a sovětská vojska, která se posbírala z počátečního překvapení, začala klást stále silnější odpor, německá ofenzíva začala za původním plánem pokulhávat. Německá válečná mašinérie nebyla na dlouhodobou válku připravena. Chyběl zejména dostatek pohonných hmot, aby mohlo být cílů vůbec fyzicky dosaženo. S tímto se před začátkem operace nepočítalo, celý plán byl založen na tom, že po pěti týdnech německé jednotky získají naprostou operační volnost, v důsledku kolapsu Rudé armády. Teprve pak mělo proběhnout dodatečné doplnění zásob pohonných látek pro část pohyblivých jednotek, jejichž úkolem mělo být obsazení zbývajících strategických cílů.\n\nNěmeckým silám se podařilo za první týden bleskově postoupit o 500 km, ale jejich zásobovací linie se za ten čas natáhly natolik, že týlové jednotky musely vynakládat velké úsilí, aby zajistily přísun potřebných zásob. Sovětská železniční síť s větším rozchodem kolejí než je ve zbytku Evropy, na kterou se ve velké míře spoléhala infrastruktura celé země, nemohla být okamžitě použita, protože Němci neměli dostatek lokomotiv s požadovaným rozchodem. Na začátku vpádu do země v roce 1941 přitom nebyl německý týl natolik narušován činnostmi partyzánů jako tomu bylo v pozdějším období. Nedostatek zásob výrazně zpomaloval německý postup.\n\nNěmci také při plánování operací nesprávně vyhodnotili stav sovětské dopravní sítě. Cesty a železnice ve východním Polsku a západní části SSSR sice známé byly, ale při postupu dále do vnitrozemí byly jejich informace podstatně skromnější. Stávalo se tak, že cesta, která na mapách vypadala působivě, byla ve skutečnosti pouze uježděná hlína nebo jen ve stádiu výstavby.\n\nNěmecký plán útoku byl ve velké míře založen na předpokladu, že vítězství bude dosaženo velmi brzy. Hitler v plánech vůbec nevzal na zřetel možnost, že by se boje mohly prodloužit až do zimy. Tato trestuhodná nepřipravenost a nekompetentnost měla značný dopad na neúspěch v rozhodující fázi operace, přičemž už v listopadu, ještě před začátkem tvrdé zimy Němci pociťovali nedostatek zásob a lidských sil. Počasí v SSSR nebylo tak mírně jako v západní Evropě. Na podzim zpomalil rozbahněný terén postup Wehrmachtu i proto, že jen část cest byla zpevněna. Němci měli až do roku 1942 všechny tanky na rozdíl od Sovětů vybaveny úzkými pásy, které v blátě a hlubokém sněhu neměly dostatečný tah, čímž se rychlost německého postupu výrazně snižovala. Jejich logistický systém, a mobilita dělostřelectva do značné míry závisela na 600 000 evropských koních, kteří nebyli zvyklí na výkyvy počasí, jaké byly typické pro tyto části Sovětského svazu s výrazně kontinentálním podnebím. Menší stepní koně obvykle používané Rudou armádou, byly domácím podmínkám podstatně přizpůsobenější.\n\nNěmecké jednotky byly vystaveny tvrdému počasí bez adekvátního výstroje a teplého oblečení, které sice existovalo, ale nebylo včas přisunuto a distribuováno na frontě. Němečtí vojáci byli nuceni ve více případech, zejména při teplotách pod -10 °C sáhnout po alternativách jak bylo vkládání vrstvy novin do kabátů, pokud se chtěli vyhnout omrzlinám. K zahřívání a roztopení pecí byly často nuceni utrácet dodatečné pohonné hmoty, které stejně chyběly i k udržení funkčnosti bojové techniky, která na velké mrazy nebyla vůbec připravená. Některé německé zbraně se staly v důsledku velkých mrazů zcela nefunkční. Mazadla zbraní a motorů, které za běžných podmínek zvyšovaly jejich životnost, při nízkých teplotách zamrzaly.\n\nDnes mnozí mylně usuzují, že nástup období bláta a následné silné mrazy na východní frontě způsobovaly celkové zastavení bojových operací, což není zcela pravda. Vojenské operace byly těmito okolnostmi sice výrazně zpomaleny, ale to se týkalo zejména německé strany. Sověti například v prosinci 1941 při protiútoku před Moskvou během velkého přívalu sněhu postoupili na některých úsecích až 160 km, čímž demonstrovali, že na počasí připravená strana mohla vést mobilní válku i za takových podmínek.\n\nBěhem bojů před Moskvou Hitler obávající se rozpadu svých vojsk, nařídil držet dosažené pozice za každou cenu a neustupovat. Jednotky na frontě v důsledku toho utrpěly velké ztráty a na několika úsecích, jako např. při Děmjanska se dostaly na čas do obklíčení.\n\nNaproti Němcům byla většina sovětských jednotek zásobována adekvátním zimním výstrojí, hlavně kožešinovými čepicemi a prošívanými uniformami s dostatečným předstihem. Sovětští vojáci měli také větší zkušenosti s použitím zbraní v zimě a tak se například při údržbě ručních zbraní vyhýbali užívání jakýchkoliv mazadel. Technika jako tanky a letadla byla od začátku koncipována a připravena na domácí podmínky. Bylo by však mylné se domnívat, že „generál zima“ či „generál bláto“ sovětské vojáky nijak netrápily. I sovětské jednotky v důsledku velkých mrazů utrpěly nezanedbatelné ztráty.\n\nVětšina Hitlerových generálů se shodovala v názoru, že je třeba zaútočit vojsky skupiny armád Střed v první řadě na Moskvu. Její obsazení, při kterém by byly s velkou pravděpodobností zničeny velké síly Rudé armády, by mohlo významně ovlivnit další možnosti země vést válku. Hitler však v průběhu kampaně změnil cíle této skupiny armád, která se v rozhodujícím okamžiku během bojů o Smolensk namísto na Moskvu vydala obsadit několik cílů na Ukrajině. Po obsazení těchto oblastí vojska skupiny armád Střed sice pokračovala dál na Moskvu, ale byla během zimy zastavena. Mnozí odborníci se domnívají, že tak byla ztracená největší příležitost vyhrát válku na východě.\n\nNěmecko způsobilo SSSR obrovské ztráty - jak územní, tak na životech vojáků i civilistů. Přesto Německo nedosáhlo hlavního cíle operace, zničení Rudé armády, ani původně stanovených územních zisků (Leningradu, Moskvy, Rostova na Donu a dosáhnout linie na Volze). Německá armáda, která nedokázala zničit celou Rudou armádu, byla vtažena vlastní operací hluboko na území SSSR, kde, díky utrpěným vlastním ztrátám a hlavně problémům s logistikou, ztratila velkou část své iniciativy. Iniciativu Německo již nikdy na celé frontě nezískalo, ta přecházela postupem času tím více na stranu Rudé armády. Německý průmysl ještě zdaleka nebyl přestavěn na válečnou výrobu a lidské zdroje Německa a jeho spojenců byly omezené. (Výrok německých generálů: Tank nebo letadlo vyrobíme za 14 dní. Ale tankista nebo pilot roste dvacet let!). Navíc Německo bylo vázáno boji s Velkou Británií a nebylo schopno dlouhodobě vzdorovat spojené průmyslové a vojenské síle SSSR a USA a Velké Británie. Nebyla-li schopna Třetí říše a její spojenci definitivně rozdrtit SSSR v roce 1941, tím menší šance měli s postupem času.\n\nChyby, kterých se sovětské velení v prvních týdnech války dopustilo, měly katastrofický vliv na dění na frontě a byly natolik závažné, že země se z nich vzpamatovávala až do konce války.\n\nPrvním a zásadním omylem bylo Stalinovo řízení ignorující informace a varování o německých přípravách na vpád do země. Je velmi pravděpodobné, že kromě Stalina měli na svědomí toto řízení i další vedoucí představitelé země. S tímto přístupem souviselo i potírání iniciativy velení příhraničních okruhů směřující k zvyšování obranyschopnosti těchto oblastí. Hlavní velení armády, generální štáb a Stalin nevydali žádné rozkazy ani k obraně ani k protiútoku. Poslední platné rozkazy od generálního štábu, které armáda dostala, byly rozkazy zakazující reagovat na jakékoliv provokace. Toto bezvládí vneslo do armádních jednotek značný chaos. Po 21. červnu 1941, trvalo generálnímu štábu několik dní, dokud velení začalo koordinovat činnost jednotlivých skupin armád a mnohokrát již bylo pro množství sovětské vojáky pozdě.\n\nDruhým podstatným faktem, pro který svědčí množství důkazů z více zdrojů, byla v prvních dnech bojů nečinnost celých armádních sborů. Vojáci prostě nebojovali, buď utekli, nebo se nechali zajmout. Mnozí sovětští vojáci byli zklamaní z bolševiků a komunismu obecně a mezi lidmi, kteří si pamatovali jak slušně se k nim chovali Němci během první světové války, prostě panovalo přesvědčení, že raději němečtí okupanti, jak sovětští komunisté. Teprve později se ukázalo, že německé síly, které vtrhly do země v roce 1941, nejednají jako jejich předchůdci v první světové válce.\n\nDalším kritickým omylem bylo přecenění schopností Rudé armády, zejména důstojnického sboru na více úrovních. Sovětská armáda se v předválečném období zúčastnila několika ozbrojených kampaní, jednak proti Polsku a Finsku, ale bojovala také na Dálném východě proti Japoncům a ve španělské občanské válce se zapojila do bojů proti frankistům. Zatímco lze boje na Dálném východě a tažení proti Polsku považovat za úspěšné, bojové akce proti Finsku jsou považovány za značně neúspěšné. I když se rudé armádě podařilo v konečném důsledku zlomit Finský odpor, bylo toto vítězství velmi těžce zaplaceno. Nejdůležitějším přínosem bylo pozdější poučení z chyb, které udělali. Sovětské síly byly v Evropské části SSSR rozmístěny podél hranic a byly zcela nepřipraveny k okamžitému vedení bojových operaci. Sovětské mechanizované sbory byly namísto stíhání německých tankových jednotek zcela nepřipravené k boji jak po technické i morální stránce, navíc utrpěly těžké ztráty při leteckých útocích Luftwaffe.\n\nPřesto, že sovětské síly měly obrovský počet tanků a mechanizované techniky, jako byly tahače děl, tanky a jiná pozemní technika trpěly značnou poruchovostí, kvůli nezkušenosti posádek a nedostatku náhradních dílů, který se táhl už od mírového období, což mělo na svědomí značné výpadky v zásobování jednotek a na to se vážící další problémy. Sovětské jednotky nebyly konkurenceschopné, rychle manévrovat a postupovat k silám Osy i kvůli své nízké motorizaci. Jejich tankové divize měly na začátku války sice téměř 2× více tanků než německé, ale o polovinu nákladních automobilů méně. Jednotky nestíhaly zásobovat v boji své postupující tankové oddíly. Příkladem byly boje u Grodna v červnu 1941, kam byl poslán 6. mechanizovaný sbor s asi 1 000 tanky včetně asi 300 kV a T-34, kterému se ani nepodařilo dorazit na bojiště, protože jeho jednotkám došlo palivo. Problémem byla často koordinace, kterou podle většiny zdrojů kromě nedostatečných zkušeností stěžoval i nedostatek vysílaček a spojovací techniky. Někteří však poukazují, že počet vysílaček vůbec nebyl tak tragický, jak se po skončení druhé světové války pokoušeli podsouvat komunističtí historici. Podle archivů byl počet vysílaček a jejich rozmístění ve strukturách rudé armády přibližně stejný jako v roce 1944 a 1945, takže tento fakt v žádném případě nemohl hrát takovou roli, jaká mu byla přisuzována.Na mobilitu stejně nemělo vliv nasazení sovětských hipomobilných (jezdeckých) jednotek. Během celé následující války nasazovali hipomobilní jednotky, a koně jako tažná zvířata obě strany.\n\nSovětské ozbrojené síly neměly na začátku války nedostatek zkušených vojáků. Stav byl srovnatelný s německými silami. Na západních hranicích země čekal na Němce výkvět rudé armády. Někteří autoři poukazují, že více než 90 % německých vojáků, kteří se zúčastnili Barbarossy se dříve aktivně nezúčastnili žádných bojů v Polsku a ani útoku na Francii. Drtivá většina německých sil byla bojově nezkušená stejně jako drtivá většina těch sovětských, ne-li dokonce více. Problémem SSSR bylo, že v průběhu prvních měsíců války byla velká část těchto zkušených sil ztracena.\n\nStalinova snaha zabránit ústupům a vzdávání velkého počtu vojáků, často i s veliteli, např. pomocí rozkazu č. 270, měla za následek držení pozic za každou cenu. To však často vedlo k neúspěchům, když pohyblivé německé tankové jednotky pronikly přes tyto postavení do týla sovětských vojsk a odřízly je tak od týlního zabezpečení a zásob. Než si Stalin uvědomil chybu a dovolil svým vojskům ve správnou chvíli ustoupit, čímž umožnil jejich zachování, přišel ve více velkých obklíčení do prosince 1941 o více než 2,6 milionu mužů. Většina z těchto válečných zajatců byla v rukou nacistů cíleně vystavena špatnému zacházení, hladu a nemocem, což mělo za následek, že velká část z nich do jara 1942 zahynula.\n\nZa neúspěch lze považovat i krach sovětských protiútoků, které se uskutečnily na konci roku 1941 a na jaře 1942. Obecně se soudí, že v této době sovětské velení nebylo schopno zhodnotit potenciál vlastních jednotek a místo toho aby se pokoušelo o cílené protiútoky na jednom úseku fronty, snažilo se neustále o vedení operací na co nejširší frontě. To však mělo za následek, že většina těchto operací nebyla dobře připravena a podporována dostatečným přísunem zásob.\n\nSovětský svaz utrpěl zdrcující porážky v několika bitvách, nicméně jeho obrovský lidský a průmyslový potenciál a materiální podpora z USA a Velké Británie mu umožnily obnovit síly a pokračovat v boji, což byl jeden z rozhodujících aspektů druhé světové války.\n\nObrovské ztráty na životech a technice vedly k důležitému důsledku - odvolání nejvyššího velitele ukrajinského vojenského okruhu, Semjona M. Buďonného, který je mnoha historiky za své neúspěchy (zejména v souvislosti se Zimní válkou) a lpění na tradičním jízdním vojsku považován za nekompetentního, až neschopného generála. Obrovské ztráty, které Rudá armáda utrpěla pod jeho velením, přesvědčily Stalina, aby ho přesunul z velení ukrajinského frontu do velení podřadného Záložního kavkazského frontu. Od září 1941, kdy byl odvolán, již nikdy více nepůsobil na východní frontě. Mnozí se též domnívají, že toto rozhodnutí odvrátilo porážku Rudé armády.\n\nSkupina armád Sever - Wilhelm von Leeb\n\nSkupina armád Střed - Fedor von Bock\n\nSkupina armád Jih - Gerd von Rundstedt\n\nZáloha OKH\n\nSeverní front\nSeverozápadní front\nZápadní front\nJihozápadní front\nJižní front\n\n\n\n\nSouvisející Hitlerovy směrnice:\n\nData & fakta:\n\nChronologie událostí v daném čase a úseku na palba.cz:\n\nBitvy v rámci Barbarossy:\n"}
{"id": "21069", "url": "https://cs.wikipedia.org/wiki?curid=21069", "title": "Blatnice", "text": "Blatnice\n\nNázev Blatnice má více obcí: \n\nnebo částí obcí:\n\n\n\n\n"}
{"id": "21070", "url": "https://cs.wikipedia.org/wiki?curid=21070", "title": "Blažim", "text": "Blažim\n\nNázev Blažim má více obcí:\n\n… nebo částí obcí:\n"}
{"id": "21071", "url": "https://cs.wikipedia.org/wiki?curid=21071", "title": "Dobříč", "text": "Dobříč\n\nNázev Dobříč má více sídel:\n\n\n"}
{"id": "21072", "url": "https://cs.wikipedia.org/wiki?curid=21072", "title": "Dolany", "text": "Dolany\n\nNázev Dolany má více obcí: \n\n\n… nebo též\n\n\n… nebo částí obcí:\n\n\n… nebo zaniklých vsí:\n\n\n… a jiné objekty:\n"}
{"id": "21073", "url": "https://cs.wikipedia.org/wiki?curid=21073", "title": "Hvozd (rozcestník)", "text": "Hvozd (rozcestník)\n\nHvozd může být:\n\n\n\n\n\n"}
{"id": "21074", "url": "https://cs.wikipedia.org/wiki?curid=21074", "title": "Chrást", "text": "Chrást\n\nChrást může znamenat: \n\n\n\n\n\n"}
{"id": "21075", "url": "https://cs.wikipedia.org/wiki?curid=21075", "title": "Jarov", "text": "Jarov\n\nJarov může být:\n\n"}
{"id": "21076", "url": "https://cs.wikipedia.org/wiki?curid=21076", "title": "Kaceřov", "text": "Kaceřov\n\nKaceřov může být:\n\n\n"}
{"id": "21077", "url": "https://cs.wikipedia.org/wiki?curid=21077", "title": "Koryta", "text": "Koryta\n\nKoryta mohou být:\n\n\nnázev vodního toku:\n\n…nebo název přírodní rezervace:\n"}
{"id": "21078", "url": "https://cs.wikipedia.org/wiki?curid=21078", "title": "Křelovice", "text": "Křelovice\n\nKřelovice mohou být:\n\n"}
{"id": "21079", "url": "https://cs.wikipedia.org/wiki?curid=21079", "title": "Kyšice", "text": "Kyšice\n\nNázev Kyšice může označovat:\n\n"}
{"id": "21080", "url": "https://cs.wikipedia.org/wiki?curid=21080", "title": "Ledce", "text": "Ledce\n\nPojem Ledce je nejednoznačný a může mít následující významy:\n\nJméno obce\n\nJméno části obce\n"}
{"id": "21081", "url": "https://cs.wikipedia.org/wiki?curid=21081", "title": "Líšťany", "text": "Líšťany\n\nNázev Líšťany má více obcí:\n\n"}
{"id": "21082", "url": "https://cs.wikipedia.org/wiki?curid=21082", "title": "Trnová", "text": "Trnová\n\nNázev Trnová má více sídel:\n\n"}
{"id": "21083", "url": "https://cs.wikipedia.org/wiki?curid=21083", "title": "Úherce", "text": "Úherce\n\nNázev Úherce má více sídel:\n\n"}
{"id": "21084", "url": "https://cs.wikipedia.org/wiki?curid=21084", "title": "Všeruby", "text": "Všeruby\n\nNázev Všeruby má více obcí:\n\n"}
{"id": "21085", "url": "https://cs.wikipedia.org/wiki?curid=21085", "title": "Zahrádka", "text": "Zahrádka\n\nZahrádka může být:\n\n\n\n\n\n"}
{"id": "21097", "url": "https://cs.wikipedia.org/wiki?curid=21097", "title": "Knuth", "text": "Knuth\n\nKnuth je jméno severského původu. \n\n"}
{"id": "21098", "url": "https://cs.wikipedia.org/wiki?curid=21098", "title": "Reportáž", "text": "Reportáž\n\nReportáž (z franc. \"reporter\" – přinášet) je původně literární útvar používaný v žurnalistice; reportáž však může být psaná i obrazová, televizní, rozhlasová či internetová. Popisuje a zobrazuje skutečnost na základě konkrétních faktů, většinou získaných přímou účastí nebo pozorováním.\n\nAutor reportáže – reportér či reportérka – se pohybuje na hranici zpravodajství a publicistiky: událost popisuje a zároveň ji i hodnotí, jeho postoj je často zřetelný a ovlivňuje kompozici. Podstatnými znaky reportáže je věcnost, důraz na detail (vyžaduje všímavost reportéra), přesnost a pokud možno objektivita. Reportáž je „rozšířeným zpravodajstvím“, podrobnější a „přímo u toho“.\n\nZákladními metodami tvorby reportáže jsou:\n\nVětšinou se jedná o jejich kombinaci, v některých reportážích výrazně převažuje některá ze složek, s čímž souvisí i výběr kompozice (dramatická, lineární, k. kontrastu, kruhová). Reportér je pozorovatelem (a často i účastníkem) popisované události, což přináší specifický pohled na ni a čtenáři pak i lepší zprostředkování zážitku.\n\nZákladem reportáže je popisný postup. Reportáž chce vyvolat názornou představu prostředí. Usiluje o zajímavost. Užívá expresivních obrazných a aktualizovaných prostředků. Může mít někdy formu interview.\n\nReportáž ovlivnily především realismus a naturalismus (Émile Zola). Velký vliv na vznik reportáže jako svébytného žánru měl americký styl muckraking (kydání hnoje). Upton Sinclair, L. Steffens a I. Tarbellová si dali za cíl odhalovat korupci a jinou špínu v obchodu a politice. Hnutí \"muckraking\" vzniklo kolem roku 1902, trvalo až do 1. světové války, název mu dal prezident Theodore Roosevelt.\n\nPrvní světová válka se stala důležitým mezníkem ve vývoji reportáže, tento útvar přinášel šokující zážitky z front a o pohnuté příběhy. Namísto fabulace je zájem o přesný popis skutečnosti. Egon Ervín Kisch se dokonce domníval, že reportáž je jediným žánrem, který do budoucna může setrvat na literární scéně. Tento \"„zuřivý reportér“\" je dodnes uznávanou legendou pro svůj smysl pro detail a čtivé reportáže.\n\nTaké Ernest Hemingway se stal žurnalistou a reportérem během 1. světové války, používal objektivistický přístup a tzv. \"metodu špičky ledovce\" (autor použije v reportáži jen zlomek svých znalostí o problému, ten zbytek je „pod hladinou“, ale kdyby tam nebyl, tak by ta špička nebyla tak vysoko). Dalším světovým reportérem byl Richard Halliburton, reportér a cestovatel, vydal se např. po stopách Alexandra Velikého, přešel jako Hannibal přes Alpy, zahynul při pokusu přeplout Tichý oceán v čínské bárce.\n\nKromě již zmíněného Kische můžeme k prvním reportérům v českých zemích zařadit Jana Nerudu, jehož \"Dopisy z Vídně\" kromě průběhu jednání parlamentu obsahuje i líčení nálad, popis prostředí apod. Během 2. světové války zpravoval zahraniční ČTK František Feigel, který začal jako soudničkář. V roce 1939 uprchl do Francie, později v první linii absolvoval boj o osvobození Evropy. Po válce přinesl přes 800 reportáží z Norimberského procesu vysílaných rozhlasem.\n\nNereprezentativní namátkový výběr:\n\n"}
{"id": "21099", "url": "https://cs.wikipedia.org/wiki?curid=21099", "title": "Zpravodajství", "text": "Zpravodajství\n\nZpravodajství je jedna ze základních novinářských činností, zpravodajstvím se rovněž nazývá výsledek této činnosti. Jedná se o organizované informování. Jde o zpravování publika o událostech a informacích, jejich výběr (gatekeeping), třídění a základní interpretaci. \n\nZpravodajství by mělo být:\n\nJednou z klasických zásad zpravodajství je „5 W“ – z anglického: \"Who? What? When? Where? and Why?\" – česky: Kdo? Co? Kdy? Kde? a Proč?\n\nDalší klasickou zásadou žurnalistiky je také přísné dělení na zprávu a komentář. Oproti publicistice zpravodajství tedy nesmí obsahovat novinářův názor.\n\nZpravodajství je vůbec nejstarší součást žurnalistiky, původně informovalo o ekonomických záležitostech, přírodních katastrofách, politice, senzacích apod.\n\nLidé reagují více na negativní než na pozitivní zprávy.\n\n"}
{"id": "21100", "url": "https://cs.wikipedia.org/wiki?curid=21100", "title": "Tatra KT4", "text": "Tatra KT4\n\nTatra KT4 je typ dvoučlánkové tramvaje, vyráběné od 70. do 90. let 20. století společností ČKD Tatra Smíchov.\n\nTramvaj KT4 je jednosměrný čtyřnápravový motorový tramvajový vůz sestávající ze dvou článků navzájem spojených kloubem a krycím měchem. Protože byla zpočátku určena převážně pro provoz v německých městech, v jejichž historických centrech často vedou tramvajové tratě úzkými křivolakými uličkami, byl z konstrukce vypuštěn střední podvozek - vůz tak může lépe projíždět ostrými oblouky. KT4 má čtvery skládací dveře, dvoje v každém článku. Vybavena je elektrickou výzbrojí typu UA 15P (zrychlovač) nebo UA 17P (TV 3) a trakčními motory TE 022 s cizí ventilací nebo TE 023 s vlastní ventilací, a spojenými do série.\n\nDo tohoto typu tramvaje je možno montovat podvozky jak pro normální rozchod kolejí 1435 mm, tak i pro rozchod 1000 mm resp. 1067 mm (Tallinn).\n\nPrvní vůz KT4 (ev.č. 7000) byl přestavěn z prototypu tramvaje K1 ev.č. 7000. Tento funkční vzorek, který se lišil od ostatních vozů KT4, vznikl v roce 1969 zkrácením vozové skříně tramvaje K1 o třetinu a vypuštěním středního podvozku. Vůz byl testován nejprve v Praze, poté v letech 1972 až 1973 v Liberci. Následně se dostal zpět do Prahy. Výrobce do vozu namontoval novou tyristorovou výzbroj, tramvaj byla přečíslována na ev.č. 8004 a zkušebně jezdila až do roku 1977, kdy byla zrušena.\n\nDva prototypy tramvaje KT4 byly postaveny v roce 1973 (obdržely ev.č. 8001 a 8002). Po zkušebních jízdách v Praze byly o rok později prodány do Postupimi. Tam pod ev.č. 001 a 002 jezdily do roku 1989. Vůz č. 002 byl zlikvidován, první prototyp byl přeřazen do muzea.\n\nO tramvaje KT4 projevily zájem i dopravní podniky v SSSR. Proto byly v roce 1976 postaveny dva prototypy KT4SU (ev.č. 8007 a 8008), které byly po zkouškách v Praze dodány do Lvova, kde obdržely ev.č. 1 a 2. O čtyři roky později byly přečíslovány na 1001 a 1002. V roce 1998 byly ještě v provozu.\n\nV roce 1983 byly postaveny dva prototypy (ev.č. 0014 a 0015) tramvaje KT4t (vůz KT4 s novou tyristorovou výzbrojí TV3). Po zkouškách v Praze byly předány do Berlína, kde obdržely čísla 219 303 a 219 302. V roce 1992 byly přečíslovány na ev.č. 9702 a 9703. O tři roky později byly oba vozy zmodernizovány na typ KT4M, přičemž zároveň obdržely ev.č. 7011 a 7012. Obě tramvaje jsou zřejmě dosud v provozu.\n\nDo Lvova byl v roce 1986 dodán vůz ev.č. 0023 k výzkumným a měřícím účelům. Další osudy vozu nejsou známy.\n\n\nV letech 1973 až 1997 bylo postaveno celkem 1748 vozů. Přehled dodaných nových vozů (přímo z výroby): \n\n\nVe většině uvedených měst stále vozy KT4 jezdí, v Německu jsou již většinou modernizované. Tramvaje si různé dopravní podniky prodávaly, takže počet měst, kde je nebo byl v provozu typ KT4, je vyšší.\n\nU českých provozovatelů byla dlouhodobě jediná tramvaj KT4. V Liberci se v letech 2004–2014 nacházel jeden vůz KT4 odkoupený z německé Gery. Nebyl v běžném provozu a původně byl zamýšlen pro přestavbu na tzv. party tramvaj. Tento záměr však nebyl uskutečněn a vůz byl v březnu 2014 nakonec odprodán do maďarského Szegedu pro budoucí vzorovou modernizaci pro Lvov. V roce 2016 stál bez využití na kusé koleji před vozovnou Kistelek. V roce 2019 prodělal rekonstrukci spojenou s modernizací a bude zařazen do provozu.\n\n"}
{"id": "21102", "url": "https://cs.wikipedia.org/wiki?curid=21102", "title": "Grand Prix Evropy 2005", "text": "Grand Prix Evropy 2005\n\nGrand Prix Evropy XLIX Grosser Pries von Europa\n\n\n\n\n"}
{"id": "21103", "url": "https://cs.wikipedia.org/wiki?curid=21103", "title": "Esej", "text": "Esej\n\nEsej (řeckého původu, \"exagium\" – vážení, \"essai\" – pokus, zkouška; v češtině maskulinum i femininum) je literární odborně publicistický žánr středního či kratšího rozsahu, úvaha na určité téma, spočívající v přemýšlení o faktech a jejich hodnocení. Autor eseje posuzuje problém v širším kontextu, komentuje současná řešení a naznačuje nová, často klade otázky a společně se čtenářem na ně hledá odpověď. Esej je tedy monolog a jakýsi dialog autora se čtenářem. Je často psána živým, obrazným jazykem. Nejběžnějšími tématy je: literatura, politika, věda, umění, společnost apod.\n\nAnglosaská\n\nEsej má úvahovou podobu. Je to zamyšlení kratšího rozsahu. Vypracování eseje tohoto typu je častým úkolem na amerických středních školách.\n\nFrancouzská\n\nOdborné pojednání delšího rozsahu.\n\nČeská\n\nEsej se zaobírá kulturní nebo filosofickou problematikou, případně řeší významné aktuální společenské téma.\n\nTermín do literatury přinesl Michel de Montaigne názvem své knihy Essays (1580). Do anglické literatury přinesl esej Francis Bacon. Dalšími světovými autory byli filosofové Immanuel Kant, Friedrich Hegel, spisovatelé George Orwell, Umberto Eco a další.\n\nNejznámějším českým autorem esejí je František Xaver Šalda, dále Jan Patočka, Jan Mukařovský, Václav Havel, Karel Kosík, Václav Bělohradský, Pavel Švanda a další.\n\nU filmové eseje je problém s uchopením pojmu. Jedná se spíše o ideu, jak přistupovat k tvorbě, než o nějakou přesnou formu. Filmová esej tedy nevyžaduje nezbytná kritéria, na základě kterých by měla být jako filmová esej považována. Některé charakteristiky jsou jí však obecně vlastní. Filmová esej se snaží filmovými prostředky ztvárnit abstraktní myšlenky, často filozofického rázu. Náročné problémy se pak pokouší komplexně uchopit. Důležité je zde také pozice autora. Film je většinou kolektivním dílem, zde však musí být vše podřízeno autorovi (režisérovi) a jeho celistvé představě o výsledné podobě. Filmová esej je z tohoto pohledu autorským filmem.\n\nNěkteré znaky charakteristické pro filmovou esej:\n\n\nAčkoliv se ve filmové produkci jedná spíše o okrajový žánr, není problém jmenovat některé filmové eseje, které jsou obecně známé nebo jsou natočeny známým tvůrcem. Ze současných filmů jsou to například Fahrenheit 9/11 (2004) Michaela Moora nebo Socialismus (2010) Jeana-Luca Godarda. Z dřívějších esejů je možno zmínit slavný Řím (1972) Federica Felliniho nebo Muže s kinoaparátem (1929) Dzigy Vertova. Fenoménem žánru je Artavazd Pelešjan, jehož tvorba je na filmový esej cíleně zaměřená. Slavná je také trilogie filmových esejů Koyaanisqatsi (1983), Powaqqatsi(1988) a Naqoyqatsi (2002) režiséra Godfreye Reggia. Nejznámějším představitelem české filmové eseje je pravděpodobně film Moravská Hellas (1964) Karla Vachka.\n\nFotografická esej se postupně stala základem moderního fotožurnalismu a je rovnocennou protiváhou literárního pojednání. Je výsledkem společného úsilí fotografa, obrazového redaktora a grafika. Obrazový redaktor se tu stal nepostradatelným. Zadával fotografovi úkol, konzultoval jej s ním a připravoval jeho koncepci. Byl to obrazový redaktor, kdo formoval hotový materiál. Výběrem snímků, jejich sestavením do myšlenkového celku, jejich rytmováním, jímž dosahoval dramatického napětí. Obrazový redaktor se stal režisérem moderního fotožurnalismu, v němž se výběr snímků a jejich skladba staly stejně důležitým faktorem jako snímky samy.\n\n"}
{"id": "21104", "url": "https://cs.wikipedia.org/wiki?curid=21104", "title": "Publicistika", "text": "Publicistika\n\nPublicistika (lat. \"publicus\" = veřejný, obecní) je označení typu žurnalistické tvorby a výsledku takovéto tvorby, která je zaměřena na veřejnost a určena k publikování. Na rozdíl od zpravodajství obsahuje kromě informací také „autorův subjektivní názor“ na některé aktuální téma.\n\nPublicista je člověk, který se v novinách, v televizi, rozhlase, filmu či na Internetu aktivně vyjadřuje k různým, často aktuálním tématům, především hospodářským, politickým, sociálním, či kulturním.\n\n"}
{"id": "21105", "url": "https://cs.wikipedia.org/wiki?curid=21105", "title": "Mezinárodní standardy účetního výkaznictví", "text": "Mezinárodní standardy účetního výkaznictví\n\nMezinárodní standardy účetního výkaznictví (IFRS), anglicky \"International Financial Reporting Standards\", je soubor standardů vydávaných Radou pro mezinárodní účetní standardy (IASB), anglicky \"International Accounting Standards Board\", upravující sestavování a prezentaci finančních výkazů účetní závěrky.\n\nVětšina standardů stále platí pod starým názvem „Mezinárodní účetní standardy“ (IAS). Standardy IAS byly vydávány v letech 1973 až 2001 Výborem pro mezinárodní účetní standardy (IASC). V dubnu 2001 byl výbor IASC nahrazen radou IASB, která pokračuje ve vydávání nových standardů pod názvem IFRS. Tyto standardy postupně nahrazují dřívější standardy IAS. V současné době (říjen 2018) je v platnosti 16 standardů IFRS, koncepční rámec společný pro všechny standardy a 41 standardů IAS. Některé IAS jsou však již zrušeny a nahrazeny novými IAS nebo IFRS.\n\nIFRS jsou výsledkem harmonizačních snah. Je složité je zařadit do některého z účetních systémů, protože jsou vytvářeny za účelem zaujetí pozice jediného světového účetnictví. Je to účetní systém primárně založený na mikroekonomickém přístupu prosazovaný do praxe z rozhodnutí Evropské komise. V tvůrčích orgánech jsou zastoupeny všechny světové regiony a je tedy možné přístup charakterizovat jako kombinaci teorie a praxe. Jedná se o zásady primárně zaměřené na sestavování finančních výkazů předkládaných uživatelům, zejména investorům, věřitelům – poskytovatelům zápůjčního kapitálu a ostatním věřitelům. Využití je založeno na zákonné povinnosti dané jako rozhodnutím Evropské komise, tak i jednotlivými národními legislativními úpravami. Informace jsou uznávány a také využívány na burzách řady zemí světa a také k auditování.\n\n\nIFRS 1 – První aplikace IFRS\n\nVšichni emitenti cenných papírů registrovaných na regulovaném trhu cenných papírů musí mít všechny své účetní závěrky zpracovány v souladu s IFRS. IFRS 1 nám říká, co máme dělat, pokud přecházíme z jiných systémů na IFRS. Po použití pravidel IFRS je nutné porovnat hospodářský výsledek a vlastní kapitál před použitím a po použití IFRS 1 a zveřejnit v příloze.\n\nIFRS 2 – Úhrady vázané na akcie\n\nExistují tři základní platby akciemi, a to:\n\n1.     když jednotka jako protihodnotu za dodané zboží nebo služby poskytuje akcie,\n\n2.     když je placeno penězi, ale výše závazku se odvozuje od ceny akcií,\n\n3.     když má dodavatel na výběr, zda bude hrazeno penězi nebo akciemi.\n\nPlatby akciemi se vykazují jako vlastní kapitál. Další dva případy se vykazují jako závazek.\n\nIFRS 3 – Podnikové kombinace\n\nPodnikové kombinace jsou účtovány s uplatněním metody akvizice. Nabyvatel musí ocenit agregované náklady kombinace v reálné hodnotě a v přímých nákladech vztahujících s k podnikové kombinaci. Výsledkem by měl být goodwill, jako přebytek pořizovací ceny akvizice oproti podílu nabyvatele.\n\nIFRS 4 – Pojišťovací smlouvy\n\nIFRS 4 se vztahuje na pojišťovací kontrakty, jejich obnovování, pojišťovací pomoci a finanční nástroje vztahující se k rozložení rizik.\n\nIFRS 5 – Dlouhodobá aktiva držená k prodeji a ukončované činnosti\n\nPokud je prodej dlouhodobých aktiv užitečnější než pokračování užití v provozu, označujeme je jako určená k prodeji. Ukončované činnosti jsou části jednotky určené k prodeji\n\nIFRS 6 – Průzkum a hodnocení nerostných zdrojů\n\nStandard se vztahuje pouze na výdaje vznikající při průzkumu a hodnocení nerostných zdrojů. Nevztahuje se na výdaje vynaložené před získáním zákonných práv na průzkum dané oblasti a poté, co byla prokázána jeho technická proveditelnost. Aktiva vznikající a využívaná při těchto činnostech jsou jak hmotná, tak i nehmotná. Ke hmotným patří zejména dopravní prostředky, stroje na průzkumné vrty apod. K nehmotným aktivům patří práva na průzkum.\n\nIFRS 7 – Finanční nástroje – zveřejňování\n\nStandard řeší problematiku zveřejňování finančních nástrojů. Účetní jednotka musí skupinu finančních nástrojů rozdělit dle jejich klasifikace a zveřejnit ve dvou hlavních kategoriích, a sice na:\n\n-         informace o významných finančních nástrojích,\n\n-         informace ohledně povahy, charakteru a míry rizik.\n\nIFRS 8 – Provozní segmenty\n\nZákladním principem standardu je zveřejnění informací umožňujících uživatelům účetních závěrek správně vyhodnotit povahu finančních efektů dosažených z podnikatelských aktivit v určitém konkrétním prostředí.\n\nMusí být aplikován v případě:\n\n-         separátních nebo individuálních finančních výkazů účetních jednotek, jejichž kapitálové nebo dluhové nástroje jsou obchodovány na veřejných trzích,\n\n-         konsolidovaných účetních závěrek skupiny.\n\nSamostatně za funkční segment musí účetní jednotka podat informace, jestliže jsou splněna tato kritéria:\n\n-         výnosy představují 10 % a více celkových tržeb,\n\n-         výsledkem je zisk nebo ztráta přesahující 10 % a více z celkového výsledku,\n\n-         aktiva představují 10 % a více z celkových aktiv všech segmentů.\n\nIFRS 9 – Finanční nástroje\n\nStandard řeší povinnosti účetních jednotek v oblasti podávání informací o finančních aktivech a finančních závazcích. Finančním nástrojem se rozumí smlouva, na jejímž základě vzniká právo (aktivum) nebo povinnost (závazek). Při prvním rozeznání musí účetní jednotka v souladu se standardem klasifikovat a ocenit finanční aktiva ve fair value hodnotě.\n\nIFRS 10 – Konsolidovaná účetní závěrka\n\nJedná se o finanční výkaz za skupinu účetních jednotek. Standard určuje povinnosti účetní jednotky v oblasti přípravy, zpracování a prezentaci výkazů konsolidované účetní závěrky, v případě, že ovládá jednu nebo více jiných účetních jednotek.\n\nIFRS 11 – Společná uspořádání\n\nSpolečná uspořádání vznikají na základě vzájemné smlouvy a vyjadřují buď společné operace (aktivity) nebo společný podnik.\n\nSpolečné operace zahrnují takové aktivity, kdy jsou společně ovládána aktiva, závazky, podíly na tržbách a nákladech získaných prováděním společných operací. Společný podnik představuje stav, kdy spoluvlastník musí vykázat jeho podíl ve společném podniku jako investici a musí o ní účtovat využitím ekvivalenční metody.\n\nIFRS 12 – Zveřejnění podílů v jiných účetních jednotkách\n\nStandard určuje povinnosti účetních jednotek v oblasti zveřejňování informací souvisejících s jejich účastí v dceřiných podnicích, společných uspořádáních, přidružených podnicích nebo nekonsolidovaných podnikatelských strukturách.\n\nV účetní závěrce se zveřejňují informace ke zhodnocení:\n\n-         povahy podílů v jiných účetních jednotkách,\n\n-         efektů z těchto podílů.\n\nIFRS 13 – Ocenění v reálné hodnotě\n\nStandard definuje fair value jako cenu, která může být dosažena při prodeji aktiva nebo úhradě závazku v běžné transakci mezi dvěma účastníky trhu k danému datu. Účastníci transakce musí být nezávislí a musí jednat v nejlepším ekonomickém zájmu.\n\nOcenění ve fair value hodnotě je prováděno vždy pro konkrétní aktivum nebo závazek a je nutné brát v úvahu:\n\n-         jeho charakteristiky,\n\n-         předpoklad směnitelnosti v běžné transakci a za běžných tržních podmínek.\n\nIFRS 14 – Řízení odložených účtů u regulovaných aktivit\n\nRegulovaná aktivita je taková, která je omezena právním předpisem. Musí být zveřejněno určení a vysvětlení částek odložených účtů rozeznaných v účetních výkazech, aby uživatelé lépe pochopili jejich povahu, časové rozlišení a rizika s nimi spojená ve vztahu ke cash flow.\n\nIFRS 15 – Výnosy ze smluv s odběrateli\n\nNa začátku smluvního vztahu musí být určeno, jakým zbožím nebo službami bude uspokojena poptávka odběratele, v jakém čase a za jakou cenu. Účetní jednotka musí účtovat o kontraktu se zákazníkem, pokud jsou splněna tato kritéria:\n\n-         obě strany kontrakt schválily,\n\n-         lze identifikovat práva každé smluvní strany,\n\n-         lze určit termíny plateb za dodané zboží nebo služby,\n\n-         kontrakt má obchodní povahu.\n\nIFRS 16 – Leasingy\n\nStandard platí od 1. ledna 2019. Stanovuje principy, které účetní jednotka musí uplatnit při rozeznání, oceňování, prezentaci a zveřejnění leasingů z pohledu nájemce i pronajímatele.\n\nNájemce musí posoudit, zda smlouva obsahuje leasing či nikoli. V případě, že dochází k předání práva užití aktiva, jedná se o leasing. Pronajímatel musí posoudit, zda smlouva obsahuje nájemní doložku a určit, zda se jedná o finanční nebo operativní leasing. Leasing je rozeznán jako finanční, když jsou u předmětu leasingu všechna rizika a odměny související s jeho užitím převedeny na uživatele. O operativní leasing se jedná tehdy, když nedochází k převodu těchto práv.\n\nIFRS 17 – Pojistné smlouvy\n\nTento standard od 1. ledna 2021 nahradí IFRS 4 – Pojišťovací smlouvy.\n\nV roce 2007 byl na stránkách rady IASB zobrazen návrh pro zavedení standardů IFRS pro malé a střední podniky. V současnosti dochází k zapracování připomínek odborné veřejnosti. Hotový standard byl vydán v 9. července 2009.\n\n\n"}
{"id": "21106", "url": "https://cs.wikipedia.org/wiki?curid=21106", "title": "Močová inkontinence", "text": "Močová inkontinence\n\nMočová inkontinence či laicky pomočování je vůlí neovladatelný únik moči z těla. Často je dočasná a téměř vždy vyplývá z aktuálního zdravotního stavu.\n\nV tomto článku termín „inkontinence“ je použit ve významu „močová inkontinence“. Existuje též fekální inkontinence.\n\nŽeny trpí inkontinencí dvakrát častěji než muži. Těhotenství a porod, menopauza a struktura ženského močového traktu způsobují tento rozdíl. Ale ženy i muži se mohou stát inkontinentními pro neurologický úraz, vrozené defekty, mozkovou mrtvici, sklerózu multiplex a fyzické problémy spojené se stárnutím.\n\nZatímco močová inkontinence postihuje více starší než mladší ženy, počátek inkontinence ale není nutně spojen s věkem. Inkontinence je léčena a často léčitelná v každém věku. Lidé s inkontinencí mohou mít rozpaky mluvit o svém problému. Inkontinence u žen se obvykle vyskytuje pro problémy se svaly, které pomáhají zadržovat nebo uvolňovat moč. Tělo skladuje moč - vodu a odpady vyloučené ledvinami - v močovém měchýři, což je orgán podobný balonu. Měchýř je napojen na močovou trubici, kterou moč opouští tělo.\n\nBěhem močení se svaly ve stěně měchýře kontrahují (stahují), tlačíce moč ven z měchýře do močové trubice. Současně svaly svěrače kolem močové trubice relaxují (uvolňují se), nechávajíc moč procházet ven z těla. Inkontinence se objeví, když svaly měchýře se nečekaně kontrahují nebo svaly kolem močové trubice se nečekaně uvolní (relaxují).\n\nStresová inkontinence je inkontinence, která je způsobená činnostmi jako kašel, smích, kýchání, cvičení nebo jiné pohyby, které zvyšují intraabdominální (nitrobřišní) tlak a tím i tlak na měchýř. Fyzické změny pocházející z těhotenství, porodu a menopauzy často způsobují stresovou inkontinenci. Je to nejčastější forma inkontinence u žen a je léčitelná.\n\nMěchýř je podporován svaly pánevního dna. Když tyto svaly slábnou, měchýř se může posunout dolů, tlače lehce ven z dna pánve na vaginu. To brání svalům, které obvykle drží močovou trubici uzavřenou, aby byly sevřené nejvíc jak mohou. Proto moč může vytékat do močové trubice během momentů fyzického stresu. Stresová inkontinence se též vyskytne, když slábnou svaly kolem močové trubice.\n\nStresová inkontinence se může zhoršit během týdne před menstruací. Tehdy snížená hladina estrogenu může vést k nižšímu svalovému tlaku kolem močové trubice, zvyšujíc pravděpodobnost vytékání. Výskyt stresové inkontinence se zvyšuje po menopauze.\n\nUrgentní inkontinence je nechtěná ztráta moči vyskytující se bez zjevné příčiny při náhlé potřebě močit. Nejčastější příčina urgentní inkontinence jsou nepřiměřené kontrakce měchýře.\n\nExperti popisují tento měchýř jako „nestabilní“, „spastický“ (křečovitý) nebo „hyperaktivní“. Může být použit i termín „reflexní inkontinence“, rezultuje-li z hyperaktivních nervů kontrolujících měchýř.\n\nPacienti s urgentní inkontinencí mohou trpět inkontinencí během spánku, po vypití většího množství vody, když se dotknou vody nebo slyší ji téct (např. když se myje nádobí nebo se někdo sprchuje).\n\nNechtěné pohyby svalů měchýře se mohou vyskytnout pro poškození nervů měchýře, nervového systému (míchy a mozku) nebo samotných svalů. Roztroušená skleróza, Parkinsonova nemoc, Alzheimerova nemoc, mozková mrtvice a úraz (včetně úrazu během operace) - to vše může poškodit nervy nebo svaly měchýře.\n\nLidé s funkcionální inkontinencí mohou mít problémy s myšlením, pohybem nebo komunikací, které jim brání dosáhnout toaletu. Např. osoba s Alzheimerovou nemocí si může nedostatečně plánovat použití toalety. Osoba na vozíku se nemusí dostat na toaletu načas. Podobné stavy jsou často spojeny s věkem a způsobují některé inkontinence starších žen v ústavech.\n\nInkontinence z přeplnění se vyskytne, když pacientův měchýř je vždy plný a proto často propouští moč. Slabé svaly měchýře nebo blokovaná močová trubice může způsobit tento typ inkontinence. Nervové poškození z diabetes nebo jiné nemoci mohou způsobit slabé svaly měchýře a tumory nebo močové kameny mohou blokovat močovou trubici. Inkontinence z přeplnění se vyskytuje u žen zřídka.\n\nStresová a náhlá inkontinence se často vyskytují u žen spolu. Kombinace inkontinence - a tato kombinace zvlášť - se někdy označují jako „smíšená inkontinence“.\n\n„Přechodná inkontinence“ je dočasná verze inkontinence. Může být způsobena léky, infekcemi močového traktu, mentální poruchou, omezenou mobilitou a zaklíněním stolice (silnou zácpou), která může tlačit na močový trakt a blokovat vytékání.\n\nPacienti s inkontinencí by měli navštívit specialistu v oboru. Urologové se specializují na močový trakt a někteří urologové se dále specializují na ženský močový trakt. Gynekologové a porodníci se specializují na ženský reprodukční trakt a porod. Urogynekolog se soustřeďuje na urologické problémy žen. Obvodní doktoři a internisté prohlížejí pacienty pro všechny typy problémů a mohou pacienta doporučit danému specialistovi.\n\nPečlivý záznam historie je podstatný zvlášť v případech vypouštění a přetékání moči, protože naznačuje typ inkontinence. Jiné důležité ukazatele zahrnují napínání a neklid, použití léků, nedávnou operaci a nemoc.\n\nFyzikální vyšetření se soustředí na pozorování medicínských znaků způsobujících inkontinenci jako jsou tumory blokující močový trakt, zaklínění stolice a slabé reflexy nebo vnímání, co může být důkazem nervové příčiny.\n\nČasto prováděný test je měření objemu měchýře a residuální (zbylé) moči na důkaz slabě fungujících svalů měchýře.\n\nJiné testy:\n\nPacienti jsou často požádáni vést si deník na 1 den nebo víc - až týden na záznam případů vytékání, zapisujíc časy a množství produkované moči.\n\n\n\nKegelovy cviky na posílení nebo trénink svalů pánevního dna a svalů svěrače mohou redukovat nebo vyléčit stresové vytékání. Ženy každého věku se mohou naučit a provádět tato cvičení, která jsou vyučovány školenými experty. Většina Kegelových cvičení nevyžaduje vybavení, ale jedna technika zahrnuje použití vážených kuželů. U těchto cvičení žena stojí a drží kuželovitý objekt ve své vagině. Když si žena zvykne na danou hmotnost, kužely se zvyšující se hmotností se vyměňují na posílení svalů, které pomáhají udržet močovou trubici uzavřenou.\n\nÚčinnou metodou na zpevnění svalstva pánevního dna se jeví nová metoda, při níž se využívá magnetické stimulace. Je to neinvazivní a bezkontaktní metoda, při které je posilováno všech 28 svalů pánevního dna, dochází při ní k velmi zásadnímu zpevnění a regeneraci svalů, které jsou jinak trénovatelné jen velmi obtížně.\n\nRychlé dávky elektrické stimulace mohou posílit svaly dolní pánve podobným způsobem jako cvičení svalů. Elektrody jsou dočasně umístěné do vaginy nebo konečníku na stimulaci okolních svalů. To stabilizuje hyperaktivní svaly a stimuluje kontrakce svalů močové trubice. Elektrická stimulace může být použita na redukci stresové i náhlé inkontinence.\n\nBiofeedback (biologická zpětná vazba) používá měřící přístroje na pomoc pacientovi uvědomit si fungování těla. Použitím elektronických zařízení nebo deníků na sledování, když se svaly měchýře a močové trubice kontrahují, můžete získat kontrolu nad těmito svaly. Biofeedback může být použit při cvičeních pánevních svalů a elektrické stimulaci na zmírnění stresové a náhlé inkontinence.\n\nJde o techniky používající biofeedback. Při časovaném močení se zapisují časy normálního močení a nechtěného vytékání a z těchto časů se plánuje pravidelné častější močení předcházející inkontinenci. Biofeedback a zlepšování svalové kondice, nazývané i trénink měchýře, mohou změnit plán měchýře pro skladování a vylučování moči. Tyto techniky jsou efektivní pro náhlou a „přetékající“ inkontinenci.\n\nLéky mohou redukovat mnoho typů přetékání. Některé léky inhibují (utlumují) kontrakce hyperaktivního měchýře. Jiné uvolňují svaly, co vede ke kompletnějšímu vyprázdnění měchýře během močení. Některé léky posilují svaly u krku měchýře a močové trubice zabraňujíc tím přetečení. Jiné, speciálně hormony jako estrogen, pravděpodobně podporují normální funkci svalů zapojených do močení.\n\nNěkteré z těchto léků mohou způsobit škodlivé vedlejší efekty, používají-li se delší dobu. Zvláště estrogenová terapie byla spojena se zvýšeným riskem nádorů prsou a endometria (děložní sliznice). Risky a výhody delšího užívání léků nutno konzultovat s doktorem.\n\nPesar je tvrdý prstenec, který je vložen doktorem do pochvy, kde tlačí proti její stěně a udržuje uretrovesikální junkci (spojení) v žádané pozici, což vede k menšímu stresovému úniku. Použití pesaru vyžaduje pravidelné kontroly u lékaře z důvodu možné vaginální infekce, infekce močového traktu a výskyt dekubitů.\n\nImplantáty jsou substance vstříknuté do tkání kolem močové trubice. Implantát přidává objem a pomáhá uzavřít močovou trubici a redukovat stresovou inkontinenci. Používá se kolagen (vláknitá přírodní tkáň z krav), tuk z pacientova těla, teflon či silikon. Implantáty mohou být vstříknuté lékařem během asi 30 minut za použití lokální anestézie.\n\nImplantáty mají částečný úspěch. Injekce musí být opakovány po čase, protože tělo pomalu substance vylučuje. Před aplikací kolagenu musí lékař provést kožní test jako prevenci možné alergické reakce.\n\nLékaři obvykle navrhnou operaci na zmírnění inkontinence jen po vyzkoušení jiné léčby. Mnoho typů operací má vysokou úspěšnost.\n\nVětšina stresové inkontinence rezultuje ze sesunu měchýře dolu k vagině. Proto obvyklá operace stresové inkontinence zahrnuje přesun měchýře nahoru do víc obvyklé pozice. Pracujíc přes incizi (chirurgický řez) ve vagině nebo břichu, chirurg posune měchýř výše a zajistí ho vláknem připevněným ke svalu, šlaše nebo kosti.\n\nPro vážné případy stresové inkontinence může chirurg zajistit měchýř širokou páskou. To nejen fixuje měchýř, ale též tlačí dno měchýře a vrch močové trubice pro další prevenci přetékání.\n\nNěkdy chirurg implantuje umělý svěrač, kruhový vak, který ovine močovou trubici. Tekutina naplní a rozšíří vak, který udržuje močovou trubici uzavřenou. Stiskem ventilu implantovaného pod kůží možno umělý svěrač uvolnit. To uvolní tlak močová trubice na proudění moči z měchýře.\n\nJe-li inkontinence způsobena tím, že měchýř nejde kompletně vyprázdnit („přetékající“ inkontinence) nebo měchýř nejde vyprázdnit pro slabé svaly, prodělanou operaci nebo úraz míchy, nutno použít katétr (cévku) pro vyprázdnění měchýře. Katétr je rourka, kterou je možno naučit se vložit přes močovou trubici do měchýře na odvod moči. Katétry mohou být použity jednou nebo na konstantní bázi, kdy se rourka napojí na sběrnou nádobu, kterou lze upevnit na tělo. Používáte-li dlouhodobý (nebo zavedený) katétr, musíte kontrolovat infekce močového traktu.\n\nInkontinenční pomůcky používají inkontinentní jako ochranu před nežádoucím únikem moči (pomočení oblečení). Zejména pak únik moči na veřejnosti může být pro pacienta velmi stresující. Osoba, která pomůcky používá získává pocit jistoty a bezpečí. Moderní inkontinenční pomůcky jsou velmi diskrétní. Maximálně se přizpůsobují tvaru těla a nešustí pod oblečením. Výběr pomůcky je závislý na stupni inkontinence pacienta (stupeň inkontinence stanovuje lékař při vyšetření).\n\nPři úniku několika kapek moči se používají inkontinenční vložky. Vložky rozdělujeme pro muže a pro ženy. Jsou anatomicky tvarované, přizpůsobí se tvaru pohlavních orgánů. Při jejich výběru je vhodné sledovat savost produktu, která je jedním z nejdůležitějších parametrů.\n\nPři středním až těžkém úniku moči slouží inkontinentním inkontinenční plenkové kalhotky. Rozdělujeme je na navlékací a zalepovací. Navlékací slouží spíše aktivním pacientům. Vypadají a navlékají se jako spodní prádlo. Při těžkém stupni inkontinence se používají plenkové kalhotky zalepovací, které vypadají jako dětské papírové plenky. Zalepovací kalhotky jsou vhodné též pro dlouhodobě ležící pacienty nebo pro použití v noci. Oba druhy plenkových kalhotek se volí podle obvodu boků pacienta a podle savosti, kterou daná osoba potřebuje.\n\n\n"}
{"id": "21109", "url": "https://cs.wikipedia.org/wiki?curid=21109", "title": "Evangelium podle Matouše", "text": "Evangelium podle Matouše\n\nEvangelium podle Matouše (zkratka Mt nebo Mat) je jedno ze čtyř kanonických evangelií a v pořadí první kniha Nového zákona. Spolu s evangeliem Markovým a Lukášovým patří mezi tzv. synoptická evangelia. Evangelia se obvykle datuje dle badatelů do rozmezí od 40 až do 133 n. l. Místem sepsání byla pravděpodobně syrská židokřesťanská komunita, snad v Antiochii.\n\nMá se za to, že podobně jako ostatní evangelisté, i autor prvního evangelia sesbíral různé materiály pojednávající o životě, smrti a vzkříšení Ježíše Krista a sestavil z nich ucelené vyprávění. Matoušovo evangelium je ze všech čtyř evangelií nejtěsněji spjato s židovskou starozákonní tradicí a snaží se ukázat, že Ježíš Kristus pochází z Davidova rodu a že je očekávaný Mesiáš. Proto se soudí, že bylo určeno křesťanům ze židovského prostředí.\n\nEvangelium podle Matouše obsahuje mnoho textů, které jsou synoptickým evangeliím společné. Většina badatelů soudí, že autor používal Evangelium podle Marka a dnes již ztracený soubor Ježíšových výroků či logií, který se označuje jako Q (z něm. \"Quelle\", pramen). Přitom Markovo pořadí důkladně změnil, patrně proto, že chtěl zdůraznit své poselství o Ježíšovi jako Mesiáši.\nJiní naopak vychází z předpokladu, že Marek napsal své evangelium později (podle některých badatelů Marek 60-65 n. l. zatímco Matouš asi 41 n. l.). Také pro Marka je podle starověké tradice považován jako hlavní zdroj Petr. Tudíž není příliš pravděpodobné, že by se mohl pro Matouše stát zdrojem. Podobně i použití sbírky logií Q je v prvé řadě hypotetické.\n\nZ celkového počtu 1071 veršů je zde 387 společných s evangeliem Markovým i Lukášovým, 130 pouze s Mk a 184 pouze s Lk; 370 veršů se vyskytuje jen u Mt.\n\nNapříklad Ježíšův rodokmen u Matouše je jiný než podle Lukáše i když oba popisují jeho původ přes adoptivního otce Josefa. Mezi další události uvedené pouze v tomto evangeliu patří Josefova reakce na Mariino těhotenství a to, že se Josefovi ve snu objevil anděl, návštěva astrologů, útěk do Egypta, zavraždění chlapců v Betlémě i v okolí a sen Pilátovy manželky, který se týkal Ježíše, příkaz s vysláním učedníků “do celého světa”, a další.\nV mnoha dalších verších, které popisují stejné události jako u ostatních evangeliích přidává podrobnosti. Například v úsecích tzv. Kázání na hoře (Mt 5-7) nebo řada podobenství v Mt 13.\nCelkově obsahuje Matoušovo evangelium 40 % materiálu, který není v ostatních třech evangeliích.\n\nAutorem evangelia je podle tradice apoštol Matouš, syn Alfeův, původně celník, o jehož povolání se píše v Mt 9,9 a 10,3 (paralela v Matoušovi a v Lukášovi. To je také patrně důvod, proč se Matoušovo evangelium obvykle řadí jako první. Ale už nejstarší známé rukopisy evangelií mají nadpis “podle Matouše” (Marka, Lukáše, Jana). Někteří badatelé pokládají konečný stav textu většinou za dílo neznámého autora, zatímco jiní hájí tradiční výklad a starší datum vzniku. O vzniku evangelia cituje Eusebios z Kaisareie Papiův výrok: „Matouš psal výroky Páně v hebrejštině“, spíše však v aramejštině. Papias zemřel kolem roku 140 a – stejně jako Klement Alexandrijský, Órigenés a svatý Jeroným – snad měl na mysli právě spis \"Q\". Většina současných biblistů ovšem považuje za původní jazyk knihy řečtinu. Případně existuje domněnka, že ji do hovorové řečtiny – koiné – přeložil sám Matouš.\n\nZatímco v mnoha detailech se navržené osnovy evangelia liší, většina teologů rozeznává v Evangeliu podle Matouše pět rozsáhlých promluv Ježíše, z nichž každá je ukončena větou „Když Ježíš dokončil tato slova...“. Kromě těchto promluv jsou zde obsažena mnohá vyprávění o životě Ježíše, ve kterých se jeho učení i skutky navzájem prolínají. Osnova knihy:\n\nMatouš vysvětluje Ježíšův původ rodokmenem, ve kterém figuruje Abraham i král David: tak ukazuje, že Ježíš se narodil v té rodové linii, ze které na základě židovských spisů má přijít Mesiáš. Příběh o panenském početí zdůrazňuje nadpřirozený původ Ježíše (Mt 1,18). Přicházejí mudrci z východu, aby Ježíše uctili jako krále (Mt 2,1-12). Josef s Ježíšem a Marií prchají před králem Herodem do Egypta (Mt 2,13-23). Pak Evangelium podle Matouše pokračuje, když Ježíš ve věku asi 30 let přijímá křest od Jana Křtitele (Mt 3), odolává Ďáblovu pokušení na poušti (Mt 4,1-11) a začíná své veřejné působení v Galileji (Mt 4,12-25), kde povolává své první učedníky. Matoušovo evangelium syntetizuje Ježíšovo poselství do výzvy k pokání a hlásání božího království:\n\nNejznámější a nejcitovanější částí Matoušova evangelia je pak Kázání na hoře (Mt 5--7), které je uvozeno blahoslavenstvími.\n\nDále není obsah evangelia řazen přísně chronologicky, ale tematicky. Ježíš potvrzuje svými skutky, že jeho autorita nespočívá jen ve slovech a jeho pozvání do Božího království není planým slibem -- uzdravuje nemocné, utišuje bouři pouhým slovem, vyhání démony (Mt 8--9). Vysílá své učedníky do vesnic v Izraeli se zprávou o příchodu Božího království (Mt 10), s vidinou budoucích sporů se židy, které jeho učení vyvolá:\n\nOdpovídá na pochybnosti Jana Křtitele poukazem na to, že skutky uzdravování byly o Mesiáši rovněž prorokovány (Mt 11,1-6). Kárá lidi za jejich nevíru tváří v tvář zázrakům (Mt 11,20-24). Odpovídá na výtky farizeů, že porušuje židovský sabat a že vyhání démony ve jménu Belzebula, knížete démonů (Mt 12). Kvůli rostoucí opozici začíná mluvit na veřejnosti v podobenstvích (Mt 13). Dozvídá se o smrti Jana Křtitele (Mt 14,1-14), sytí několikatisícový dav zázračným znásobením pěti chlebů a dvou ryb (Mt 14,15-21), chodí po vodní hladině (Mt 14,22-33). Následuje další spor Ježíše s farizeji, když se Ježíš staví proti židovskému rituálnímu pojetí čistoty:\n\nNavzdory znamením, která Ježíš činí (rozmnožení chleba, uzdravování [Mt 15]) a jeho učení nejsou stále farizeové, učitelé židovského zákona a saduceové přesvědčeni, že je Mesiáš, a žádají od něj „znamení z nebe“ (Mt 12,38-42; Mt 16,1-12). Ale učedníci Ježíši otevřeně vyznávají ústy apoštola Petra, že jej jako Mesiáše přijali (Mt 16,13-20). Nato Ježíš potvrzuje jejich vyznání při proměnění (Mt 17,1-8) Ovšem ani učedníci samotní nerozumí Ježíši a povaze jeho mesiášství -- zatímco přemýšlejí, jakou pozici po boku Ježíše dostanou oni sami v přicházejícím království (Mt 18,1-4; Mt 20,20-23), Ježíš začíná mluvit o svém blížícím se utrpení, učí o službě, nikoli nadvládě (Mt 20,24-28). Přitom zmiňuje význam své smrti jako vykoupení (Mt 20,27-28) k věčnému životu (Mt 19,16-22) a odpuštění hříchů (Mt 26,28). Mluví o vážnosti hříchu, ale též ukazuje na odpuštění (Mt 18). Následuje další diskuse s farizeji o Ježíšových názorech na Mojžíšův zákon (Mt 19,3), při setkání s bohatým mladíkem vyučuje o vztahu k majetku:\n\nKapitoly 21-28 popisují poslední týden Ježíšova života v Jeruzalémě. Ježíš vjíždí do Jeruzaléma s velkou slávou a popularitou u lidí (Mt 21,1-11) a začíná uzdravovat a vyučovat v jeruzalémském chrámu. Říká, že Boží království je pro všechny národy, nejen pro židy (Mt 21,28-32). Velmi otevřeně říká židovským představitelům slova soudu (Mt 21,33-46) za to, že v jeho osobě Mesiáše nerozeznávají. Velmi příkrým podobenstvím farizeům a židovským představitelům sděluje, že přišel čas, aby jej jako Mesiáše uznali (Mt 22,1-14). Říká jim, že sami ještě do Boží království nevešli, že také potřebují odpuštění, protože se zdají dokonalí jen navenek (Mt 23). Svým učedníkům sděluje proroctví o zničení chrámu (Mt 24,1-2) a připomíná, že až přijde Mesiáš v budoucnu, tak bude soudit všechny lidi (Mt 25,31-46). Velekněz Kaifáš a další židovští představitelé se dohodnou, že Ježíše zatknou a zabijí (Mt 26,1-5). Jidáš se jim nabídne, že je k Ježíši dovede tajně při vhodné příležitosti (Mt 26,14-16). Při poslední večeři před svou smrtí Ježíš ustanovuje Večeři Páně (svátost eucharistie). Je zatčen v Getsemanské zahradě (Mt 26,36-56), předveden před velekněze a odsouzen (Mt 26,57-66) za rouhání, že se prohlásil za Mesiáše, Božího syna, rovného Bohu (Mt 26,64-66). Římský místodržitel Pilát vydal příkaz k ukřižování Ježíše (Mt 27,11-26), které bylo téhož dne neprodleně provedeno (Mt 27,27-50). Mrtvý Ježíš je uložen do hrobu a hlídám římskou stráží (Mt 27,62-66). Dva dny nato se jde skupinka žen podívat k hrobu a setkají se s andělem, který jim sděluje, že Ježíš byl vzkříšen ze smrti, i se vzkříšeným Ježíšem (Mt 28,1-10). Židovští představitelé uvádějí do oběhu vysvětlení, že Ježíšovo tělo ukradli jeho učedníci (Mt 28,11-15). Vzkříšený Ježíš pověřuje apoštoly, aby mu šli do celého světa získávat učedníky (Mt 28,16-20):\n\n\n"}
{"id": "21112", "url": "https://cs.wikipedia.org/wiki?curid=21112", "title": "Evangelium podle Lukáše", "text": "Evangelium podle Lukáše\n\nEvangelium podle Lukáše (zkratka L nebo Lk) je třetí kniha v pořadí Nového zákona, nejdelší ze čtyř kanonických evangelií. Spolu s Matoušovým a Markovým evangeliem patří mezi tzv. synoptická evangelia. Lukášovo evangelium i Skutky apoštolů, které na ně navazují, jsou věnovány jistému Teofilovi, aby si mohl učinit přesnější obraz o věcech, o kterých již slyšel mnoho nejednotných zpráv (.\n\n Text je dílem vzdělaného člověka s dobrou řečtinou a s větší slovní zásobou než mají ostatní tři evangelia dohromady. Evangelium vzniklo dříve než kniha Skutků, která se na ně odvolává (. Stará tradice připisuje spis lékaři Lukášovi (, i když v evangeliu není jmenován. Nejstarším písemným dokladem je Zlomek Muratoriho (kolem 200 n. l.), Lukášovi je přičítá také Órigenés, Tertullian a další z téže doby. Lukáš doprovázel apoštola Pavla na jeho cestách, mohl hovořit s očitými svědky a nahlížet do písemných záznamů. Na základě toho křesťanská tradice usuzovala, že evangelium vzniklo nejspíše v Kaisareii někdy v době tamějšího Pavlova vězení (asi v letech 56-58 n.l.).\nNejstarší zachované rukopisy (papyrus P75, Sinajský a vatikánský kodex) však mají pouze nadpis „podle Lukáše“. Autor téměř jistě používal text evangelia Markova a pravděpodobně psal až po zboření Jeruzalémského chrámu roku 70. Ze srovnání s evangeliem Matoušovým soudí biblická kritika, že oba používali i dnes ztracenou sbírku Ježíšových výroků, která se obvykle nazývá Q (z něm. \"Quelle\", pramen). Většina moderních badatelů proto soudí, že spis vznikl někdy mezi léty 70-90. Podle staré tradice psal Lukáš své evangelium na základě vyprávění Panny Marie.\n\nLukáš zřejmě psal pro křesťany, kteří ke křesťanství konvertovali z pohanství, což už tehdy díky Pavlově reinterpretaci nepředstavovalo žádný problém. Jeho řečtina je uhlazenější než u druhých evangelií, je v ní několik latinských slov a téměř žádná hebrejská. Z 1151 veršů Lukášova evangelia je 544 vlastních, 565 téměř totožných s Mt, 430 s Mk (z toho 389 je společných všem třem). Lukáš uvádí 17 Ježíšových podobenství, která v ostatních evangeliích chybí, a 28 zřetelných citátů ze Starého zákona, vesměs podle řeckého znění.\nLukášovo evangelium se vyznačuje velkou pozorností k chudým, k ženám a dětem a vůbec k lidem na okraji společnosti. Pouze v Lukášově evangeliu je zpráva o Zvěstování Panně Marii, o pastýřích v Betlémě, o Ježíšově dětství, podobenství o milosrdném Samaritánovi, o ztraceném synu a další.\n\n\n\n"}
{"id": "21114", "url": "https://cs.wikipedia.org/wiki?curid=21114", "title": "Bajka", "text": "Bajka\n\nBajka je literární útvar, který vznikl pravděpodobně v 6. století př. n. l. Za jejího zakladatele bývá považován otrok Ezop, který ale není prokazatelná historická postava.\n\nZákladem bajky je personifikace (zosobnění), kdy zvířata mluví jako lidé, případně je provázejí jiné nepřirozené jevy; z tohoto jednání vyplyne nějaké poučení či kritika chyby, která ve většině případů bývá čtenářovi již známa. Jednotlivá zvířata tím získávají lidské vlastnosti, jež se pro ně stávají typické (např. liška je chytrá, až vychytralá, osel hloupý, vrána důmyslná, kočka požitkářská, páv marnivý atp.). Kromě toho se zvířatům přisuzují standardizované role (ovce, případně jehně nebo kůzle vystupuje v roli oběti, vlk zase jako škůdce). Etologicky vzato zvířata nemusí být nositeli těchto vlastností, lidé jim je však připisují na základě zjevu nebo chybného, avšak kanonizovaného pozorování (zejm. poznatky antických přírodovědců, např. v bajkách G. E. Lessinga). Tyto vlastnosti jsou pak u daného zvířete zesíleny do podoby, kdy se stává jejich ztělesněním a archetypem. Bajka tedy pracuje se symbolikou.\n\nCílem bajky je kritizovat konkrétní společenské nešvary, působit na lidi a vychovávat je k odstranění těchto nešvarů. Nejčastěji se tak děje humornou formou, pomocí ironie a satiry.\n\nBajky byly původně určeny dospělým posluchačům a čtenářům, v 19. a 20. století se bajky začaly stále více posouvat do dětské literatury.\n\nZajímavostí je, že útvary podobné bajkám se vyskytují jak u jihoamerických (např. bajky kmene Tupí o želvě) i severoamerických Indiánů (např. čerokíjské bajky o králíkovi a jelenovi), tak afrických domorodců (např. bajky o promyce ichneumon, která v nich vystupuje obdobně jako evropská liška). Tyto bajky, ačkoli lze vyloučit vzájemný vliv, mají některé rysy společné.\n\n\n\n\n"}
{"id": "21115", "url": "https://cs.wikipedia.org/wiki?curid=21115", "title": "Pašije", "text": "Pašije\n\nPašije (z lat. \"passio\" – „utrpení“) je v původním významu vyprávění o utrpení a smrti Ježíše Krista. Označují se tak buď přímo evangelní vyprávění nebo příběhy, dramatické hry, liturgická čtení či hudební skladby, které se jimi inspirují a toto téma zpracovávají. Název pochází z prvního slova při předčítání či zpěvu evangelních pasáží při liturgii (\"Passio Domini nostri Iesu Christi secundum…\" „Utrpení našeho Pána Ježíše Krista podle…“).\n\nPašijová vyprávění tvoří více či méně zřetelně oddělenou část kanonických evangelií, která předchází závěrečné části o vzkříšení. Patrný je zájem tvůrců evangelií i tradice, z níž čerpali, na detailním popisu posledních událostí Ježíšova života, jak vyplývá ze srovnání délky a podrobnosti první části, věnované Ježíšovu životu, a části druhé, tj. pašijí. Ve všech evangeliích jsou pašijová vyprávění plna starozákonních citací a teologických interpretací, které představují Krista jako (předpovězeného) trpícího Božího služebníka, který svým utrpením naplňuje Písma. Kanonická zpracování této necelý den trvající epizody byla časem doplněna o množství výkladů, souvislostí i legendárních doplňků.\n\nLíčení evangelií začíná událostmi, při kterých Ježíš předjímá svůj osud a připravuje se na něj. Ve čtvrtek večer slaví s apoštoly svátek nekvašených chlebů a večeří beránka, svou poslední večeři. Pak se s nimi odebírá do Getsemanské zahrady, kde se modlí, zatímco apoštolové usínají.\n\nDo zahrady přijdou vojáci a vyslanci kněží a zatknou Ježíše, kterého jim za úplatu označí apoštol Jidáš Iškariotský. Ježíše odvedou do domu velekněze Kaifáše, který jej odsoudí pro rouhání, když přisvědčí na otázku, zda je Mesiáš. Ježíš je ráno předán světské spravedlnosti a předveden před Piláta Ponského, římské správce provincie Judey. Ježíš zde čelí obvinění, že se označuje za krále Židů. Pilát Ježíše neuzná za vinného, respektive jej chce amnestovat s ohledem na svátky, ale dav podnícený kněžími si vynutí rozsudek ukřižováním. Podle Lukášova evangelia jej jakožto Galilejce v průběhu líčení předá jejímu vládci Herodovi (dle pozdější tradice Antipasovi), ten jej však vrátí Pilátovi bez rozsudku.\n\nPo rozsudku je Ježíš bičován, je mu nasazena trnová koruna a nachový plášť a zesměšňován jako falešný král; Pilát jej ukáže davu se slovy \"hle člověk\". Cesta na popraviště je líčena stručně, kříž nese Ježíš a Šimon z Kyrény. Pozdější tradice doplnila nesení kříže o nekanonické prvky jako setkání s matkou nebo svatou Veronikou a podle údajné trasy cesty po Via Dolorosa. Tyto prvky tvoří větší část zastavení křížové cesty.\n\nJežíš je ukřižován na vrchu zvaném Golgota (Lebka). Na kříž je připevněna cedule \"Židovský král\" a je opět zesměšňován. Spolu s Ježíšem jsou ukřižováni ještě dva zločinci, z nichž jeden se rouhá a druhý se Ježíše zastane. Vojáci hrají kostky o Ježíšův plášť a dávají mu napít z houby napuštěné octem. Opodál stojí Marie, Ježíšova matka s příbuznou Marií Kleofášovou a Marie Magdaléna (tři Marie), Salome a \"milovaný učedník\" (ztotožňovaný s Janem). Po té, co se objeví znamení (zatmění nebe, zemětřesení apod.), Ježíš skoná a setník jej označí za skutečného Božího syna. Na to voják probodne kopím Ježíšův bok a konstatuje smrt.\n\nNásledné události již nejsou součástí utrpení Krista, ale protože bezprostředně navazují a těsně souvisí, bývají někdy součástí pašijového cyklu. Ježíšovo tělo si od Piláta vyžádá zámožný Josef Arimatejský, jeho tajný příznivec. Tělo je sejmuto z kříže a protože nelze provést pohřeb kvůli nastávajícímu šabatu, je uloženo do prázdného hrobu, který je zavalen těžkým kamenem. Když po svátku v neděli ráno přijdou ženy tělo připravit, hrob je prázdný, protože Ježíš třetí den vstal z mrtvých.\nV římském ritu se pašije (tj. úryvky z evangelií o utrpení Krista) čtou dva dny v roce. Na Květnou neděli se podle ročního cyklu čtou pašije z jednoho ze synoptických evangelií, zatímco na Velký pátek se čtou Janovy pašije. Obvykle nemají formu pouhého předčítání knězem jako při čtení evangelia v ostatních dnech roku, ale jsou částečně dramaticky ztvárňovány. Většinou je čtou tři lidé, kteří mají rozdělené role (Kristus, vypravěč a ostatní postavy), nebo jsou v tomto rozdělení zpívány. Někdy se při zpěvu zapojuje i sbor, který dostává roli lidu.\n\nPašijemi se v hudbě označuje ta skladba, která zpracovává doslovný či parafrázovaný evangelní text o utrpení Ježíše Krista. Podle toho, kterým evangeliem se řídí, se rozlišují Matoušovy, Markovy, Lukášovy či Janovy pašije. Všechna čtyři pašijová vyprávění zpracoval například Johann Sebastian Bach (\"Matoušovy pašije\"), inspiraci v nich nalezl i Bohuslav Martinů (\"Řecké pašije\").\n\nČeská undergroundová kapela Plastic People of the Universe také zpracovala \"Pašijové hry\" v roce 1978.\n\nDivadelní představení. Jejich největší rozvoj spadá do 14.–15. století ve městech, jejich popularita se nejdéle udržela na venkově, kde se postupně staly tradicí. Dodnes živé jsou např. v německém Oberammergau.\n\nV Česku tradice pašijových her stále žije v Hořicích na Šumavě. První písemné doložení Hořických pašijových her se datuje k roku 1816. V roce 1893 byla pro pašijové hry postavena nová divadelní budova a v prvních dvou letech navštívilo představení 80 tisíc návštěvníků. Mezi hosty byli také členové císařské rodiny, členové předních šlechtických rodů, vysocí církevní hodnostáři a další významné osobnosti. V roce 1897 zde američtí filmaři natočili Hořický pašijový film, první hraný film natočený na území dnešní České republiky. Pašijové hry se konají každý rok v letních měsících v hořickém přírodním amfiteátru.\n\nZnámá je také pašijová hra \"Co se stalo s Ježíšem\", která se hraje každý rok v úterý svatého týdnu ve Žďáru nad Sázavou.\n\n"}
{"id": "21118", "url": "https://cs.wikipedia.org/wiki?curid=21118", "title": "Muckraking", "text": "Muckraking\n\nMuckraking (ve volném překladu z angličtiny „kydání hnoje“) je termín označující společensky angažované investigativní reportáže, odhalující politickou korupci, nekalé praktiky velkých korporací, bídné poměry v chudinských čtvrtích atp. Osoba provádějící muckraking se označuje jako muckraker. Později zobecněl a používá se (v americkém prostředí) dosud, ale původně a v literární historii označuje specificky hnutí amerických novinářů na přelomu 19. a 20. století. Nejznámějším zástupcem je Upton Sinclair pro svůj román \"Džungle\" (v prvorepublikovém překladu \"Jatky\", v chicagském krajanském nakladatelství dokonce jako \"Oběti jatečních upírů\") z r. 1906 o poměrech na jatkách v Chicagu, dále např. Lincoln Steffens a Ida Tarbellová.\n\nNázev \"muckraking\" poprvé použil ve svém projevu tehdejší americký prezident Theodore Roosevelt roku 1906 jako citaci z náboženské alegorie Johna Bunyana \"Poutníkovo putování\" (z let 1678 a 1684), údajně (ve své době) pravděpodobně nejslavnější knihy po Bibli.\n\n"}
{"id": "21121", "url": "https://cs.wikipedia.org/wiki?curid=21121", "title": "Buková", "text": "Buková\n\nBuková může být:\n\n\n\n\n\n\n\n"}
{"id": "21122", "url": "https://cs.wikipedia.org/wiki?curid=21122", "title": "Čížkov", "text": "Čížkov\n\nJméno Čížkov má více sídel:\n\n"}
{"id": "21123", "url": "https://cs.wikipedia.org/wiki?curid=21123", "title": "Hradec", "text": "Hradec\n\nHradec může být:\n\n\n\n\n\n\n\n\n"}
{"id": "21124", "url": "https://cs.wikipedia.org/wiki?curid=21124", "title": "Hradiště (rozcestník)", "text": "Hradiště (rozcestník)\n\nSlovo hradiště může mít mnoho různých významů:\n\n\n\n\n\n\n\n\n"}
{"id": "21125", "url": "https://cs.wikipedia.org/wiki?curid=21125", "title": "Okres Karlovy Vary", "text": "Okres Karlovy Vary\n\nOkres Karlovy Vary je okres v Karlovarském kraji. Jeho dřívějším sídlem bylo město Karlovy Vary.\n\nSousedí s karlovarskými okresy Cheb a Sokolov, s plzeňským okresem Plzeň-sever, ústeckými okresy Chomutov a Louny a jeho severozápadní hranice tvoří státní hranicí s Německem.\n\nPětinu území zabírá vojenský újezd Hradiště.\n\nK 31. prosinci 2003 měl okres celkovou plochu 1 628,23 km², z toho:\n\nData k 30. červnu 2005:\n\n\nOkresem prochází dálnice D6 a silnice I. třídy I/6, I/13, I/20 a I/25.\nSilnice II. třídy jsou II/193, II/194, II/198, II/205, II/207, II/208, II/209, II/219, II/220, II/221, II/222, II/226 a II/230.\n\nMěsta jsou uvedena tučně, městyse \"kurzívou\", části obcí .\n\nAbertamy  •\nAndělská Hora •\nBečov nad Teplou  •\nBochov  •\nBoží Dar  •\nBožičany •\nBražec  •\nBřezová •\nČernava  •\nČichalov  •\nDalovice  •\nDěpoltovice  •\nDoupovské Hradiště •\nHájek  •\nHorní Blatná •\nHory •\nHroznětín  •\nChodov •\nChyše  •\nJáchymov  •\nJenišov  •\nKarlovy Vary  •\nKolová  •\nKrásné Údolí  •\nKrásný Les  •\nKyselka  •\nMerklín  •\nMírová •\nNejdek  •\nNová Role  •\nNové Hamry •\nOstrov  •\nOtovice •\nOtročín  •\nPernink  •\nPila •\nPotůčky  •\nPšov  •\nSadov  •\nSmolné Pece •\nStanovice  •\nStráž nad Ohří  •\nStružná  •\nŠemnice  •\nŠtědrá  •\nTeplička •\nToužim  •\nÚtvina  •\nValeč  •\nVelichov •\nVerušičky  •\nVojkovice  •\nVrbice  •\nVysoká Pec  •\nŽlutice  •\nvojenský újezd Hradiště\n\nDo 1. ledna 2007 bylo v okrese Karlovy Vary také město:\n\n\n\n"}
{"id": "21126", "url": "https://cs.wikipedia.org/wiki?curid=21126", "title": "Marie Terezie", "text": "Marie Terezie\n\nMarie Terezie, celým jménem \"Marie Terezie Valpurga Amálie Kristýna\", německy Maria Theresia Walburga Amalia Christiana (13. května 1717 Vídeň – 29. listopadu 1780 Vídeň), z rodu Habsburků byla arcivévodkyní rakouskou, královnou uherskou a českou, markraběnkou moravskou atd. Byla jedinou vládnoucí ženou na českém trůně. Za její vlády došlo k mnohým reformám státní správy, armády a školství.\n\nBývá označována také jako „císařovna Marie Terezie“, ale jako žena se nikdy nemohla stát vládnoucí císařovnou Svaté říše římské. Císařem byl 13. září 1745 zvolen její manžel František I. Štěpán Lotrinský, čímž se stala císařskou manželkou. Marie Terezie nezůstala jen dcerou císaře a císařovnou, ale stala se i matkou dvou císařů, Josefa II. a Leopolda II.\n\nV Česku bývá Marie Terezie vnímána jako kontroverzní královna, jelikož byly Země Koruny české správními reformami de facto zrušeny, vzdala se ve prospěch Pruska většiny území Slezska a vypověděla Židy z českých zemí, což vedlo k hospodářskému úpadku; během hladomoru v českých zemích v letech 1771–1772 zemřelo nejméně 250 000 lidí.\n\nMarie Terezie byla pokřtěna hned v prvním dnu svého života. Byla nejstarší dcerou císaře Karla VI. a Alžběty Kristýny Brunšvické. Její jediný bratr Leopold zemřel ve věku necelých sedmi měsíců (ještě před jejím narozením). V roce 1730 zemřela i její nejmladší, teprve šestiletá, sestra Marie Amálie. V důsledku pragmatické sankce z roku 1713 byla Marie Terezie de facto předpokládanou dědičkou habsburských zemí (rakouského dědictví).\n\nOd mládí ji vychovávali jezuité. Kromě hlavního předmětu, kterým bylo náboženství, se učila dějinám, latině, francouzštině a němčině. Dále pak ještě například kreslení, tanci a hudbě.\n\nV sedmi letech tančila společně se sestrou Marií Annou v opeře \"Euristeo\", jejímž autorem byl Zenón. Později, ve 13 letech, v den otcových jmenin (tj. 4. listopadu 1730), poprvé zpívala před publikem ve hře \"Germania il di che spende Sagro all\". Hned za dva roky si užila i svou první hereckou premiéru v komedii \"Il cicisbeo consolato\" a roku 1733, u příležitosti narozenin otce císaře Karla VI., zpívala se svou sestrou Marií Annou v opeře Il natale d'Augusto dvorního skladatele Antonia Caldary.\n\nV roce 1728 se její vychovatelkou stala říšská hraběnka Maria Karolina von Fuchs-Mollard, zvaná „Charlotte“, která s ní zůstala až do své smrti v roce 1754. Charlottu si velmi oblíbila, říkávala jí „mami“ a po smrti ji jako jediného nečlena habsburského rodu nechala pochovat do rodinné Císařské hrobky. Zde leží hned vedle ní a jejího chotě Františka I. Štěpána Lotrinského, kterého jí pomohla získat.\n\nS Františkem Štěpánem se poprvé setkala již v pěti letech, kdy přišel z Nancy do Vídně. Ihned si ho oblíbil její otec – Karel VI., jenž v něm viděl svého syna, kterého mu osud odepřel. Snad největším problémem v počátcích vztahu mezi ní a Františkem Štěpánem byl věkový rozdíl: jí bylo tehdy šest, Františkovi Štěpánovi patnáct. František Štěpán byl velký na to, aby si s ní hrál. Při oficiálních oslavách, bálech a podobně je navíc rozděloval i protokol.\n\nDalším problémem byl fakt, že případné spojenectví mezi Habsburky a Lotrinčany by ještě více popudilo Francii. Navíc fakt, že se pravděpodobně již nenarodí (což se také později potvrdilo) mužský následník rodu, hrál významnou roli při úvahách Karla VI., za koho provdá svou nejstarší dceru, protože pokud by existoval mužský následník, vše by bylo jednodušší. V úvahu přicházely sňatky s wittelsbašským kurfiřtem (v tom případě by se k Rakousku přidalo Bavorsko, což by ale způsobilo rozkol nejen v Evropě, ale i v říši), nebo se španělským následníkem trůnu. Karel VI. se navíc Anglii zavázal, že svou dceru provdá pouze za prince s menší rolí, což zase nahrávalo Františkovi Štěpánovi.\n\nTen se roku 1729 navíc stal, po smrti svého otce, lotrinským vévodou, čehož se obávala Francie. Vše usnadnila válka o polské následnictví v letech 1733–1735, v níž bojovalo Rakousko s Ruskem proti Francii a Španělsku. Vše nakonec dopadlo tak, že Rakousko získalo Parmu a Piacenzu a naopak ztratilo Neapol a Sicílii. František Štěpán ztratil Lotrinsko. Mladý František Štěpán byl postupně jmenován místodržitelem v Uhersku a v Rakouském Nizozemí a velel císařským vojskům ve válce proti Turkům. \n\nDíky ztrátě Lotrinska a uznání pragmatické sankce Francií již nic nestálo v cestě svatbě Marie Terezie a Františka Štěpána Lotrinského. Navíc, jak udává literatura, byla Marie Terezie do svého budoucího manžela zamilovaná, takže ani odpor z její strany se neočekával. \n\nFrantišek Štěpán požádal Marii Terezii o ruku dne 31. ledna 1736, tentýž den byli ale od sebe odloučeni, Marie Terezie zůstala ve Vídni a František Štěpán se přesunul do Bratislavy, jak to vyžadovala etiketa. Svatba byla naplánována na 12. února 1736 v Augustiniánském kostele ve Vídni. Svatbu prováděl papežský nuncius Domenico Passionei. Oba své ano řekli latinsky. Celá svatba a svatební veselení bylo ukončeno posledním dnem masopustu – 14. února 1736.\n\nNa líbánky odjeli do Mariazell, kde si nechali požehnat velkou rodinu, což se jim také povedlo – Marie Terezie porodila 16 dětí. 7. června 1740 zemřela nejstarší dcera Marie Alžběta, navíc v té době, žádný ze tří potomků nebyl syn.\n\nPo smrti svého otce dne 20. října 1740 se Marie Terezie stala panovnicí nad habsburskými zeměmi, rakouskou arcivévodkyní, vévodkyní lotrinskou a velkovévodkyní toskánskou. Ostatní tituly (včetně královny české a markraběnky moravské) si musela postupem času nechat nejprve potvrdit, takových titulů bylo celkem 20 včetně císařovny-manželky, který také neskýtal mnoho panovnických jistot.\n\nProblémy na začátku své vlády měla nejen s okolními zeměmi, na něž si činila nárok, ale i uvnitř Rakouska, kde v některých oblastech nepovažovali za dobré, aby jim vládla žena. Během následujícího měsíce se situace v Rakousku uklidnila a Marie Terezie, která v té době byla v pátém měsíci těhotenství, se mohla věnovat dalším záležitostem.\n\nDalším naléhavým problémem byl fakt, že Karel VI. nezasvětil svou dceru do „věcí státních“ a ona tak musela převzít celou vládu po svém otci, ačkoliv neměla znalosti místních poměrů.\n\nUplynulo jen několik dní vlády Marie Terezie a Prusko v čele s Fridrichem II. žádalo od Rakouska celé Slezsko výměnou za dva milióny zlatých, za záruku rakouských držav v Říši a za zasazení se o zvolení jejího manžela císařem. Tato nabídka byla Marii Terezii učiněna dne 15. listopadu 1740. Fridrich II. čekal na odpověď měsíc a den. Dne 16. prosince 1740, když nedostal odpověď, obsadila pruská vojska postupně celé Slezsko a začaly Války o rakouské dědictví.\n\nProtiakcí bylo vyslání přibližně 16 000 rakouských vojáků proti dvojnásobné přesile pruských vojáků. Obě armády se střetly 10. dubna 1741 u Małujowic (Mollwitz) a rakouská vojska byla poražena. Hlavním důvodem neúspěchu bylo osamocení Rakouska v boji, nezanedbatelnou roli hrála i skutečnost, že Karel VI. zanechal své dceři armádu v nepříliš dobrém stavu. V této době byla spojencem Rakouska pouze Anglie, která jej podporovala penězi, ovšem Rakousko daleko více potřebovalo posily vojenské.\n\nDne 13. března 1741 Marie Terezie porodila syna Josefa. Neúspěch u Małujowic se stal pobídkou pro ostatní nepřátelské státy – Francii, Španělsko, Bavorsko a Sasko, které se spojily s Pruskem. Jejich hlavním cílem bylo učinit z Rakouska slabý stát a získat na jeho úkor co nejvíce území.\n\nV červnu 1741 odcestovala Marie Terezie do Prešpurku, aby zjistila postoj Uher k pragmatické sankci (která zajišťovala dědičné právo pro ženské následovníky trůnu v Habsburské monarchie pod vládou Habsburků včetně Uher) a také, zda podpoří Rakousko. Uherští se vyjádřili ve prospěch listiny, potvrdili svůj podpis a rozhodli se podpořit Rakousko i vojensky. Cenou ovšem byla větší samostatnost pro Uhry. Panovnice před říšským sněmem Maďarům potvrdila předešlá privilegia, osvobodila šlechtu od daní a rovněž potvrdila, co již slíbil Karel VI., že pokud zemřou potomci Karla VI., Josefa I. a Leopolda I., tak si Uhry budou moci zvolit vlastního krále. Pravděpodobnost, že by vymřeli tito následovníci byla malá, jelikož Marie Terezie v té době měla už budoucího dědice trůnu Josefa II. a další tři dcery.\n\nMarie Terezie se poté stala královnou uherskou, korunována byla 25. června roku 1741. Tím si v Uhrách získala mnoho příznivců. Na podzim 1742 získala první část slíbené uherské vojenské podpory a její armáda se zvětšila na přibližně 30 000 mužů ve zbrani. Uhry tímto poprvé ve své existenci povolaly své vojáky k obraně celé Rakouské říše, nikoli jen uherské části, jak tomu bylo dosud.\nPodruhé před říšský sněm předstoupila Marie Terezie v září 1741 (legenda praví, že se tak stalo 11. září), kdy to s Rakouskem vypadalo špatně; dle legendy předstoupila před sněm v černých šatech držíc na rukou půlročního Josefa II. a se slzami v očích sdělovala, že je všemi opuštěná a že nyní má již pouze Uhry. Uherské šlechtice to povzbudilo a ihned poskytli Marii Terezii peníze a vojsko a navíc dokonce uznali jejího manžela jako spoluvládce Uher.\n\nDne 15. srpna 1741 překročily Rýn, hranici mezi Francií a Německou říší, francouzské oddíly pod záminkou pomoci bavorskému kurfiřtovi Karlu Albrechtovi. A již 15. září 1741 dobyly Linec, kde si nechal Karel Albrecht odpřisáhnout věrnost.\n\nMarie Terezie, ač nerada, uzavřela s Pruskem dohodu o tom, že v těchto těžkých chvílích se Prusko nespojí s Karlem Albrechtem a nezaútočí; za klid zbraní se vzdala Slezska až po Kladskou Nisu. Dohoda byla podepsána v Klein-Schenellendorfu.\n\n26. listopadu 1741 dobyli Francouzi, Sasové a Bavoři Prahu. Karel VII. Bavorský se nechal provolat českým králem a stal se jím 7. prosince 1741. Na začátku roku 1742 dobylo Rakousko Bavorské kurfiřtství a Mnichov 12. února 1742. Téhož dne se Karel VII. nechal korunovat římskoněmeckým králem a císařem a František Štěpán tak ztratil pro tuto chvíli šance na jeho titul.\nKdyž se Fridrich II. dozvěděl, že se Rakousku začíná konečně dařit, rozhodl se odstoupit od smlouvy s Marií Terezií a dne 17. května 1742 vyhrál bitvu u Čáslavi a Chotusic.\n\nDíky Anglii byl ve Vratislavi 11. června 1742 podepsán předběžný mír mezi Rakouskem a Pruskem. 28. července 1742 byla v Berlíně podepsána konečná mírová dohoda. Prusko získalo Horní i Dolní Slezsko a hrabství kladské. Fridrich II. dále ještě požadoval území dnešního Královéhradeckého kraje, které ovšem již Marie Terezie odmítla vydat, i kdyby to mělo rozpoutat peklo, jak řekla. Rakousku z bývalého Slezska zbývá již jen Těšínsko, Opava a Krnov.\n\nDíky berlínskému míru se mohly jednotky, které byly původně začleněny na ochranu proti Prusku, soustředit na dobytí Čech, kde se mezitím francouzská šlechta chovala jako pravý diktátor. Většina české šlechty se začala od Karla VII. distancovat a ti, kteří s ním nesouhlasili již od začátku, začali odporovat. Nakonec byly země Koruny české dne 26. prosince 1742 dobyty zpět Rakouskem a vláda Karla VII. byla ukončena.\n\nNa začátku roku 1743 se Marie Terezie vypravila do Prahy, aby se zde nechala korunovat. Do Prahy dojela 29. dubna 1743 a korunovace se konala 12. května 1743. O tom, že její vztah k českým zemím nebyl úplně vřelý, vypovídá dopis nejvyššímu českému kancléři Filipu Josefovi Kinskému, ve kterém před pražskou korunovací prohlásila, že česká koruna se podobá šaškovské čepici.\n\nV těchto dobách se již Marii Terezii poměrně dařilo, 27. června 1743 Rakousko s Anglií porazilo Francii v Bitvě u Dettingenu a Francouzi se museli stáhnout opět za Rýn. Díky tomuto vítězství mohla Marie Terezie začít uvažovat o znovu dobytí Lotrinska a také Štrasburku, který si již dříve hodně oblíbila. Na podporu svého snažení uzavřela Marie Terezie dne 13. září 1743 ve Wormsu spojenectví s Anglií a sardinsko-piemontským královstvím.\n\nV létě roku 1744 vpadl Fridrich II. podruhé do Čech, čímž porušil mír sjednaný roku 1742 Anglií. Dále uzavřel s Francií alianci a 19. září 1744 opět dobyl Prahu. Na sklonku roku 1744 navíc porodila sestra Marie Terezie – Marie Anna mrtvé dítě a sama dne 16. prosince 1744 zemřela. 31. ledna 1745 přivedla Marie Terezie na svět dalšího syna – Karla Josefa. I přes tuto radostnou událost vládla v Rakousku spíše špatná nálada, jelikož 4. června 1745 u Dobroměře a 30. září 1745 u Ždáru u Trutnova prohrálo Rakousko bitvy proti Fridrichu II. Rakousko společně s Anglií prohrálo ještě bitvu proti Francii dne 11. května 1745 u Fontenoy v Rakouském Nizozemí.\n\nKvůli těmto prohraným bitvám a navíc kvůli strachu z útoku na Čechy Marie Terezie podepsala další mír (už třetí v řadě) s Fridrichem II. dne 25. prosince 1745 v Drážďanech, ve kterém se definitivně zřekla Slezska. Naopak, Fridrich II. přislíbil, že uzná Františka Štěpána za římskoněmeckého císaře.\n\nV době, kdy platil mír s Pruskem, zbývala Marii Terezii poslední dvě válčiště – v Itálii a Nizozemí. Dne 16. června 1746 zvítězila rakouská armáda, které velel Josef Václav z Lichtenštejna, v bitvě s francouzsko-španělským vojskem u Piacenzy a Marie Terezie si tak mohla připsat další vojenský úspěch.\n\nRoku 1744 vydala Marie Terezie dekret, kterým vypověděla Židy z Čech a o rok později i z Moravy i Slezska, a to pod záminkou údajné spolupráce židovské komunity s nepřítelem během pruské okupace Prahy. Odchod Židů z Prahy znamenal pro město hospodářský pokles, proto bylo od dalšího vyhánění upuštěno a roku 1748 byl Židům povolen návrat za tzv. \"toleranční daň\". Roku 1758 Marie Terezie přikázala Židům nosit zvláštní označení. Tato diskriminační povinnost byla zrušena jejím synem Josefem roku 1781.\n\nV roce 1746 se k Rakousku a Anglii přidalo Rusko, které o něco dříve získalo vliv v Polsku. V Rusku vládla Alžběta I., která nastoupila na ruský trůn o rok později než Marie Terezie, se kterou měla společnou nechuť k Prusku a hlavně k jeho panovníku – Fridrichu II. Z důvodu vzájemné vojenské podpory spolu tyto dvě evropské vládkyně sepsaly dne 2. června 1746 dohodu, ve které si Marie Terezie v případě napadení Pruskem dělá opětovný nárok na Slezsko, kterého se původně vzdala kvůli míru ze dne 25. prosince 1745.\n\nAnglie, znechucena nekonečnými válkami a bitvami s Francií, tlačila na Marii Terezii, aby souhlasila s mírem, který by Anglie pomohla dojednat. Na odpověď měla dostatek času, ovšem, jak bylo tehdy rakouskou tradicí, Marie Terezie začínala vše zdržovat. To však Anglii došla trpělivost a Anglie s Francií se domluvily předběžně o míru a Marii Terezii postavily dne 30. dubna 1748 před hotovou věc. Marie Terezie byla donucena k souhlasu s tímto předběžným a později i s konečným mírem z 18. října 1748. Touto smlouvou Rakousko ztratilo jen několik menších území (Parmu, Piacenzu a Guastallu) a jedno větší, Slezsko. Naopak si obhájila Rakouské Nizozemí a Milán. Navíc všech osm zemí, které se podepsaly pod touto smlouvou (Anglie, Holandsko, Sardinie – Piemont, Francie, Španělsko a Janov), definitivně potvrdilo platnost pragmatické sankce.\n\nTím skončila válka o rakouské dědictví, ve které, až na ztrátu Slezska, mladá Marie Terezie obstála. Se ztrátou Slezska se ovšem nehodlala smířit a hodlala si jej v budoucnu vzít zpět od Pruska, k tomu ale musela jednak naplnit státní pokladnu penězi a zároveň zmodernizovat armádu. Ke splnění obojího byly zapotřebí reformy, na které se Marie Terezie mohla konečně vrhnout.\n\n20. ledna 1745 zemřel Karel VII. Bavorský, čímž se otevřela cesta k titulu římskoněmeckého císaře pro Františka Štěpána, a proto také začala Marie Terezie přesvědčovat některé kurfiřty, kteří o volbě nového římskoněmeckého císaře rozhodovali. Prvním kurfiřtem, u kterého „lobovala“, byl mohučský arcibiskup, jenž byl zároveň arcikancléřem říše a měl tak důležitý hlas při volbě. Poslala mu dopis, v němž se přimlouvala, aby se její manžel stal císařem. Dále se obrátila na syna Karla VII. – Maxmiliána III. Josefa, který Marii Terezii nabídl dohodu, že mu také dá hlas a navíc získá hlas i od svého strýce, jímž byl kurfiřt v Kolíně nad Rýnem výměnou za to, že mu odstoupí zabraná území. Marie Terezie však s dohodou nesouhlasila.\n\nI přes snahu Francie se nakonec dne 13. září 1745 stal František Štěpán, manžel Marie Terezie, římskoněmeckým císařem ve Frankfurtu nad Mohanem, a získává tak jméno František I. Z Vídně se tím stává říšské hlavní město. Navíc, dne 26. února 1746 porodila Marie Terezie další dítě – Marii Amálii.\n\nMarie Terezie se nikdy nevyrovnala se ztrátou Slezska a nikdy si nehodlala připustit jeho definitivní ztrátu. Postupem času si Marie Terezie uvědomovala, že Prusko je možné porazit jen s jiným vojenským partnerem, kterým se měla stát Francie. Marie Terezie nedokázala odpustit zradu Anglie, která ji prakticky donutila podepsat mírovou smlouvu, ve které se definitivně Rakousko zříkalo Slezska výměnou za mír. Hlavním důvodem, proč se chtěla spojit s Francií, byl fakt, že pokud by se ji to podařilo, Prusko by ztratilo svého důležitého spojence.\n\nJelikož neměli Marii Terezii v té době Francouzi příliš v lásce, musela nejdříve poslat do Francie svého vyslance, aby připravil půdu pro konečná jednání. Tímto vyslancem se stal Moravan, Václav Antonín Kounic, kterého do Francie poslala v říjnu 1750. Ten po zjištění poměrů ve Francii došel nejprve k názoru, že Marie Terezie má upustit od záměru spojenectví s Francií, protože kořeny nepřátelství Francouzů k Rakousku byly stále hodně patrné, ale po domluvě s Marií Terezií přece jen pokračoval ve svém snažení.\n\nPo úspěšných prvních jednání jej Marie Terezie dne 13. května 1753 povolala zpátky do Vídně, kde z něj udělala dvorního a státního kancléře i šéfa zahraniční politiky. Navíc na začátku roku 1755 se přiostřila situace mezi Anglií a Francií a hrozila nová válka mezi nimi, což nahrávalo do karet Rakousku. V září 1755 začala první velká jednání mezi Francií a Rakouskem, která byla stále vedena tajně, protože ani jeden ze zúčastněných si nemohl dovolit ztrátu svého spojence v případě, že by jednání selhala a o všem se dozvěděli ostatní.\n\nNa tomto jednání padlo, že Rakousko by si přálo co nejrychlejší vyjednání dohody, aby v případě vypuknutí války mezi Anglii a Francií nemuselo zasahovat do sporu na straně Anglie, protože by to nesvědčilo pozdějšímu vyjednávání. Rakousko tedy chtělo, aby Francie zrušila svůj spolek s Pruskem a Francie žádala, aby Rakousko přerušilo své spojenectví s Anglií.\nJednání poté byla zastavena až do listopadu 1755, kdy se obnovila. V té době si Francie uvědomovala, že Rakousko je v této chvíli lepším spojencem než Prusko, protože by mohlo povolit vstup francouzských jednotek do Holandska, ze kterého by útočily francouzské jednotky na Anglii. Anglie si naopak uvědomila, že Prusko je lepším spojencem, protože se bála, že by Prusové zaútočili na Hannoversko a navíc již pravděpodobně tušila, že Rakousko má nekalé úmysly. Proto dne 16. ledna 1756 uzavírají Prusko a Anglie tzv. \"westminsterskou konvenci\".\n\nDíky této konvenci nestálo již nic v cestě k uzavření spojenectví mezi Rakouskem a Francií. První věcí, kterou bylo nutno vyjednat, byla cena dohody. Rakousko mělo jediný požadavek – Slezsko a Francie žádala rakouské Lucembursko a zbytek Nizozemí. Rakousko, i když to nežádalo, dostalo navíc Parmu a Piacenzu. Dále se dohodly, že při napadení jedné země ta druhá první pomůže, dále si navzájem potvrdily državy a potvrdily neutralitu Belgie.\n\nPo úspěšných jednáních byla dne 1. května 1756 sepsána dohoda ve francouzském Jouy-en-Josas, sídle francouzského ministra zahraničí. Ludvík XV. podepsal smlouvu hned druhý den a Marie Terezie až 19. května 1756. První vojenské manévry Rakouska na sebe nenechaly dlouho čekat a koncem července stáhla Marie Terezie své jednotky do Čech.\n\nPrusko ihned reagovalo a 29. srpna 1756 bez vyhlášení války Rakousku vpadlo do Saska. Tak vypukla sedmiletá válka (třetí slezská válka).\n\nPrvním, co bylo v této oblasti nutno provést, byla svatba Josefa, nejstaršího syna Marie Terezie, a to tak, aby z této svatby mělo Rakousko co největší užitek. S plánováním sňatku Josefa začala jeho matka ještě za třetí slezské války, a sice v roce 1760. První nabídka přišla od Neapolského krále Karla IV., který navrhl, aby si Josef vzal jeho nejstarší dceru a některá dcera Marie Terezie si vzala nejstaršího syna Karla IV. Výhodnost toho sňatku byla dvojí, jednak zaručovala bezpečnost Rakouska alespoň z jedné světové strany a jednak i fakt, že Karel IV. v dohledné době nastoupí na trůn Španělska za svého bezdětného nevlastního bratra Ferdinanda VI., což po pozdější smrti Karla IV. zakládalo nárok na španělský trůn pro syna Marie Terezie – Josefa.\n\nDruhou možností Marie Terezie, jak výhodně oženit svého syna Josefa, byl sňatek s vnučkou Ludvíka XV. – s Isabelou Parmskou, který se nakonec i uskutečnil. Aby Marie Terezie nepopudila španělské Bourbony, rozhodla se oženit svého druhého syna Leopolda s Marii Ludovikou, kterou si měl původně brát právě Josef. Syn Karla IV. – Ferdinand IV. si vzal dceru Marie Terezie – Marii Karolinu.\n\nSvatba Josefa II. a Isabely Parmské se uskutečnila dne 6. října 1760, tedy v době, kdy ještě probíhala sedmiletá válka, ale i přesto byla velmi nákladná, což mělo dokázat nepřátelům Rakouska, že státní kasa je ještě poměrně plná.\nOvšem následující léta nebyla pro Rakousko a hlavně pro Habsburky příliš příznivá, roku 1761 zemřel Karel Josef, roku 1762 Johanna Gabriela (oba potomci Marie Terezie) a dovršením všeho roku 1763 zemřela i sotva dvaadvacetiletá Isabella Parmská. Všichni tři zemřeli na tehdejší obávanou metlu – neštovice. Isabella Parmská po sobě nechala dceru, která však jako sedmiletá zemřela rovněž.\n\nProtože Josef II., který byl roku 1764 zvolen římskoněmeckým králem, neměl mužského potomka a navíc Habsburkové po generace utužovali svou moc především sňatkovou politikou, začala pro něj Marie Terezie, i přes synův odpor, hledat vhodnou nevěstu. „Vítězkou“ se stala německá princezna z rodu Wittelsbachů, Marie Josefa Bavorská, po jejíž smrti v roce 1767 se Josef už neoženil. Svatba se konala 23. ledna 1765.\n\nV roce 1767 si neštovice opět vybraly svou daň v královské rodině. Na jaře onemocněla nemilovaná manželka Josefa II. Marie Josefa i sama Marie Terezie. První z žen nemoci podlehla 28. května a velká panovnice přijala poslední pomazání 1. června, nakonec se však uzdravila. V polovině června onemocněl její zeť Albert Saský, manžel Marie Kristiny, která se vzpamatovávala z horečky omladnic po porodu jediné dcery, ale i on měl štěstí a přežil. Na podzim onemocněly dvě z dcer Marie Terezie, snoubenka neapolsko-sicilského krále Ferdinanda, Marie Josefa a Marie Alžběta. Zatímco Marie Josefa nemoci 15. října podlehla, Marie Alžběta neštovice i přes těžký průběh nemoci přestála.\n\nPo zajištění druhého sňatku nejstaršího syna se Marie Terezie „vrhla“ na svatbu druhého nejstaršího syna – Leopolda. Nakonec si pro něj vybrala Marii Ludoviku, která po vzoru Marie Terezie porodila 16 dětí. Svatba se konala dne 5. srpna 1765 v Innsbrucku. Svatbu a svatební oslavy ovšem postihly dvě vážné události, jednak svatba byla urychlena kvůli špatnému zdraví ženicha, který měl vážné problémy se zažíváním, a jednak pár dní na to, dne 18. srpna 1765 večer náhle zemřel ženichův otec – František I. na infarkt.\n\nO náhlé smrti svého milovaného muže se Marie Terezie dozvěděla tentýž den od svého nejstaršího syna Josefa II. S jeho smrtí se nedokázala vyrovnat po zbytek svého života; od dalšího dne chodila až do své smrti v černém a své šperky a jiné oblečení rozdala svým dcerám. Ostatky Františka I. byly umístěny do rodinné kapucínské krypty, kde byla později pochována i Marie Terezie. František I. po sobě zanechal obrovských 18 miliónů zlatých a dvě sídla v Čechách. Pomocí 12 miliónů umořila Marie Terezie státní dluh, zbytek si nechala pro zaopatření početné rodiny (11 dětí).\n\nJosef II. se po smrti svého otce stal automaticky římskoněmeckým císařem, jelikož byl v té době již římskoněmeckým králem. Navíc, dne 17. září 1765 Marie Terezie jmenovala Josefa II. jako spoluvládce habsburských zemí.\n\nPostupem času docházelo mezi oběma k značným rozporům, Josef II. se snažil vládnout sám, bez matčiny pomoci, navíc si v té době užíval nevázaného života, kdy místo toho, aby si hledal nevěstu, se kterou by zajistil mužského potomka a následníka, raději běhal za „lehkými ženami“; od jedné z nich dostal kapavku, jak udává literatura. Navíc se Josef II. čím dál více ztotožňoval s úhlavním nepřítelem Rakouska, Fridrichem II., ba co víc, snažil se o schůzku, ke které nakonec na sklonku vlády Marie Terezie došlo (v letech 1779 a 1780). Jeho matka mu také vyčítala, že si neudrží žádného přítele a jediný, s kým si Josef II. rozumí, je úhlavní nepřítel státu, kvůli němuž přišla Marie Terezie o Slezsko.\n\nPoslední léta svého života tak Marie Terezie prožila ve velkém stresu. Největší ránu ji způsobila smrt jejího manžela, dále pak věčné rozpory se synem. Navíc 5. srpna 1772 byla donucena souhlasit s rozdělením části Polska mezi Rakousko, Prusko a Rusko, které prosazovali vedle ruské carevny Kateřiny Veliké a pruského krále Fridricha i její spoluvládnoucí syn Josef a kancléř Kounic. Kdyby se postavila na stranu Polska, vše by vedlo k válce, kterou by osamocené Rakousko jistě prohrálo. Rakousko sice získalo 70 000 čtverečných kilometrů Polska, ale Rusko a Prusko se rozrostly v důsledku tohoto dělení ještě blíž k rakouským hranicím. Během hladomoru v českých zemích v letech 1771–1772 zemřelo nejméně 250 000 lidí, což vedlo k rozsáhlým nevolnickým nepokojům.\n\nDne 5. července 1778 vypukla Válka o bavorské dědictví a opět ji zahájil Fridrich II. vpádem do Čech. Válka byla ovšem velmi rychlá a neodehrály se během ní žádné velké bitvy. Mír byl sepsán následujícího roku, dne 13. května 1779 a dostal označení těšínský. Rakousko si mohlo ponechat bavorskou Innskou čtvrť, zbytek si vzalo Prusko. Tento mír byl poslední velkou politickou akcí, kterou Marie Terezie stihla za svého života udělat. U Marie Terezie byl diagnostikován vysoký krevní tlak a pulmonální neprůchodnost s rozedmou plic.\n\nDne 8. listopadu 1780 se nachladila na lovu bažantů a 29. listopadu 1780 zemřela. Pitva ukázala, že jí nefungovala jedna plíce. Byla pochována, stejně jako její manžel a její vychovatelka Charlotta Fuchsová, v rodinné kapucínské kryptě.\n\nPo celém tehdejším Rakousku se konaly bohoslužby a i její celoživotní úhlavní nepřítel Fridrich II. jí vzdal čest. Zanechala po sobě, až na Slezsko a získanou část Bavorska, neporušené Rakousko z dob vlády svého otce a dále sedm potomků na sedmi evropských trůnech.\n\n\nV letech 1740–1780 vládla Marie Terezie jako arcivévodkyně rakouská a královna uherská a česká. Její panování bylo založeno Pragmatickou sankcí císaře Karla VI. (který neměl mužského potomka) ve smyslu „\"vládkyně habsburské říše\"“, nikoli jako „\"císařovny Svaté říše římské\"“, jak je někdy označována. Tou totiž nebyla zvolena, ani nebyla takto korunována, ačkoli svého manžela do Frankfurtu nad Mohanem k jeho korunovaci v roce 1745 doprovodila. Její titul císařovny je tedy třeba považovat v letech 1745–1765 za titul „císařovny-manželky“, později jako „císařovny-matky“ (po smrti jejího manžela se stal císařem Svaté říše římské jejich syn Josef II.).\n\nVývoj v užívání jednotlivých titulů názorně ilustruje vývoj mincovnictví z dob její vlády. Na mincích a medailích s podobiznou panovnice se objevuje nápis „M THERESIA D G R IMP HU BO REG“ (= Maria Theresia, Dei Gratia Romanorum Imperatrix, Hungariae Bohemiaeque Regina = Marie Terezie z Boží vůle římská císařovna, uherská a česká královna) až od roku 1745, kdy byl její manžel František Lotrinský zvolen císařem po smrti císaře Karla VII. Albrechta.\n\nKarel VI., otec Marie Terezie, zřídil ve Vídni císařskou mincovnu, kde mincmistrem byl Matthäus Donner (bratr sochaře Georga Raphaela Donnera), který býval na spodním okraji mincí podepsán (případně zkratkou MD). Donner vytvářel a razil na příkaz císaře mince (české tolary, ze kterých později převzal jméno americký dolar, krejcary, dukáty, feniky, liardy. ad.) a medaile z milosti, které panovník uděloval za zásluhy významným osobnostem. Vyjadřovaly nejvyšší poctu od „milostivého“ panovníka.\n\nZa panování Marie Terezie byly provedeny osvícenské reformy v řadě oblastí. Na ně pak navázaly josefinské reformy. V rámci správní reformy byla omezena zemská samospráva, vytvořena centralizovaná správa monarchie a státní správa byla profesionalizována. Bylo sjednoceno trestní právo v Rakousku a českých zemích, a to zákoníkem zvaným Constitutio Criminalis Theresiana (vešel v platnost roku 1768). Tento zákoník byl v mnohém stále poplatný právní soustavě středověku, jako důkazní prostředek připouštěl například mučení a obsahoval ještě skutkové podstaty trestných činů jako je čarodějnictví nebo magie.\n\nByly vytvořeny tereziánské katastry, soupisy půdy, domů a obyvatel. Tereziánský urbář z roku 1767 definoval vztahy mezi vlastníky půdy a jejich poddanými v Uhrách, což narazilo na ostrý odpor uherské šlechty. Poddanská a pozemková reforma, kterou navrhl a v několika zemích (Čechy, Dolní Rakousy, Morava, Štýrsko a Halič), provedl František Antonín Raab, se označuje jako raabizace (aboliční raabovská soustava, raabovský robotní svod nebo raabovský emfyteut). Část vrchnostenské půdy byla za poplatek rozdělena mezi rolníky, v rámci pilotního projektu byla roku 1775 rozdělena část půdy po zrušeném jezuitském řádu. Roku 1775 vydala Marie Terezie poslední robotní patent, který zmírnil robotní povinnost. Josef II. raabovské reformy zastavil.\n\nStát podporoval podnikání (textilní a sklářské manufaktury, papírny), zavedl celní unii a cla na ochranu před zahraniční konkurencí. Modernizovalo se obdělávání půdy a prosadily se brambory. Byla zavedena jednotná měna (1 tolar = 2 zlaté) a první papírové peníze (bankocetle) a sjednoceny míry a váhy.\n\nV roce 1751 byl vydán ohňový patent, stanovující průlomové zásady požární ochrany, zejména stavbu domů z nehořlavých materiálů a vybavení vesnic zvoničkami s nepřetržitou vartýřskou službou.\n\nV roce 1770 bylo uzákoněno číslování domů, jak ve městech, tak i na vesnicích. V matričních záznamech (knihách) se to projevilo od roku 1771.\n\nRoku 1773 byl zrušen jezuitský řád, jezuité tím přišli i o dohled nad školstvím.\n\nK řízení reformy školství byl pozván Johann Ignaz Felbiger. 6. prosince 1774 byl vydán Všeobecný školní řád pro všechny císařsko-královské země, který stanovil mimo jiné všeobecnou vzdělávací povinnost pro chlapce i dívky (nikoli povinnou školní docházku, jak se obvykle uvádí). Byla zavedena povinná šestiletá školní docházka a systém škol:\n\nDozor nad hlavními a normálními školami měly zemské školní komise.\n\nRoku 1775 byla provedena reorganizace středních škol podle Gratiana Marxe. Byla vytvořena pětitřídní (později šestitřídní) gymnázia, kde se učilo německy, od 3. třídy latinsky.\n\nRoku 1751 založila Marie Terezie ve Vídni vojenskou akademii.\n\nMarie Terezie osobně vyšívala jedny ze šatiček pro Pražské Jezulátko – zelené se zlatou výšivkou patří mezi nejvýznamnější.\n\nZ manželství s císařem Františkem I. Štěpánem vzešlo 16 dětí, 5 synů a 11 dcer. Šest dětí zemřelo ještě za života jejich matky (1. Marie Alžběta, 3. Marie Karolína, 7. Karel Josef, 10. Marie Karolína, 11. Johanna Gabriela, 12. Marie Josefa). Tři dcery se jmenovaly Marie Karolína (č. 3, 10 a 13). Dvě dcery se jmenovaly Marie Alžběta (č. 1 a 6). Dva synové se stali císaři (4. Josef II. a 9. Leopold II.).\n\n\nZa jejího panování byly očíslovány domy. Do té doby se domy značily názvy, např. Dům U dvou slunců na pražské Malé Straně. V Praze bylo toto, tzv. \"nejstarší\" číslování provedeno v roce 1770.\n\nPři příležitosti 300 let od narození Marie Terezie v roce 2017 se její život stal námětem stejnojmenného televizního seriálu, jehož první dva díly v premiéře sledovalo v České televizi na 2,5 milionu diváků a asi 800 tisíc na slovenské RTVS.\n\n\n\n"}
{"id": "21128", "url": "https://cs.wikipedia.org/wiki?curid=21128", "title": "IAS", "text": "IAS\n\nZkratka IAS má více významů:\n\n"}
{"id": "21131", "url": "https://cs.wikipedia.org/wiki?curid=21131", "title": "BMI", "text": "BMI\n\nZkratka BMI má více významů:\n\n"}
{"id": "21133", "url": "https://cs.wikipedia.org/wiki?curid=21133", "title": "Henry Miller", "text": "Henry Miller\n\nHenry Valentine Miller (26. prosince 1891, New York, New York – 7. června 1980, Los Angeles, Kalifornie) byl americký spisovatel, je považován za představitele surrealismu.\n\nNarodil se v New Yorku, své dětství prožil v Brooklynu. Pokoušel se studovat na City College of New York, ale po krátké době studií zanechal. Poté vystřídal značný počet zaměstnání. Od roku 1920 pracoval ve Western Union, kde začal psát. Zde se seznámil s June Edith Smith Mansfieldovou, se kterou odjel roku 1928 na cestu po Evropě.\n\nRoku 1930 se dostal do Paříže, kde se mu zpočátku finančně vedlo velmi špatně (živil se i žebrotou). O rok později zde sehnal stálé zaměstnání a v Paříži zůstal až do roku 1939, kdy odjel do Řecka. V roce 1940 se vrátil do USA, kde se usadil v Kalifornii – Big Sur. \n\nPo druhé světové válce vedl o své dílo řadu soudů, které ukončil v roce 1964 až Nejvyšší soud Spojených států amerických, který neshledal důvod k považování jeho děl za „oplzlé“. \n\nJeho tvorba a životní styl velmi ovlivnila tvorbu beat generation i jeho přítelkyni Anaïs Nin.\n\nVe svých dílech odmítal americký způsob života, snažil se popsat smyslové prožitky. To vedlo k názoru, že jeho díla jsou nemravná, vulgární, urážlivá a kazící výchovu mládeže a proto zhruba do roku 1956 nesměly v USA vycházet, v tomto období vycházela ve Francii v Paříži. Svým volným přístupem k sexu ovlivnil hnutí hippies. On sám v Paříži navštěvoval nevěstinec Aux Belles Poules.\n\nVětšina kritiků se shoduje v názoru, že v některých dílech svoji snahu odtabuizovat se dovedl až k pornografii\n\n\n\n"}
{"id": "21144", "url": "https://cs.wikipedia.org/wiki?curid=21144", "title": "Mitochondrie", "text": "Mitochondrie\n\nMitochondrie je membránově obalená organela, kterou lze nalézt ve většině eukaryotických (např. lidských) buněk. Dosahuje obvykle rozměrů v řádu i několika mikrometrů a v buňce se jich může vyskytovat několik stovek, ale i sto tisíc. Obvykle se považují za struktury klobásovitého tvaru, nicméně v řadě případů vytváří spíše bohatě se větvící síť vláken po celé buňce. Funkce mitochondrií se do jisté míry dá přirovnat k buněčné elektrárně, jelikož v nich díky procesům buněčného dýchání vzniká energeticky bohatý adenosintrifosfát (ATP) používaný jako „palivo“ pro průběh jiných reakcí v celé buňce. Mitochondrie je uzavřena dvěma membránami. Vnější membrána je značně pórovitá a skutečnou bariéru pro malé molekuly představuje spíše vnitřní membrána. Na vnitřní membráně a uvnitř ní se také odehrávají ty nejdůležitější metabolické pochody. Konkrétně v mitochondriích probíhá Krebsův cyklus, dýchací řetězec, ale také beta-oxidace mastných kyselin. Navíc se mitochondrie podílejí na dalších procesech, jako je buněčná diferenciace, buněčná smrt i kontrola buněčného cyklu a růstu. Na druhou stranu mohou mít poruchy jejich funkce za následek různá mitochondriální onemocnění, která obvykle souvisí s neschopností správně provádět metabolické mitochondriální pochody.\n\nNěkteré vlastnosti mitochondrií je činí unikátními z evolučního hlediska. V mnohých ohledech totiž připomínají bakterie; dnes je známo, že se ve skutečnosti opravdu před asi dvěma miliardami let vyvinuly z bakteriálních předků. Přesný scénář však není s určitostí znám. Tehdy mimo jiné byla teplota moří přibližně 50 °C. To také odpovídá zjištění, že mitochondrie i nyní uvnitř buněk fungují při 50 °C, na což jsou evolučně optimalizovány i dané enzymy. Uvnitř mitochondrie se nachází stále zachovalá mitochondriální DNA, která se v mnohém podobá té bakteriální. Spolu s plastidy, jež mají podobný původ, se řadí mezi semiautonomní buněčné organely. V některých případech dochází ke značné redukci mitochondrií, tak u některých jednobuněčných organismů vznikly hydrogenozomy a mitozomy.\n\nS rozvojem mikroskopie byly v buňkách identifikovány různé struktury, o nichž se až později zjistilo, že představují jediný typ organely, tedy mitochondrii. Pro tyto různě vypadající struktury bylo používáno nespočetné množství různých termínů, jako například chondriozom, chondrioplast, fuchsinofilní či parabazální tělísko a podobně. Obvykle byla tato slova odvozena z řeckého výrazu pro zrno (χόνδρος, „chondros“), případně z jeho anglického („grain“) a německého („Korn“) ekvivalentu. Se zlepšením pozorovacích metod se na konci 19. století ukázalo, že tyto struktury mohou nabývat i vláknitého tvaru (vlákno je řecky μίτος, tedy „mitos“), a výrazy chondros a mitos daly společně vzniknout složenině, slovu mitochondrie.\n\nV letech 1912–1913 B. F. Kingsbury a O. Warburg prokázali, že mitochondrie jsou sídlem energetického metabolismu eukaryotické buňky. Detaily složitých procesů odehrávajících se v nitru mitochondrie však byly odhalovány postupně (Hans Adolf Krebs, 1937 – Krebsův cyklus) a k poznání přispěla zejména postupná izolace jednotlivých enzymů účastnících se těchto cyklů. Postupně byly odhalovány podrobnější informace o stavbě mitochondrií, například skutečnost, že jsou obaleny dvěma membránami, nebo v roce 1963 i existence mitochondriální DNA.\n\nV dnešní době je obecně akceptováno, že mitochondrie představují potomky endosymbiotické bakterie, které se v procesu vzniku eukaryotické buňky určitým způsobem transformovala v semiautonomní organelu. Předpokládá se, že touto bakterií, která vstoupila do primitivní eukaryotické buňky, byl zástupce alfaproteobakterií z příbuzenského okruhu rodu \"Rickettsia\". Tyto názory však byly odbornou veřejností poměrně dlouho odmítány jako „nehodící se do slušné přírodovědné společnosti“. První představy o takovém původu se však paradoxně začaly objevovat již na konci 19. století, kdy ještě ani nebyl ustanoven termín mitochondrie (např. Richard Altmann, 1890). Známými zastánci této tzv. endosymbiotické teorie byl na začátku 20. století Konstantin Merežkovskij, případně v druhé polovině 20. století Lynn Margulisová. Silnou podporu pak teorie nalezla v molekulárních analýzách genomů, prokazujících evoluční příbuznost alfaproteobakterií a mitochondrií, nebo v objevu analogie mitochondriálních krist s intracytoplazmatickými membránámi alfaproteobakterií.\n\nPřesný scénář „endosymbiotické události“, tedy procesu, při němž se bakterie fakticky změnila na mitochondrii, je stále poměrně zahalen tajemstvím. Podle tzv. molekulárních hodin (metoda založená na pozorování mutací v DNA) se zdá, že k tomu došlo přibližně před 2 miliardami let, tedy zřejmě nedlouho po vzniku samotné eukaryotické buňky. Dnes se také považuje za prokázané, že všechny známé eukaryotické organizmy buď mitochondrii mají, nebo alespoň měly za předka eukaryota, který mitochondrii měl. Proto se dnes ustupuje od termínu Archezoa, který označoval skupiny eukaryot, jež vznikly ještě před „endosymbiotickou událostí“: žádné takové nebyly objeveny. Zřejmé je také to, že mitochondrie vznikla v historii jednou jedinkrát, a všechny současné mitochondrie vznikly na základě této unikátní události (mluví se o tzv. monofyletickém původu).\n\nKonkrétní scénář poskytují například známé vodíkové hypotézy, které jsou v podstatě všechny založené na předpokladu, že hostitelskou buňkou byla anaerobní, vodík metabolizující, autotrofní archebakterie, která jistým způsobem pohltila symbiotickou bakterii schopnou v rámci své respirace produkovat vodík. Potomci této bakterie následně prošli evolucí a změnili se na mitochondrie. Ať už to bylo tak, či onak, po endosymbiotické události muselo zcela jistě dojít k částečné redukci genomu symbiotické bakterie a pravděpodobně také k tzv. horizontálnímu transferu, tedy přechodu části genů z mitochondrie do jádra. V současnosti je 600–1000 mitochondriálních proteinů kódováno jadernou DNA a v mitochondriích je uloženo nanejvýš několik desítek genů (viz kap. genetická informace).\n\nAčkoliv všechny současné známé eukaryotické organizmy pochází ze společného předka, který mitochondrii měl, u mnohých eukaryot byly místo mitochondrií popsány jen jakési redukované organely neschopné oxidativní fosforylace, jako jsou hydrogenozomy a mitozomy. Tyto organely jsou často schopné syntézy ATP bez přítomnosti kyslíku, a hodí se tedy do anaerobního prostředí. Hydrogenozomy a mitozomy byly popsány zejména (ne však výhradně) v říších Excavata a Amoebozoa, známé jsou například \"Entamoeba histolytica\", \"Giardia intestinalis\", různé mikrosporidie (\"Microsporidia\") a chytridiomycety (\"Chytridiomycota\"), případně různí anaerobní nálevníci (Ciliophora).\n\nV roce 2016 byla dokonce poprvé popsána prokazatelná absence mitochondrie i jakékoli jiné organely tohoto typu, ba i jakéhokoli jaderného genu či proteinu mitochondriálního původu u eukaryotického organismu, a to u oxymonád rodu \"Monocercomonoides\", střevního parazita činčil. Vzhledem k tomu, že se jedná o značně odvozeného (nemá např. ani peroxizomy, ani Golgiho aparát) a svou stavbou přitom velmi komplexního prvoka, lze předpokládat, že o pozůstatky mitochondrií přišel druhotně a své buněčné procesy modifikované parazitickým životem má nastaveny tak, že mitochondriální geny/proteiny pravděpodobně ani nepotřebuje. Autoři studie, mj. i biologové Univerzity Karlovy a Ostravské univerzity, předpokládají, že podobnou absenci budou vykazovat i další oxymonády. Byla tak vyvrácena představa, že eukaryotní buňka bez mitochondrií nebo jejich pozůstatků ani nemůže fungovat.\n\nMitochondrie mohou mít velice rozmanité prostorové uspořádání a velikost, sahající od vláknité struktury až po kompaktní zrna. Například v hepatocytech a fibroblastech mají klobásovitý tvar a rozměry 3–4 μm na délku a 1 μm na šířku. Tím také připomínají bakterie (např. \"E. coli\" dosahuje délky 2–3 μm a šířky 0,6 μm.). Jindy vzniká v buňkách spíše síťovité retikulum mitochondriálních membrán tvořené tenkými větvícími se trubičkami. Co se týče počtu, v hepatocytech se obvykle nachází asi 800 mitochondrií, lidský oocyt jich však obsahuje až 100 000, měňavka \"Chaos chaos\" dokonce 500 000, ale např. lidská spermie jen několik a \"Trypanosoma\" nebo buňka lidské sítnice jen jednu. Mitochondrie se množí procesem podobným binárnímu dělení bakterií, může však docházet i opačnému procesu, tedy fúzi dvou mitochondrií dohromady.\n\nJednotlivé mitochondrie mohou být vzájemně propojené nanotunely specifické stavby, odlišné od stavby nanotrubiček cytoskeletu. Mají dvoumembránovou stěnu a pravděpodobně slouží k transportu proteinů.\n\nCo se týče biochemické stavby, v mitochondriích bylo identifikováno několik stovek proteinů (např. v mitochondriích v srdci se toto číslo odhaduje na 615). Až polovina mitochondriálních proteinů je zřejmě specifická pro danou tkáň.\n\nMitochondrie je, podobně jako například primární plastidy, oddělena od okolí dvěma fosfolipidovými membránami, mezi nimiž je tzv. mezimembránový prostor. Takový systém je srovnatelný se stavbou membrány gramnegativních bakterií, z nichž se mitochondrie vyvinuly. Mezimembránový prostor má složení velice podobné složení okolního cytosolu, tzn. obsahuje mnohem méně proteinů, než vnitřní mitochondriální prostor (tzv. matrix). Z bílkovin je v mezimembránovém prostoru zastoupen hlavně cytochrom c a různé kinázy.\n\nVnější membrána mitochondrií představuje první bariéru mezi vnitřním prostředím organely a okolním cytosolem. Je v úzkém kontaktu s endoplazmatickým retikulem, a do jisté míry se mu podobá i svou stavbou. Obsahuje však ve své ploše mnoho pórů (mitochondriální poriny VDAC), a tak je tato membrána propustná pro většinu látek s molekulovou hmotností nepřesahující přibližně 5000 Da (někdy se uvádí i 10 000 Da). Proto zamezuje spíše jen vstupu bílkovin a jiných makromolekul. To je významné především ze dvou hledisek: kdyby byly póry větší, nejen, že by unikly z mezimembránového prostoru důležité proteiny dýchacího řetězce, ale uvolněním cytochromu c by se navíc nastartovala v buňce programovaná buněčná smrt. Přesto se proteiny transportovat musí, a tak vnější membrána obsahuje tzv. Tom komplex, který je přenáší z cytoplazmy do intermembránového prostoru. Dále se na vnější membráně nacházejí enzymy, které jsou součástí metabolismu mastných kyselin a fosfolipidů.\n\nVnitřní membrána má velkou plochu, protože je zvlněna v tzv. kristy. U jaterních buněk, které mají kristy ještě relativně malé, je plocha vnitřní membrány mitochondrie 15× větší než plocha plazmatické membrány buňky. Obecně závisí velikost krist na metabolické aktivitě konkrétní buňky. Vnitřní membrána je zásadní z hlediska funkčnosti mitochondrie. Je schopná propouštět molekuly jen velice selektivně, ionty přes ni téměř nedifundují, a to možná díky speciální stavbě fosfolipidové dvouvrstvy. Obsahuje totiž neobvyklý fosfolipid kardiolipin, z jehož fosfátové hlavy vychází ne dvě, ale hned čtyři mastné kyseliny. Na této membráně je totiž umístěno množství enzymů tzv. dýchacího řetězce, včetně ATP syntázy a enzymu ANT, který vynáší konečný produkt dýchání – adenosintrifosfát – ven do buňky. Vnitřní membrána (podobně jako ta vnější) dále obsahuje komplex, který umožňuje přenos bílkovin přes ni – ten se označuje jako Tim komplex.\n\nMitochondriální kristy mohou mít i předendosymbiotický původ, protože jsou analogické intracytoplazmatickým membránám alfaproteobakterií. Prvotní mitochondrie tak možná zdědily od svých bakteriálních předků existující ultrastruktury adaptované na účinný přenos energie.\n\nUvnitř mitochondrie se nachází matrix, hustá hmota s obsahem vody méně než 50%, velice bohatá na bílkoviny. Patří k nim zejména enzymy Krebsova cyklu. Dále matrix obsahuje různé nukleotidové koenzymy, anorganické ionty (vápník), z větších struktur mitochondriální DNA, příslušnou RNA a dokonce mitochondriální ribozomy (ve shodě s endosymbiotickou teorií jsou velice podobné ribozomům bakteriálním).\n\nMitochondrie jsou schopné vyrábět si jen velmi omezené množství bílkovin, a většina mitochondriálních bílkovin je proto vytvářena v cytosolu (z jaderných genů). Tyto proteiny jsou vzápětí přenášeny skrz jednu či obě mitochondriální membrány, aby skončily na místě svého finálního určení. Transport do mitochondrie je složitý molekulární proces závislý na celé řadě transportních proteinů. Mitochondriální protein je rozeznán podle speciální aminokyselinové signální sekvence bohaté na bazické, hydroxylované a hydrofobní aminokyseliny. Tato sekvence (obvykle na N-konci) je ve většině případů po dokončení transportu z bílkoviny odstraněna.\n\nV cytosolu se mitochondriální bílkoviny obvykle navážou na chaperony typu Hsp70. Díky nim zůstávají v nesbaleném stavu – v tomto stavu je transport bílkovin skrz kanály jednodušší. První překážkou je vnější membrána, v níž jsou umístěny Tom kanály Tom40. Některé mitochondriální bílkoviny se začlení do vnější membrány (jako namátkou právě Tom40), jiné zůstávají v mezimembránovém prostoru a další pokračují svou pouť skrz vnitřní membránu. Proteiny vstupující do matrix využívají komplex Tim23 (složený z Tim23 a Tim17), zatímco proteiny, jež se mají začlenit do vnitřní membrány a zůstat tam jako transmembránové, využívají komplex Tim22.\n\nV mitochondriích probíhá převážná část buněčného dýchání (vyjma zejména glykolýzy, jež probíhá v cytosolu). Tento sled reakcí představuje rozklad různých organických látek, čímž se získává energie potřebná pro syntézu adenosintrifosfátu (ATP) z ADP. Výchozí látkou jsou zejména pyruvát a mastné kyseliny, obě látky v mitochondriální matrix prochází reakcemi, při nichž vzniká acetylkoenzym A (pyruvát prochází dekarboxylací, mastné kyseliny beta-oxidací). Acetylkoenzym A následně vstupuje do Krebsova cyklu, což je série reakcí, které umožňují redukci koenzymů NAD na NADH a FAD na FADH. Elektrony z těchto koenzymů jsou předávány do dýchacího řetězce, jenž je umístěn na vnitřní membráně mitochondrie. Dýchací řetězec přenáší do mezimembránového prostoru vodíkové kationty (H, čímž vzniká v prostoru mezi membránami kyselé pH. Toto pH má tendenci se vyrovnávat, a tak prochází otvorem v enzymu ATP syntáze zpět dovnitř buňky. Průchodem H však tento enzym vytváří ATP, jež je kýženým produktem celého sledu reakcí.\n\nPřestože je mitochondrie známá převážně jako energetická jednotka buňky, byly k ní přiřazeny i další důležité funkce. S buněčným dýcháním souvisí skutečnost, že jsou mitochondrie v hnědé tukové tkáni schopné produkovat teplo. Mechanismus je elegantní: místo toho, aby vodíkové kationty procházely ATP syntázou, prochází protonovým kanálem termogeninem (UCP1), jenž je právě zodpovědný za vznik tepelné energie.\n\nNavíc může matrix mitochondrií fungovat jako zásobárna vápníku (podobně jako endoplazmatické retikulum), čímž udržují vnitřní homeostázu buňky. Dovnitř se dostávají ionty vápníku speciálním přenašečem, který je poháněn membránovým potenciálem, při masivním uvolňování vápníku ven se může tímto způsobem navodit v buňce určitá odpověď (produkce hormonů, neurotransmiterů, atp.). Navíc je v mitochondrii přítomna řada proteinů spouštějících apoptózu, programovanou buněčnou smrt buňky, regulace buněčné proliferace a metabolismu, probíhají však v nich i některé části syntézy hemu a steroidů.\n\nJe známo, že v mitochondriích jsou (jako vedlejší produkt buněčného dýchání) produkovány kyslíkové radikály, jež mohou způsobit četné mutace v mitochondriální DNA. Čím více je tato DNA poškozována, tím defektnější molekuly vznikají, a tím spíš se pak mohou degenerativní změny prohlubovat. Množství změn je v mitochondriích pozorováno během lidského stárnutí. Některé změny mohou být dávány do souvislosti s Parkinsonovou chorobou.\n\nMitochondriální DNA (též mtDNA) je označení pro DNA, která se nachází v mitochondriích a tvoří tak součást mimojaderné genetické informace. Jedná se o pozůstatek genomu bakterií, z nichž mitochondrie vznikla, a dodnes s nimi má mnoho společných rysů. Mitochondriální DNA je totiž zpravidla kruhová (cirkulární) a svým charakterem se podobá prokaryontnímu nukleoidu a nikoliv eukaryotickým chromozomům. Je v porovnání s jaderným genomem velice malá. Například lidská mitochondriální DNA má velikost 16 569 párů bází, celkem obsahuje 37 genů, z toho 24 představují geny pro různou nekódující RNA (2 geny pro 16S a 23S rRNA a 22 genů pro tRNA). Zbývajících 13 genů kóduje vlastní mitochondriální polypeptidy podílející se na enzymatické výbavě mitochondrií. Na druhou stranu může být mtDNA v mitochondrii přítomná v několika kopiích a s přihlédnutím ke skutečnosti, že mitochondrií může být v buňce i několik set tisíc, může paradoxně představovat genom v mitochondrii většinovou složku celkového buněčného genomu.\n\nMitochondriální DNA se dědí obvykle po matce, tedy maternálně, jelikož z vajíčka (a nikoliv ze spermie) pochází obvykle veškerá mitochondriální genetická informace zárodku. To je také jeden z důvodů, proč je mtDNA velice cenným nástrojem genetiků a molekulárních biologů – geny matky a otce se nerekombinují. Navíc mtDNA mutuje rychleji než jaderný genom, čímž umožňuje zkoumat změny v mnohem kratším časovém měřítku. Tyto a další vlastnosti mtDNA umožňují zkoumat například migrace lidských populací (viz termín mitochondriální Eva).\n\nMitochondriální onemocnění je označení pro takové onemocnění, které je způsobené poruchou funkce mitochondrií, a to v širším významu jak vrozené, tak i získané. Za vrozené se považují onemocnění způsobené mutacemi v genech v jaderné DNA či v mitochondriální DNA). Naopak získané poruchy mitochondrií mohou být výsledkem infekce, užívání léků či vlivem negativních podmínek prostředí. Obvykle se jedná o onemocnění způsobená poruchami v mitochondriálním metabolismu, zejména poruchy oxidativní fosforylace.\n\n"}
{"id": "21146", "url": "https://cs.wikipedia.org/wiki?curid=21146", "title": "Bohumil Hrabal", "text": "Bohumil Hrabal\n\nBohumil Hrabal, rozený Bohumil František Kilian, (28. března 1914 Židenice – 3. února 1997 Praha) byl český prozaik, jeden z nejvýznamnějších a nejosobitějších spisovatelů druhé poloviny 20. století. Stal se nejpřekládanějším českým autorem 20. století. Stálý host a důležitý člen hospody U Zlatého tygra a jeho tzv. Hrabalovy Sorbonny (Bohumil Hrabal, Ivo Tretera), čestný prezident hospodské přístolní společnosti zvané Zlatá Praha.\n\nNarodil se v Brně-Židenicích (Balbínova ul. 47, pamětní deska) svobodné matce Marii Kilianové (1894–1970) a důstojníkovi rakouské armády Bohumilu Blehovi (3. 1. 1893 Jevišovice – 1970 Brno), který se ovšem k otcovství nehlásil, proto byl pokřtěn \"Bohumil František\". Do tří let žil u prarodičů v Brně. Matka pracovala jako pomocná účetní v městském pivovaru v Polné, kde se seznámila se svým budoucím manželem, hlavním účetním Františkem Hrabalem (1889–1966; předobraz literární postavy Francina), za kterého se provdala v děkanském chrámu v Polné dne 7. února 1916. 26. prosince téhož roku dal František Hrabal písemný souhlas s tím, aby syn jeho ženy, Bohumil, mohl užívat jeho jméno. 25. září se narodil Hrabalův nevlastní bratr, Břetislav Josef. Oba rodiče se aktivně věnovali divadlu, kde se objevil i malý Bohumil, když 16. května 1918 hrál v Jiráskově Vojnarce. V srpnu 1919 se čtyřčlenná rodina přestěhovala do Nymburka.\n\nPo maturitě na reálce, kterou s obtížemi dokončil, neboť několikrát propadl, studoval Hrabal na právnické fakultě Univerzity Karlovy v Praze, navštěvoval však rovněž přednášky z dějin literatury, umění a filosofie. Vinou uzavření vysokých škol v období okupace mohl svá studia dokončit až v roce 1946 (získal titul JUDr.). Během války pracoval jako železniční dělník a výpravčí v Kostomlatech, což se odrazilo i v jeho literární tvorbě. Vystřídal i profese jako pojišťovací agent, obchodní cestující, od roku 1949 brigádník v kladenských ocelárnách a po těžkém úrazu pracoval ve sběrných surovinách ve Spálené ulici č. 10 jako balič starého papíru. Později pracoval jako kulisák. Nemalou část svého života (1950–1973) prožil v pražské Libni – na adrese Na hrázi 326/24. Dům byl zbourán, malířka Svatošová v těchto místech (u východu ze stanice metra Palmovka) ovšem vyzdobila stěnu na hrabalovské téma. Roku 1956 si vzal Elišku Plevovou na zámečku v Praze–Libni. V roce 1965 si manželé Hrabalovi koupili v Kersku u Nymburka chatu če. 0274. Roku 1973 se stěhují do Kobylis, jezdí do Kerska na víkendy, po smrti své ženy denně.\n\nSpisovatelem z povolání se stal teprve v roce 1963. V roce 1965 se stal členem Svazu československých spisovatelů a redakční rady Literárních novin. Po roce 1970 nesměl několik let oficiálně publikovat, psal tedy do samizdatových a exilových periodik. V roce 1973 se přestěhoval ze staré Libně (ulice Na Hrázi 326/24, dům odstraněn v souvislosti se stavbou metra, pamětní deska na chodníku) do družstevního bytu o dispozici 3+1 v panelovém domě v Kobylisích na sídlišti Sokolniky (Košťálkova, dříve Jodasova, 1105/1 v 5. patře). Roku 1975 uveřejnil v časopise \"Tvorba\" krátké sebekritické prohlášení, na jehož základě mu bylo částečně a pod dohledem cenzury opět umožněno publikovat. Řada jeho děl vycházela v nakladatelství Pražská imaginace, vydávajícím Hrabala samizdatem od roku 1985. Totéž nakladatelství vydalo pod editorským dohledem Václava Kadlece v letech 1991– 1997 Sebrané spisy Bohumila Hrabala v 19 svazcích.\n\nHrabal se znal s Jiřím Kolářem, obdivoval svérázného a předčasně zesnulého malíře, grafika a průmyslového výtvarníka Vladimíra Boudníka a přátelil se s filosofem Egonem Bondym. Hrabalovy knihy byly mnohokráte úspěšně zfilmovány a obdržel také spoustu nakladatelských cen. Spolu s Ludvíkem Vaculíkem, Karlem Peckou, Janem Kameníčkem, Libuší Moníkovou a dalšími tvůrci je Hrabal – především pro svou \"Příliš hlučnou samotu\" – považován za v dílčí míře pokračovatele Franze Kafky.\nČasto navštěvoval hospodu U Zlatého tygra (Husova ulice 228/17, Praha 1 – Staré Město), kde se v roce 1994 setkal s Václavem Havlem (1936-2011), americkým prezidentem Billem Clintonem (* 1946) a Madeleine Albrightovou (* 1937).\n\nHrabal zemřel v roce 1997 v Praze po pádu z okna v pátém patře Ortopedické kliniky Nemocnice Na Bulovce, ve které se léčil.\nByl pohřben v rodinném hrobě na hřbitově v Hradištku. Ve stejném hrobě byli pohřbeni také jeho matka „Maryška“, nevlastní otec „Francin“, strýc „Pepin“, žena „Pipsi“ a bratr „Slávek“. Byl uložen v těžké dubové rakvi s nápisem PIVOVAR POLNÁ, jak si přál.\n\nZa své dílo byl několikrát oceněn, za román \"Příliš hlučná samota\" získal italskou literární cenu \"Premio Elba – Raffaello Brignetti\", maďarskou cenu I. Bethlena, za knihu \"Obsluhoval jsem anglického krále\" Národní cenu České republiky, francouzské vyznamenání \"Officier de l'ordre des arts et des lettres\" (Rytíř umění a písemnictví), za anglické vydání \"Příliš hlučné samoty\" obdržel cenu Georgie Theinera a cenu Jaroslava Seiferta za trilogii \"Svatby v domě\", \"Vita nuova\", \"Proluky\" ad. \n\nV jeho díle je jasný prvek autobiografičnosti, protože hojně čerpal z autentických životních zkušeností, které s nevšední uměleckou imaginací a fantazií transformoval do svébytné grotesknosti, nadsázky a komična, někdy poznamenaných i skepsí a černým humorem. Vytvořil literární díla triviální i vysoce kultivovaná, v nichž se nevyhýbal ani slangu a poetismům. V pozdních prózách nechal zaznít i silné melancholické tóny (nikoliv však depresivní). Jeho dílo je velmi populární i v zahraničí, bylo přeloženo do více než 28 jazyků.\n\n\n\n\nBylo po něm pojmenováno veřejné prostranství v Praze 8 na Palmovce – náměstí Bohumila Hrabala a také nedaleká Základní škola Bohumila Hrabala. V Brně byla na Hrabalovu v roce 2004 přejmenována ulice v Brně-Židenicích nedaleko Balbínovy ulice, kde stále stojí Hrabalův rodný dům. Na úbočí Židenického kopce v Brně začal v roce 2017 vznikat park Bohumila Hrabala. Ten je ulicí Ve Vinohradech propojen právě s Balbínovou ulicí. V Nymburce po něm bylo pojmenované Gymnázium Bohumila Hrabala v Nymburce, jelikož na tomto gymnáziu studoval a je to jeden z nejznámějších absolventů. Po Hrabalovi byla také pojmenována planetka 4112 Hrabal. Jeho jméno nese i jedna z nymburských ulic.\n\n\n"}
{"id": "21150", "url": "https://cs.wikipedia.org/wiki?curid=21150", "title": "Dějiny průzkumu sluneční soustavy", "text": "Dějiny průzkumu sluneční soustavy\n\nDějiny průzkumu sluneční soustavy se pojí s dějinami kosmonautiky. Článek obsahuje seznam letů na časové ose podle data vypuštění, pokud není uvedeno v poznámce jinak.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "21151", "url": "https://cs.wikipedia.org/wiki?curid=21151", "title": "Ludvík Kundera", "text": "Ludvík Kundera\n\nLudvík Kundera (22. března 1920 Brno – 17. srpna 2010 Boskovice) byl český básník, dramatik, prozaik, překladatel z němčiny, editor, literární historik, člen 'Sdružení Q'. Byl synovcem klavíristy a hudebního vědce Ludvíka Kundery a bratrancem známějšího spisovatele Milana Kundery. Ludvík Kundera byl spjatý s avantgardními směry, především surrealismem.\n\nPo maturitě na litoměřickém gymnáziu (1938) se zapsal na Filosofickou fakultu Univerzity Karlovy v Praze, ale přešel do Brna. Tam ho zastihlo uzavření vysokých škol, a proto studium na FF MU, obor bohemistika a germanistika, dokončil až v roce 1946. Za války byl totálně nasazen v Německu ve Špandavě. Po válce se stal jedním ze zakladatelů postsurrealistké Skupiny Ra.\n\nV letech 1968–70 byl dramaturgem Mahenovy činohry v Brně, odkud byl normalizací vypuzen a žil bez stálého zaměstnání, avšak při pokračující literární činnosti, v Kunštátu. Bylo mu zakázáno publikovat, přesto se literatuře věnoval i nadále (mimo jiné se pod pseudonymem překládal německou poezii). Jako historik se zaměřoval zejména na Františka Halase, Hanse Arpa a Bertolta Brechta. Ve svých rozhlasových hrách usiloval o antiiluzívní divadlo.\n\nPo roce 1989 začal přednášet, v letech 1991–2004 přednášel na katedře germanistiky FF UP.\n\nV roce 1994 byl jmenován čestným občanem města Brna. 1. června 2000 byl jmenován čestným občanem města Litoměřice, mimo jiné jako student litoměřického gymnázia. V červnu 2000 převzal v Bratislavě Cenu Jána Smreka za celoživotní dílo - z rukou Smrekova syna I. Čieteka a prvního laureáta Ceny J. Smreka švédského básníka T. Tranströmera. V roce 2002 převzal na lipském mezinárodním knižním veletrhu 'Cenu za celoživotní dílo' oceňující přínos ke zprostředkovávání české a německé literatury. V den státního svátku 28. října 2007 mu prezident České republiky Václav Klaus udělil Státní vyznamenání Za zásluhy o stát v oblasti kultury a umění.\n\nNadace Charty 77 ho v roce 2009 vybrala za laureáta Ceny Jaroslava Seiferta, a to za „celoživotní literární dílo, vydávané ve Spisech L. K.\".\n\n\n\n\n"}
{"id": "21160", "url": "https://cs.wikipedia.org/wiki?curid=21160", "title": "Star Trek III: Pátrání po Spockovi", "text": "Star Trek III: Pátrání po Spockovi\n\nStar Trek III: Pátrání po Spockovi (též Star Trek III: Hledání Spocka, v anglickém originále Star Trek III: The Search for Spock) je americký sci-fi film od studia Paramount Pictures, v pořadí třetí na motivy Star Treku. Režíroval jej Leonard Nimoy, který je ve startrekovském prostředí známý rolí pana Spocka, do kin byl uveden v roce 1984 a celosvětově vydělal 87 milionů dolarů. Svým příběhem navazuje na předchozí film \"\" (1982), na jehož konci Spock zemřel. V tomto snímku se admirál James T. Kirk se svoji věrnou posádkou i přes zákaz Hvězdné flotily vydá hledat Spockovo tělo, které zanechali na planetě Genesis, neboť existuje určitá naděje, že by po speciálním vulkánském obřadu mohl opět žít. Na film přímo navazuje další snímek \"\" (1986).\n\nDěj filmu se odehrává v roce 2285, jeho začátek je určen hvězdným datem 8210.3. Hvězdná loď USS \"Enterprise\" se po bitvě s geneticky modifikovaným člověkem, bývalým diktátorem Khanem Noonienem Singhem, vrací na Zemi. Khan se pokusil zničit \"Enterprise\" pomocí terraformačního zařízení nazvaného Genesis. Při bitvě došlo ke ztrátám, včetně kapitána Spocka, blízkého přítele dočasného velícího důstojníka, kontradmirála Jamese T. Kirka. Spockova rakev byla vystřelena na orbitu nové planety vzniklé právě explozí Genesis. Admirál Flotily Harry Morrow navštíví po příletu k Zemi \"Enterprise\" a oznámí její posádce, že jejich loď je kvůli zastaralosti vyřazena. Nařídí jim také, aby o zařízení Genesis s nikým nemluvili, neboť se jedná o citlivé politické téma. Při návratu na Zemi se doktor Leonard McCoy začne chovat podivně, až je nakonec v pozemském vesmírném doku zadržen a umístěn do cely.\n\nDavid Marcus, Kirkův syn a hlavní vědec projektu Genesis, zkoumá spolu s Vulkánkou Saavik planetu Genesis z vědecké lodi USS \"Grissom\". Protože objeví na povrchu neočekávané známky života, oba se transportují na planetu, kde nejprve naleznou prázdnou Spockovu rakev a následně i mladého vulkánského chlapce, jehož mysl se ale v tomto těle nenalézá. Zařízení Genesis totiž vytváří nový život z neživých substancí, doktor Marcus navíc použil při jeho konstrukci protohmotu, takže když Spockova rakev dopadla na povrch, vzkřísilo Genesis jeho tělo, které se začalo společně s celou planetou velmi rychle vyvíjet a stárnout. Vědec odhaduje, že ke zhroucení celé planety i Spocka dojde během několika hodin. Mezitím klingonský komandér Kruge obdrží informace o zařízení Genesis, které lze potenciálně využít jako mocnou zbraň, se zamaskovaným válečným Dravcem zničí loď \"Grissom\" na orbitě planety a na povrchu zajme doktora Marcuse, Saavik a mladého, ale rychle stárnoucího Spocka.\n\nSpockův otec Sarek navštíví na Zemi Kirka a konfrontuje jej se smrtí svého syna. Společně zjistí, že Spock před svoji smrtí provedl přenos své \"katry\", žijící mysli, do doktora McCoye. Spockovu \"katru\" i jeho tělo je nutné dopravit na jeho domovskou planetu Vulkán, jinak bude definitivně ztracen. Kirk proto kvůli svému příteli neuposlechne rozkazy, společně se svými věrnými důstojníky osvobodí doktora McCoye z vězení, znemožní let modernější a rychlejší lodi USS \"Excelsior\", ukradnou kotvící \"Enterprise\" a vydají se zpět k planetě Genesis.\n\nNa její oběžné dráze je \"Enterprise\" napadena a těžce poškozena Krugeovou lodí. Při následném vyjednávání nechá Kruge popravit na povrchu planety jednoho ze tří zajatců, kterým se stane David Marcus, Kirkův syn, který chtěl bránit Saavik. James Kirk s posádkou předstírá kapitulaci, zapne autodestrukční zařízení a transportuje se na povrch planety. Na jeho loď se přemístí většina Klingonů z Krugeova plavidla, aby ji převzali, celá \"Enterprise\" je ale explozí autodestrukčního zařízení zničena. Kirk pod slibem předání tajemství Genesis vyláká Krugea na povrch, ten nechá všechny důstojníky Flotily kromě Kirka a Spocka transportovat na Dravce. Při postupném hroucení planety podstoupí Kirk s Krugem souboj, který admirál vyhraje, neboť Klingon se zřítí do propasti. Kirk se se Spockem transportují na klingonské plavidlo, které mezitím ovládli jeho důstojníci, neboť přemohli posledního zbývajícího člena Krugeovy posádky.\n\nSpolečně urychleně zamíří s Dravcem k Vulkánu, aby mohl být proveden slavnostní a starobylý obřad \"fal-tor-pan\". Při něm je Spockova \"katra\" úspěšně spojena s jeho tělem, které mezitím dosáhlo jeho původního věku. Jeho vzpomínky jsou ale zatím pouze částečné, admirála Kirka a jeho důstojníky i přesto pozná.\n\nV hlavních titulcích nebyl uveden Leonard Nimoy jako kapitán Spock, který se v této roli objevil pouze na konci snímku. V jeho průběhu hráli postavu Spocka další čtyři herci: ve věku 9 let Carl Stevens, ve věku 13 let Vadia Potenza, ve věku 17 let Stephen Manley a ve věku 25 let Joe W. Davis. Kromě nich navíc dabér Frank Welker nahrál Spockův řev a za Nimoye jako kaskadér zaskočil Steve Blalock. V malé cameo roli Janice Randové (v titulcích jako „žena v kavárně“) se ve snímku objevila i Grace Lee Whitneyová.\n\n\"\" byl úspěšný komerčně i co se týče kritiky, a proto studio Paramount Pictures velmi rychle začalo připravovat další film. Režisér \"Khanova hněvu\" Nicholas Meyer již neměl zájem se na novém snímku podílet, neboť se mu nelíbily změny konečných scén jeho filmu, které tam nechal doplnit producent Harve Bennett bez jeho souhlasu. Leonard Nimoy, představitel Spocka, naopak původně nechtěl hrát ve druhém startrekovském filmu, ten se mu po zhlédnutí ale tak líbil, že chtěl v roli Spocka pokračovat, což mu studio umožnilo a navíc jej obsadilo i na post režiséra. Paramount dal Bennettovi zelenou již den po premiéře \"Khanova hněvu\". Producent začal psát scénář, přičemž pro návrat postavy využil scény splynutí myslí Spocka a doktora McCoye z předchozího snímku. Nápad a jméno vulkánské \"katry\" konzultoval přímo s Nimoyem, který jej upozornil na epizodu „Čas amoku“, jež inspirovala Bennetta k vyššímu stupni „duchovního přenosu“ mezi Vulkánci. Producent a scenárista v jedné osobě také přiznal, že idea Kirka a jeho posádky vracející se na planetu Genesis, aby hledala Kirkovo „ušlechtilé já“, pramenila z básně, kterou Bennett četl v jednom startrekovském fanouškovském magazínu.\n\nHlavním Bennettovým problémem bylo, jak uvést příběh lidem, kteří \"Khanův hněv\" neviděli, k čemuž pomohlo jeho „televizní myšlení“ (jak sám prohlásil). Na úplný úvod snímku zařadil sestříhanou sekvenci „v minulém \"Star Treku\" jste viděli…“ a Jamese Kirka nechal odvyprávět záznam do kapitánova deníku, který popisuje jeho pocity ztráty dobrého přítele. Kvůli předpokládanému konci snímku a oživení Spocka se Bennett rozhodl v průběhu filmu zničit USS \"Enterprise\", což mělo zůstat v tajnosti. Scénář, který byl hotový za šest týdnů a na kterém se podílel i Nimoy, začal psát od konce, od Spockových slov „Vaše jméno je… Jim.“, a pokračoval retrospektivně. Prvky, jako Kruge zabíjející svoji milou Valkris na nákladní lodi, byly přidány pro vytvoření kontextu a intrik. Původně měli být zápornými postavami Romulané, Nimoy ale preferoval více „teatrální“ Klingony, protože pokládal zařízení Genesis za analogické k sovětsko-americkým závodům jaderného zbrojení. Rozpočet \"Pátrání po Spockovi\" byl stanoven na 16 milionů dolarů, což bylo sice o pět milionů více než u \"Khanova hněvu\", stále však řádově méně než u . Navíc některé rekvizity a kostýmy byly již z produkce \"Khanova hněvu\" vyrobeny, což umožnilo více investovat do speciálních efektů.\n\nSpeciální efekty, modely lodí a akční scény vytvořila společnost Industrial Light & Magic (ILM), která v listopadu 1982 obdržela dvoustránkový výtah s názvem \"Return to Genesis\", přičemž kompletní scénář dostala začátkem roku 1983. Model lodi USS \"Grissom\", pojmenované po astronautu Virgilu Grissomovi, následně posloužil i pro některá další vědecká plavidla v seriálu \"\". Lodí USS \"Excelsior\" vytvořila ILM nový design lodí Spojené federace planet, uhlazenější a modernější než u \"Enterprise\". Zatímco ve filmu je \"Excelsior\" větší než jeho předchůdce, ve skutečnosti byl fyzický model o 30 cm menší než model \"Enterprise\". Pro pozemský vesmírný dok byly postaveny dva modely. První z nich, vysoký 1,8 m, sloužil pro vnější záběry, interiér doku byl natáčen v modelu o délce 6,1 m s odstranitelnou centrální sekcí.\n\nZcela nové plavidlo, vyskytující se i v dalších trekovských filmech a seriálech, vzniklo i straně nepřátel – klingonský válečný Dravec, jehož design navrhli Nilo Rodis a Dave Carson a postavil jej William George. Původně se mělo jednat o romulanskou loď, po změně hlavního protivníka ale bylo ponecháno označení i vzhled s prvky připomínající romulanskou techniku. Pro ušetření finančních prostředků byly použity a upraveny již postavené kulisy. Například můstek \"Enterprise\" posloužil po přestavbě jako můstek \"Grissomu\", pozemský bar a klingonská ošetřovna vznikly úpravami z ošetřovny na \"Enterprise\". Interiéry samotné \"Enterprise\" zůstaly od předchozího filmu většinou nezměněny, pouze byla přetřena podlaha z černé na šedou kvůli lepšímu obrazu při natáčení. Největší změny zaznamenala Spockova kajuta, protože Leonard Nimoy cítil, že původní šedá barva nectila vulkánský styl, kvůli čemuž ji nechal doplnit žlutou a oranžovou. Otrhaná jakoby-psí kreatura z klingonského můstku, jež byla produkčním týmem pojmenována „Fifi Rebozo“, byla maňásek, již ovládal Ken Ralston. Pomáhali mu další tři lidé, kteří lanky otvírali zvířeti oči a tlamu. Pro \"Pátrání po Spockovi\" vznikly také nové rekvizity v podobě upravených komunikátorů a phaserů z původního seriálu. Kostýmy vytvořil designér Robert Fletcher, který již měl zkušenosti z předchozích dvou trekovských filmů. Uniformy Hvězdné flotily použité v \"Pátrání po Spockovi\" navrhl již pro \"Khanův hněv\", nejvíce práce tedy věnoval civilnímu oblečení některých hlavních postav, slavnostním vulkánským róbám či klingonským kostýmům inspirovaným feudálním Japonskem.\n\nSamotné natáčení bylo zahájeno 15. srpna 1983, během něho panovala přísná bezpečnostní opatření, aby se zamezilo únikům informací, jako se to podařilo v případě Spockovy smrti v \"Khanově hněvu\". Veškeré filmování probíhalo kromě dvou dnů ve filmových studiích Paramountu, z čehož nebyl hlavní kameraman Charles Correll příliš šťastný. Produkci proto navrhoval např. Kauai na Havaji pro planetu Genesis či Red Rock Canyon v Kalifornii pro Vulkán, ta však neměla pro natáčení v takových lokacích finanční prostředky. Exteriéry planety Genesis byly postaveny ve studiu 15 a zabíraly rozměry 91×30 m. Protože se část kulis měla při destrukci planety zřítit, byla scéna postavena 4,9 m nad zemí, přičemž v podlaze se nacházela propadla a pyrotechnika. Schody na horu Selaya na Vulkánu byly natočeny na Occidental College, jediné venkovní filmovací lokaci, scéna ale byla vystřižena kvůli přílišné délce průvodu.\n\nHudbu pro film složil James Horner, který se již podílel na \"Khanově hněvu\". Nimoy sice upřednostňoval svého přítele Leonarda Rosenmana, Horner byl produkcí vybrán pro zajištění hudební kontinuity mezi druhým a třetím startrekovským filmem. Po vzájemných diskusích s Leonardem Nimoyem souhlasil, že „romantická a citlivější hudba“ je v tomto případě důležitější než „bombastická“. Horner v \"Pátrání po Spockovi\" použil a přepracoval některá témata z předchozího snímku, nově napsal např. klingonské téma, pro scénu s krádeží \"Enterprise\" upravil hudbu z \"Romea a Julie\" od Sergeje Prokofjeva, u Spockova vzkříšení se inspiroval vlastním příspěvkem z konce filmu \"Brainstorm\".\n\n\"Star Trek III: Pátrání po Spockovi\" byl do amerických kin uveden 1. června 1984, přičemž během úvodního víkendu vydělal 16 milionů dolarů, čímž překonal snímek \"Indiana Jones a chrám zkázy\" uvedený o týden dříve. Celkový výdělek v Severní Americe činil 76,5 milionů dolarů a celosvětové tržby dosáhly celkově 87 milionů dolarů. Rovněž vyšel stejnojmenný knižní přepis od Vondy McIntyreové (v Česku byla kniha vydána v roce 1994 v nakladatelství Albert Boskovice).\n\nSnímek se dočkal převážně kladných ohlasů. Richard Schickel z týdeníku \"Time\" jej ocenil jako „pravděpodobně první vesmírnou operu, která si zaslouží toto označení v nejkrásnějším slova smyslu“. Podle Janet Maslinové z \"The New York Times\" a \"Newsweeku\" sice film uvadal pod zvyšujícím se věkem herců, ti to však vynahradili svým odhodláním. Roger Ebert označil snímek za „dobrý, ale ne skvělý“ a zařadil jej mezi na-efektech-závislý a charakterní \"Khanův hněv\". Oproti tomu \"USA Today\" ocenili \"Pátrání po Spockovi\" jako nejlepší ze všech tří snímků a jako nejbližší duchu své televizní předlohy. Jednu z mála negativních reakcí napsala Susan Ferrier Mackayová z \"The Globe and Mail\", která film označila za „špa-a-a-tný“ (v originále „ba-a-a-d“).\n\n\"Pátrání po Spockovi\" bylo v roce 1985 vydáno na kazetách VHS a betamax a na laserdiscu. Dne 11. května 2000, několik měsíců před \"Khanovým hněvem\", vyšel snímek bez dalších bonusů také na DVD. Dvojdisková sběratelská edice s doplňkovým materiálem (textovým komentářem Michaela Okudy a audio komentáři Nimoye, Bennetta, Corrella a Curtisové) byla na DVD vydána o dva roky později. V květnu 2009 vyšla blu-ray verze, která byla vytvořena remasterem DVD z roku 2000. Na disk byly také doplněny nové komentáře od Ronalda D. Moorea a Michaela Taylora, spoluautorů televizních seriálů \", \" a \"\".\n\nV Česku byl film poprvé uveden na TV Nova dne 20. dubna 1994.\n\n"}
{"id": "21161", "url": "https://cs.wikipedia.org/wiki?curid=21161", "title": "Splachovací záchod", "text": "Splachovací záchod\n\nSplachovací toaleta (též vodní klozet, mezinárodní zkratka WC z angl. \"water closet\") je zařízení usnadňující lidskou exkreci (vyměšování), které odvádí exkrementy do kanalizace nebo jímky (septiku) za pomoci vody (čímž se liší od \"suchého\" a \"chemického záchodu\").\n\nPrvní doložený splachovací záchod je datován do roku 1596, kdy sir John Harington pro Alžbětu I. vynalezl splachovací toaletu, kterou pojmenoval \"The Ajax\". Jeho návrh byl v Anglii zdrojem posměšků, tento vynález byl však přijat ve Francii pod jménem \"Angrez\". Další výrazné vylepšení v roce 1738, kdy J. F. Brondel vynalezl splachovací toaletu ventilového typu.\n\nRoku 1775 Alexander Cummings vynalezl vodní uzávěr (\"S-trap\" – britský patent číslo 814), který je používaný dodnes. Tento uzávěr využívá stojící vodu na uzavření výpustu mísy, zabraňující úniku kalního vzduchu z kanalizace. Jeho design měl posuvný ventil ve výpustu mísy nad vodním uzávěrem. O dva roky později 1777 Samuel Prosser pístový (plunžrový) klozet, který se stal i prvním americkým záchodovým patentem (1857).\n\nV roce 1778 vynalezl Joseph Bramah visící ventil (otočný) ventil, který uzavíral dno mísy a plovoucí ventilový systém pro splachovací nádrž. Tento model se nejvíce ujal na lodích. V roce 1819 získal Albert Giblin britský patent (č. 4990) na \"Tichý bezventilový omezovač vodního odpadu\", což byl sifonový odtokový systém – převratné řešení zápachu z kanalizace. V roce 1852 J. G. Jennings vynalezl splachovací záchod s mělkou mísou vyprázdňující se do vodního uzávěru ve tvaru písmene S.\n\nGiblinův systém se prosadil poté, co v roce 1880 Thomas Crapper založil kanalizační firmu, která budovala splachovací toalety podle něj. Když firma dostala královskou licenci, stalo se Crapperovo jméno synonymem pro splachovací toalety. I když není původní vynálezce, Crapper zpopularizoval sifonový systém na vyprázdnění nádrže nahrazující dřívější plovoucí ventilový systém, který byl náchylný k přetékání. Některé Crapperovy designy navrhl Thomas Twyford, který v roce 1885 zhotovil první jednodílnou porcelánovou toaletu se splachovacím sifonem od J. G. Jenningse. V roce 1886 byla v Londýně (část Chelsea) firmou Beaufort Works vyrobena prvotní trysková splachovací toaleta.\n\nSifon je vodní uzávěr, zpravidla zabudovaný v porcelánové záchodové míse, který zabraňuje úniku zápachu z kanalizace. Obvykle je viditelná jako ohnutá roura vyčnívající zezadu. Za normálního stavu mísa obsahuje malé množství vody, které stačí na vytvoření vzduchového uzávěru v sifonové rouře. Po spláchnutí se do mísy dostane rychle takové množství vody, které způsobí dostatečný proud k zaplnění sifonu, což vede k vyprázdnění obsahu mísy. Proud se zastaví, když hladina kapaliny v míse klesne pod první oblouk sifonu, což vede k obnovení základního stavu.\n\nV současné době existuje celá řada splachovacích systémů, přičemž historicky nejstarší a v domácnostech dosud nejpoužívanější je manuální mechanismus, tzv. přímý splachovač. Uživatel po použití stiskne knoflík či zatáhne za splachovací páku (tj. klika přímo připojená na splachovač) a tím otevře ventil umožňující vodě z rozvodního potrubí proudit do mísy.\n\nV současné době se ve veřejných budovách používají přímá splachovací instalace, kde je instalován senzorový systém, který automaticky spláchne, jakmile uživatel odejde. Tento systém používá infračervený senzor na detekci přicházejícího uživatele a pak čeká na jeho odchod. Elektromagnet (solenoid) je použit na spuštění splachování ze šestivoltové baterie v jednotce, která též napájí senzorový obvod.\n\nVentil těchto systémů obsahuje pneumatický mechanismus, který ho zavírá po nastaveném čase. Tento systém nepožaduje zásobní nádrž, ale vyžaduje velký objem vody na krátký čas. Proto třeba minimálně 19 milimetrů (3/4 palce) rouru a ještě lépe 25 milimetrů (1 palec) rouru. Velký objem je použit jen na krátkou dobu, proto málo vody je použito na spláchnutí. Přímé ventily jsou regulovány zařízením nazývaným \"splachovací měřič\", který měří určité kontrolované množství vody na spláchnutí. Přímé splachování má nejefektivnější využití vody, protože používá vodu při plném tlaku a objemu. Schopnost vody vykonat práci při úklidu odpadu z toaletní mísy je dána vztahem \"tlak krát objem\".\nTypický tlak v budovách, kde jsou tyto splachovače použity je kolem 400 kPa, co je dost na vytlačení vody 42 m nad toaletní mísy. Proto v určitém smyslu efektivnost tohoto splachovače je podobna nádrži dané 42 m nad mísu (množství \"splachovací energie\").\n\nPlovák je připevněn k páce, která je volně uchycena ke kohoutku, který vede do nádoby. Pokud je páka ve vodorovné poloze, je přívod vody uzavřen. Na plovák působí vztlaková síla, která drží plovák na hladině, tudíž je páka ve vodorovné poloze. Po spláchnutí hladina vody klesá a s ní i plovák, který táhne jeden konec páky dolů, a tím se uvolní přívod vody. Nádoba se napouští a hladina vody stoupá. Vztlaková síla, která působí na plovák, ho tlačí směrem nahoru, páka se dostává do vodorovné polohy, a tím je přívod vody uzavřen.\n\nZa nevýhodu splachovacího záchodu se považuje velké plýtvání pitnou vodou a následné znečišťování vodních toků odtoky čisticích stanic, které vede k míchání lidského hnoje s průmyslovými toxiny, což znehodnocuje jeho použití v zemědělství. \n\nDalší nevýhodou je častá nedostupnost tradičních splachovacích toalet na cestách. Splachovací WC jsou ze své podstaty velmi hmotná zařízení, většinou jsou přišroubovaná k podlaze a napojena do kanalizačního řadu. \n\nPro opravdovou mobilitu a vykonání potřeby kdekoliv na cestách byly vyvinuty alternativní podoby tradičního WC:\n\nSuché (chemické) WC, které je ovšem podobných rozměrů jako splachovací wc, pro vykonání potřeby okamžitě někde během cesty automobilem v dopravní zácpě se tedy nehodí. Mobilní chemické WC je hojně využíváno na menších stavbách, na chatách a chalupách, v obytných vozech apod.\n\na (nebo)\n\nKapesní WC, které je nepřekonatelné pro svou velikost a tedy maximální mobilitu. Kapesní WC se používá pouze pro tekutý tělesný odpad, nicméně je hojně využíváno například piloty a pasažéry malých a UL letadel, mnohými řidiči, uvězněnými v dopravních zácpách, návštěvníky velkých koncertů apod.\n\nPrůměrná spotřeba vody při splachování činí 40 litrů na osobu za den. K nadměrnému plýtvání vodou může dojít, pokud se zasekává splachování na toaletě. Tento častý problém může zavinit zbytečnou ztrátu až 14 tisíc litrů vody za týden.\n\n\n"}
{"id": "21162", "url": "https://cs.wikipedia.org/wiki?curid=21162", "title": "Sputnik 1", "text": "Sputnik 1\n\nSputnik 1 (Rusky \"Спутник-1\") byla první umělá vesmírná družice Země, která odstartovala v roce 1957 kosmickou éru lidstva. Na oběžnou dráhu ji vyslal SSSR.\n\nV rámci vesmírného závodu mezi velmocemi USA a SSSR se Sověti rozhodli stávající programy urychlit a vypustit na oběžnou dráhu co nejjednodušší družici o hmotnosti do 100 kg. V počátcích projektování byla označena jako Prostějšij Sputnik – Jednodušší družice, protože byla „nouzovým řešením“, když plnohodnotná vědecká družice (která později letěla jako Sputnik 3) nebyla připravena včas. Cílem bylo ověřit, zda je vůbec let vesmírem možný. Měla mít jediný vědecký přístroj: vysílačku.\n\nByla zkonstruována koncem 50. let 20. století Sergejem Koroljovem v Sovětském svazu. Byla vynesena 4. října 1957 19:28 UTC upravenou dvoustupňovou nosnou raketou R-7, která byla z vojenské verze pro kosmonautiku upravena a přejmenována na raketu Sputnik. Odstartovala z kosmodromu Bajkonur na území Kazašské SSR. Vypuštěna byla v rámci Mezinárodního geofyzikálního roku. Patří do kategorie vědeckých družic.\n\nObsahovala vysílač, který od 4. října do 25. října 1957 vysílal na frekvencích 20,005 a 40,002 MHz pípavý signál, který se ve své době stal symbolem počátku kosmické éry. Vysílaný signál umožňoval poprvé prověřovat zkreslení při přenosu z orbitální dráhy, tedy i vlastnosti atmosféry a ionosféry. Družice oblétala Zemi do 3. ledna 1958, kdy po 1 440 obletech vstoupila do zemské atmosféry a shořela.\n\nPočáteční parametry orbitální dráhy: výška 215×939 km, sklon 65,1°, doba oběhu 96,2 min, rychlost 7,8 km/s.\n\nDružice měla sférický tvar o průměru 58 cm a hmotnost 83,6 kg. Její tělo bylo vyrobeno ze dvou hliníkových polosfér o tloušťce stěny 2 mm. Uvnitř byly umístěny dva vysílací moduly, bateriový blok, ventilační systém a čidla teploty a tlaku. Polosféry byly spojeny a utěsněny, vnitřek družice byl napuštěn dusíkem o tlaku 1,3 atm. Vnější plášť družice byl rovněž sférický a zabezpečoval tepelné stínění jádra družice. Tloušťka jeho stěny byla 1 mm.\nK vnějšku družice byly připojeny dva páry dipólových antén o délkách 2,9 a 2,3 m. Ty byly uchyceny pružinovým mechanizmem, který po dosažení oběžné dráhy zajistil jejich rozevření na 70°.\n\nVysílače pracovaly na frekvencích 20,005 a 40,002 MHz. Vysílaný signál byl modulován frekvencí cca 1 kHz s délkou impulzu 0,3 s a stejně dlouhou pauzou. Oba vysílače se během vysílání impulzu a mezery střídaly. Vysílač o výkonu 1 W bylo možné poměrně snadno zachytit a monitorovat běžnými radiopřijímači s příslušným frekvenčním pásmem.\n\nVnitřní ventilátor hnal dusíkovou atmosféru kolem přístrojů a chladné zadní polosféry družice a tím zajišťoval tepelnou regulaci. Spínán byl při vzrůstu teploty nad 30 °C a opětovně vypínán při poklesu pod 23 °C.\n\nNapájení zabezpečoval blok 3 AgZn baterií o celkové hmotnosti 51 kg, které měly dostatečnou kapacitu pro zásobování přístrojů po dobu 21 dní.\n\n\n"}
{"id": "21163", "url": "https://cs.wikipedia.org/wiki?curid=21163", "title": "Klokan rudý", "text": "Klokan rudý\n\nKlokan rudý (\"Macropus rufus\") je největší žijící vačnatec, a je nejrozšířenějším a největším druhem klokana. Vyskytuje se pouze ve vnitrozemí Austrálie, kde žije ve velkém počtu, převážně v oblastech pouští a polopouští. Svůj český název nezískal díky rudé barvě srsti, ale od barviva vylučovaného žlázou na prsou.\n\nVe vzpřímeném postoji měří samec klokana rudého jako dospělý člověk, kdy může mít i něco přes dva metry. Je to jediný klokan, který má načervenalou / rudohnědou srst. Samice a mláďata tohoto druhu mají srst spíše modravě šedou a mají méně osrstěný čenich. Velikostně samec dorůstá do délky až 1,6 metrů, a váží až 90 kg. Samice jsou drobnější se svou délkou pod 1,1 metru a s průměrnou hmotností asi 30 kg. Tělesná teplota je asi 36 °C. Ocas je svalnatý a zhruba 1,2 m dlouhý, samice jej mají o něco kratší, a slouží jako opora, pokud se chtějí vztyčit na zadních nohách, a buší jim do země v případě nebezpečí. Mají nápadně dlouhé zadní končetiny se silnými svaly a vazy, díky kterým se dokáží bez námahy odrážet od země a velmi dobře skákat. Přední nohy jsou krátké s pěti prsty s ostrými drápy, čímž si klokani přidržují potravu, čistí srst a také boxují při vzájemných soubojích. Nejnápadnějším znakem je však jako u jiných klokanů vak na břiše samic. \n\nKlokani cestují rychle a přeskakují překážky, takže se jedním skokem dostanou daleko. Zadní nohy se pohybují současně a ocas slouží k udržení rovnováhy a směru. Klokan rudý může při svých skocích dosáhnout rychlosti až 65 km za hodinu, vzácně 85 km/h, kdy délka jednoho skoku byla naměřena až na 12 metrů. \n\nKlokan může jedinou ranou silných zadních nohou s ostrými drápy rozpárat člověku břicho, z tohoto důvodu má pro případ ochrany během vzájemných soubojů s dalšími samci na břiše obzvláště silnou kůži. Mimo ostrých drápů, které mohou způsobit i hluboká zranění, patří mezi nebezpečí i kopnutí a síla v ocase.\n\nPočet jedinců je proměnlivý rok od roku. Když je období dešťů, může populace čítat až 12 000 000 jedinců, ale v období sucha klesá na pouhých 5 000 000. Samice jsou březí jen když je dostatek dešťů a je dost zeleného rostlinstva. Za dlouhotrvajícího sucha se přestanou samcům tvořit spermie. \n\nKlokani žijí jenom v Austrálii a jsou australským protějškem jelenů a antilop z jiných oblastí světa. Obývají rozsáhlé suché oblasti ve vnitrozemí Austrálie, typicky otevřené prostranní s několika stromy kvůli stínu a vodním zdrojem. Obvykle žijí v početných stádech, neboli \"tlupách\", o počtu 10 jedinců a ke každé skupině většinou patří alespoň jeden samec. Pokud jich je ve stádu více, bojují o vůdčí postavení. Existují však skupiny, ve kterých žijí stovky až tisíce klokanů rudých, a to většinou pokud se vyskytují v místech s bohatou pastvou. Většinou zůstávají ve stejné oblasti, ale změny životního prostředí je mohou donutit k cestování.\n\nKlokan rudý je aktivní převážně v noci, a přes den zůstává ukrytý ve stínu stromů či keřů. Stává se, že si pak na takových místech vyhrabe mělké \"lože\", do kterých si lehá, aby unikl vedru. Během nejteplejšího období se prakticky nepohybuje. K ochlazování mu přispívají cévy, které má pod kůží na téměř holých předních tlapách. V případě velkých veder pak klokan natahuje přední končetiny před sebe, případně s nimi pohybuje, a tak se zbavuje nadbytečného tepla. Pro zvýšení efektu ochlazení si ještě namáčí tlapky slinami.\n\nKlokani jsou rychlí a dobří skokani, kteří přeskakují překážky až 3 metry vysoké, a jedním skokem se dokáží dostat velmi daleko. Zadní nohy se pohybují současně a ocas slouží jako kormidlo k udržení směru a rovnováhy. Jsou i schopnými plavci a tak v případě nebezpečí, kdy je pronásleduje predátor, utíkají i do vody. Pokud je tam predátor pronásleduje, jsou schopni jej předníma nohama přidržet pod vodou a tak ho utopit.\n\nPrůměrná délka života klokana rudého ve volné přírodě je 12 až 18 let, v zoologických zahradách se dožívá i 25 let.\n\nSouboje samců o vedoucí pozici také určují, kdo bude mít přístup k samicím. Takový souboj má podobu boxerského zápasu, kdy naproti sobě stojí dva samci na zadních nohách a snaží se jeden druhému snížit rovnováhu tím, že do druhého buší předníma nohama. Souboj se může zostřit tím, že do sebe začnou i kopat. V takových případech využívají ocas jako oporu a uštědřují jeden druhému kopance svýma silnýma zadníma nohama. Alfa samec, který souboj vyhraje, je nadále bojovný a udržuje sexuální chování až do doby než je svržen jiným samcem. Samci, kteří souboj prohrají se většinou straní a žijí osamotě.\n\nKlokan rudý je býložravec, který se živí pouze trávou nebo větvičkami či listy keřů, případně jinými rostlinami. Pase se ohleduplněji než někteří z jeho příbuzných, jako například klokan šedý, který zpravidla ožírá rostliny až ke kořenům. Přestože klokani rudí žijí v nejsušších oblastech australského vnitrozemí, vyskytují se obvykle v blízkosti vodních zdrojů, ať už přírodních nebo umělých, kde je bujnější pastva. Na cestách za vodou překonávají stáda velmi dlouhé vzdálenosti.\n\nVůdčí samec stáda klokanů rudých se páří se všemi samicemi v tlupě. Ty jsou připraveny k páření po celý rok, kdežto doba březosti je jen velmi krátká, trvá 12 - 33 dní. Klokan rudý má typickou rozmnožovací soustavu klokana, a rodí většinou jen jedno mládě v jeden čas.\n\nVak klokana podepírají vakové kosti z pánve a kolem otvoru do vaku je sval, kterým se okraj může sevřít, aby z něj mládě nevypadlo. Mládě přichází na svět ještě jako embryo a váží pouhý jeden gram, a není větší než pár centimetrů. Má však ale dost silné přední nohy na to, aby se vydrápalo po matčině srsti až do nitra vaku. Za pouhé dva dny po porodu je pak samice schopna opět zabřeznout a může za dobrých podmínek vychovat za dva roky až tři potomky. Dále bylo prokázáno, že klokaní samice je schopna adoptovat mládě jiné samice, což je běžné chování například u vlků a slonů.\n\nSamice klokana rudého produkuje různé druhy mléka pro uspokojení rozdílných potřeb svých mláďat. Mládě, které už opustilo vak, potřebuje více energie, a proto saje na bradavce, která produkuje tučnější mléko.\n\nStejně jako u jiných vačnatců i mládě klokana přichází na svět s nízkým stupněm vývoje. Je slepý, lysý a bezmocný. Po narození se vyšplhá pomocí silných předních nohou bezpečně až do matčina vaku. K tomu využívá cestičky, které mu matka jazykem vylízala v srsti na břiše. Ve vaku holé mládě nalezne mléčnou bradavku a zůstává u ní přisátý po dobu 70 dní, zatímco se pevně drží matčiny srsti. Až v pěti měsících poprvé začne vystrkovat hlavu z vaku. Vak mládě opouští, když váží přibližně 3,5 kg, ale mateřské mléko saje až do věku jednoho roku.\n\nSamice může mít mláďata nepřetržitě - zatímco se jí ve vaku vyvíjí mládě a druhé už pobíhá venku s tím, že se do vaku přichází pouze napít, může mít v děloze oplozený další zárodek. Dále má pak i univerzální schopnost pozdržet porod do doby než její předchozí mládě opustí vak.\n\nSkákající klokani rudí mají jen málo přirozených nepřátel. Jeho hlavním nepřítelem je člověk a pro mláďata pes dingo a orli. Přirozeným predátorem byl pro ně vakovlk, který však už vyhynul.\n\nOd nepaměti lovili lidé klokany pro maso a kůži. Nejprve to byli Australané a poté bílí osadníci. Ve 21. století klokani nejsou po chuti převážně chovatelům dobytka a ovcí, neboť představují potravní konkurenci pro jejich stáda, a to především v období, kdy je nedostatek vody a pastvy. I přesto, že se v případě nutnosti dokáží obejít bez vody po velmi dlouhou dobu, klokani často využívají umělé vodní zdroje, které si vybudovali lidé pro svá stáda, a proto jsou považování za škůdce. Mimo to jsou také výbornými skokany, pro které nejsou vysoké ploty žádnou překážkou. A i z tohoto důvodu je australští farmáři chytají do pastí, střílejí je a kladou otrávené návnady.\n\nTaké se často v noci srážejí s jedoucími vozidly, neboť nerespektují silnice a mohou být oslněni reflektory či vyděšeni zvukem motoru. Po srážce tak mohou být malá auta úplně zdevastována a lidé jsou pak ohroženi na životě pokud místo nárazu je u čelního skla. V Austrálii jsou tak normální silniční značky \"Kangaroo crossing\".\n\nPřestože je takto každoročně zabito několik milionů klokanů rudých, patří tento druh mezi nejpočetnější a není přímo ohrožen vyhubením.\n\nV Evropě je chován přibližně v devíti desítkách zoo. V Česku se pak jedná o šest zařízení:\n\n\nNa Slovensku je chován v Zoo Bojnice a Zoo Bratislava.\nKlokan rudý se v Zoo Praha objevil již čtyři roky po založení zoo v roce 1935. Další informace o tomto druhu pochází z roku 1953 a následně z 60. let 20. století. První úspěšný odchov se podařil v roce 1966.\n\nKe konci roku 2017 byly chovány tři samice. V roce 2018 byl dovezen samec (na konci roku tak byla chována čtyři zvířata). V listopadu a prosinci 2019 přišla na svět postupně dvě mláďata.\n\nExpozice klokanů je umístěna v horní části zoo mezi výběhy ledních medvědů a horní stanicí lanovky.\n\n"}
{"id": "21164", "url": "https://cs.wikipedia.org/wiki?curid=21164", "title": "Umělá družice", "text": "Umělá družice\n\nUmělá družice (umělý satelit) je umělé kosmické těleso, které se pohybuje v prvním přiblížení po uzavřené křivce (oběžné dráze, přibližně po elipse) kolem přirozeného kosmického tělesa, např. planety nebo jejího měsíce, na rozdíl od kosmických sond, pohybujících se na počátku jejich letu v gravitačním poli Země po otevřených křivkách (po parabole nebo hyperbole). \n\nPodle specifických vlastností oběžných drah umělých družic se jako zvláštní podkategorie rozeznávají družice stacionární, polární a heliosynchronní.\n\nUmělé družice se rozdělují do kategorií zejména právě podle centrálního tělesa, kolem něhož se pohybují, tedy např. \"umělé družice Země\", \"umělé družice Měsíce\", \"umělé družice Marsu\" atd. Umělá kosmická tělesa, pohybující se po eliptických drahách kolem Slunce, se sice v počátcích kosmonautiky nazývala analogicky \"umělé družice Slunce\" nebo \"umělé planetky\", ale později se pro ně vžilo spíše označení \"meziplanetární sondy\", případně \"planetární sondy\".\n\nJiné dělení vychází z hlavního účelu umělých družic, podle kterého je lze rozdělit na:\n\nRozdělení podle výšky oběžné dráhy:\n\nV případě, že zanedbáme gravitační vliv ostatních těles a považujeme gravitační pole Země za sféricky symetrické, pohybuje se družice okolo Země po elipse, v jejímž ohnisku se nachází těžiště Země (1. Keplerův zákon). Polohu družice vůči Zemi proto popisujeme tak, že stanovíme polohu elipsy vůči Zemi, tvar elipsy a pak polohu družice na elipse.\n\nPolohu elipsy vůči Zemi charakterizují tři úhly (viz obrázek):\nTvar elipsy vyjadřují buď její poloosy nebo hlavní poloosa formula_4 dráhy a excentricita formula_5.\n\nK tomu, abychom pro určitý čas t určili polohu družice na elipse, stačí znát polohu družice v nějakém jiném čase, protože pohyb družice je plně dán 2. Keplerovým zákonem (plocha opsaná průvodičem za jednotku času je konstantní) a 3. Keplerovým zákonem (poměr třetí mocniny hlavní poloosy a druhé mocniny oběžné doby je konstantní).\n\nPoprvé o vypouštění satelitů na oběžnou dráhu psal Edward Everett Hale v povídce The Brick Moon. Příběh též začal vycházet v roce 1869 jako seriál v měsíčníku \"The Atlantic Monthly\". Myšlenka vypouštění satelitů na oběžnou dráhu se vrací roku 1879 v knize Julese Verna Ocelové Město.\n\nV roce 1903 Konstantin Eduardovič Ciolkovskij (1857–1935) publikoval spis \"Výzkum světových prostorů reaktivními přístroji\" ( ). Byla to první akademické pojednání o raketové technice schopné vynést těleso na oběžnou dráhu. Jako jednu z variant použitého paliva navrhoval použití kapalného vodíku a kapalného kyslíku. Během celého života publikoval přes 500 prací týkající se kosmických letů vesmírem a příbuzných oblastí, včetně románů science fiction. Mezi jeho práce patří návrhy raket, pomocných raket, kosmických stanic, vzduchových uzávěrů pro výstup z kosmické lodě a řada dalších. Zajímal se i o stravování a řešení problémům s kyslíkem na vesmírných koloniích. Od kosmonautiky není daleko k letectví, takže není překvapením, že jisté úsilí věnoval i tomuto oboru. Zajímavostí je, že tyto kalkulace prováděl ve stejnou dobu jako bratři Wrightové.\n\nV roce 1928 Herman Potočnik (1892–1929) publikoval svou první a zároveň poslední knihu \"Problém letu vesmírem – raketový motor\" ( ). V ní podrobně představil kosmickou stanici a navrhl její umístění na geostacionární dráze. Stanici považoval pro lidstvo za velmi přínosnou především v mírovém nasazení.\n\nV roce 1945 anglický spisovatel science fiction Arthur C. Clarke (narozen 1917) popsal detailně možnost použití družic pro hromadné sdělovací prostředky. Clarke zkoumal operativní zabezpečení ostrovního systému. Podle jeho vize by dostačovalo vypustit na oběžnou dráhu tři družice pro pokrytí celé naší planety.\n\nPrvní umělou družicí Země se stal Sputnik 1, vypuštěný z kosmodromu Bajkonur 4. října 1957.\n\nUmělé družice je na oběžnou dráhu Země schopno vypouštět pouze několik zemí:\n\nZkonstruovat umělou družici je snadnější než postavit nosnou raketu a kosmodrom. Států a organizací, které mají (měly) družici na oběžné dráze Země je proto více:\n\nDne 10. února 2009 došlo k první srážce dvou družic na oběžné dráze Země. Stalo se tak ve výšce asi 800 kilometrů nad Sibiří a srazil se při ní americký satelit komunikační firmy Iridium a nefunkční ruská vojenská družice.\n\nviz Záblesk družice\n"}
{"id": "21168", "url": "https://cs.wikipedia.org/wiki?curid=21168", "title": "Allen Ginsberg", "text": "Allen Ginsberg\n\nIrwin Allen Ginsberg (3. června 1926 – 5. dubna 1997) byl americký básník, jedna z vůdčích osobností beatnické generace.\n\nPocházel z USA, ale jeho matka byla ruská Židovka levicového smýšlení, která trpěla duševní poruchou (paranoia), což A. Ginsberga výrazně ovlivnilo.\n\nVe 40. letech 20. století studoval na Columbia College, kde roku 1948 získal bakalářský titul. Ve studiích pokračoval, seznámil se téměř s celou pozdější beat generation, ale kvůli opakovaným krádežím a problémům s drogami byl ze školy vyloučen. Po vyloučení prošel řadou povolání.\n\nGinsberg cestoval po Severní i Jižní Americe, Evropě i Asii. Byl vyhoštěn z Kuby, protože kritizoval vládní úřady. Poté vedl kampaně proti zneužívání moci v mezinárodní politice. V roce 1965 byl vyhoštěn z Československa – studenti jej v Praze zvolili králem Majálesu a Ginsberg byl na základě provokace Státní bezpečnosti zadržen a deportován na letiště. Tehdejší československý tisk jej obvinil z kažení československé mládeže.\nV roce 1965 poradil studentům Berkeley University před jejich protiválečnou demonstrací, aby ozdobili první řady květinami; tato demonstrace je považována za počátek hnutí hippies a jejich myšlenky \"flower power\".\n\nZajímal se jak o americkou, tak o evropskou kulturu, z asijské ho zaujal především indicko-japonský zen-buddhismus. Výrazem jeho snahy o sblížení západního a východního filozofického myšlení bylo založení Kerouacovy školy osvobozené poetiky (Jack Kerouac School of Disembodied Poetics) na univerzitě Náropa ve městě Boulder v Coloradu (1974). Ginsberg byl jejím spoluzakladatelem a příležitostně zde přednášel.\n\nKromě dalších beatnických autorů byl Ginsbergovi inspirací Walt Whitman (pro svůj humanismus a demokratický optimismus), William Carlos Williams (pro neotřelou dikci) a také surrealismus. Často experimentoval s halucinogenními látkami, což se projevuje i na jeho díle a smýšlení. Ginsberg například zastával názor, že podání LSD Chruščovovi a Kennedymu by pomohlo světovému míru.\n\nAllen Ginsberg zemřel 5. dubna 1997 v New Yorku ve věku 70 let na selhání jater v důsledku hepatitidy.\n\nV San Franciscu se 7. října 1955 Allen Ginsberg zúčastnil oficiálního zrodu beat generation, za nějž je považováno čtení \"„šesti andělů na jednom jevišti“\". Kromě Ginsberga předčítali svá díla Kenneth Rexroth, Gary Snyder, Philip Whalen, Philip Lamantia a Michael McClure.\n\nGinsberg četl svou báseň \"Kvílení\", kterou napsal dva týdny předtím a jíž doslova ohromil naslouchající publikum – silou a také výraznou živou recitací. Toto předčítání se záhy stalo legendárním a Ginsberg byl opakovaně zván na podobné akce v okolí San Francisca. Přestože je báseň obrazem zoufalství a strádání jedné generace, autorovo čtení z ní dělalo explozi, závan svobody v zatuchlém muzeu společenských konvencí.\n\nK popularitě \"Kvílení\" přispělo soudní řízení o šíření nemravné literatury (viz Beat generation).\n\nGinsberg se stal jakýmsi hlasatelem transcendentních ideálů. Na počátku 60. let 20. stol. pozval ruskou delegaci při OSN na předčítání poezie do Judson Church na Washington Square, na němž vystupoval společně s Peterem Orlovským. Orlovsky, aby zdůraznil smysl osobního odhalení v deníku, z něhož četl, se svlékl do spodků a zástupci ruské delegace znejistěli. O něco později přišel na řadu Ginsberg, a když vášnivě četl pasáž z „Kvílení“ o Molochovi, ruští soudruzi vyklidili místnost. Byla to symbolická lekce politické moci slova.\n\nAllen Ginsberg byl homosexuál a se svou sexuální orientací se nejprve těžce vyrovnával.\nK sexuálním zmatkům přispěla nemoc Ginsbergovy matky. Ginsberg byl soužen palčivou touhou po fyzickém kontaktu, kterou mohl utišit pouze masturbací. Během studií na Kolumbijské univerzitě mu přátelství s Jackem Kerouacem – jehož považoval za něžného a nekonečně citlivého člověka – poskytlo spolehlivou formu vztahu, který tak zoufale potřeboval. Kerouacova tolerance a obrovská empatie dokázala rozptýlit Ginsbergův pocit viny. William Seward Burroughs – v němž Ginsberg viděl náhradního otce – mu zase pomohl uvědomit si důvody svého strachu a zábran. Radil mu, aby se smířil sám se sebou a jednal dle svých niterných potřeb bez ohledu na společenský diktát. (Nutno poznamenat, že v té době byla homosexualita brána jako perverze hraničící s kriminalitou.) Pro Ginsberga to znamenalo obnovení nutné sebeúcty a zbavilo jej to vtíravého strachu z vlastních představ.\n\nPoté, co jej odmítl Neal Cassady, stal se jeho celoživotním partnerem Peter Orlovsky. S ním se seznámil díky sanfranciskému malíři Robertu LaVigne, jenž vzal Ginsberga do svého bytu, aby mu po celonoční konverzaci ve Fosterově kavárně ukázal svou tvorbu. První obraz, který Ginsberg spatřil, byl rozměrný portrét nahého chlapce. Objekt LaVigneova obrazu – Peter Orlovsky – vstoupil do pokoje, právě když jej Ginsberg obdivoval. Orlovsky byl o sedm let mladší a Allen z něho cítil upřímnost a otevřenou odezvu. O rok později přijali absolutní vzájemný závazek. Orlovsky naplnil Ginsbergovu nezměrnou citovou potřebu.\n\nGinsbergova tvorba se dělí do dvou hlavních tematických okruhů, jednak intimní poezie, jednak kritika soudobé americké společnosti.\n\nAtmosféra Ginsbergovy poezie je rozmanitá, od extatické euforie až po čiré zoufalství, jednotlivé verše nesou různorodou náladu, chvíli jsou paranoidní, jindy důvěrné, ale vždy plné citu zdůrazňujícího nadřazenost ducha nad materialismem.\n\nDlouhý verš nabídl Ginsbergovi prostor k vyjádření procesu myšlení, jenž probíhá ve vizuálních představách, slovech, neustále odbíhajících asociacích a větvení. V dopise Johnu Hollanderovi se vyjádřil: \"„Chci napsat divokou stránku, tak divokou a čistou (opravdu čistou), jako je mysl – žádné cpaní myšlenek do svěrací kazajky – něco jako hledání rytmu myšlenek a jejich přirozeného výskytu a vzdáleností a symbolických paradigmat.“\" \nBásnické sbírky a básně\nČesky\n\n\n\n"}
{"id": "21170", "url": "https://cs.wikipedia.org/wiki?curid=21170", "title": "Rentgenová observatoř Chandra", "text": "Rentgenová observatoř Chandra\n\nRentgenová observatoř Chandra je rentgenový dalekohled, který pracuje na oběžné dráze Země. Je pojmenován podle přezdívky indického astrofyzika Subrahmanyana Chandrasekhara. Observatoř vynesl na oběžnou dráhu raketoplán Columbia v roce 1999 během mise STS-93.\n\nChandru postavila firma TRW Space & Electronics Group z Redondo Beach v USA. Provozovatelem observatoře je středisko NASA Marshall Space Flight Center (\"MSFC\") v americkém Huntsville. Chandra patří mezi největší projekty NASA. Celkové náklady na její vývoj se vyšplhaly na 1,5 mld. USD. Spolu s Hubbleovým vesmírným dalekohledem, Spitzerovým vesmírným dalekohledem a Comptonovou gama observatoří patří do projektu tzv. Velkých kosmických observatoří. Se svými rozměry 13,8 x 19,5 m a hmotností 4 800 kg jde o největší náklad, jaký kdy raketoplán Columbia vynesl na oběžnou dráhu.\n\nÚlohou observatoře je vytvářet podrobné snímky a spektra kosmických rentgenových zdrojů s vysokou úhlovou i spektrální rozlišovací schopností. V seznamu objektů, které pozoruje, jsou rentgenové dvojhvězdy, supernovy, pulzary, aktivní galaxie, mezigalaktická hmota a kvazary. Pozorování vesmíru v rentgenové oblasti spektra je jinak velmi složité. Zemská atmosféra ho nepropouští, díky čemuž je možný život na Zemi. Chandra pracuje v \"měkkém\" rentgenovém záření od 1 keV do 10 keV.\n\nChandra je tříose stabilizovaná družice válcovitého tvaru s celkovou délkou 14 metrů. Přístrojový úsek s celkovou délkou 11,8 m má tvar nízkého osmibokého hranolu. Je vybavená párem slunečních panelů s rozpětím 19,51 m. Panely dodávají 2,35 kW elektrické energie a dobíjí tři akumulátorové baterie s kapacitou 3×40 Ah. Observatoř je také vybavena systémem orientačních raket.\n\nRentgenový dalekohled o průměru 1,2 m s ohniskovou vzdáleností 10,05 m je tvořený 4 soubory parabolických zrcadel a 4 soubory hyperbolických zrcadel s délkou 0,85 m, zorným polem o průměru 1,0° a s rozlišením 0,5\". Zrcadla jsou sestavená okolo společné optické osy. Jejich povrch je pokrytý iridiem s vysokým stupněm odrazu. Dopadající rentgenové záření se nejprve odrazí od vnitřních ploch parabol, poté od vnitřních ploch hyperbol a pak dopadá na kameru s vysokým rozlišením.\n\nK zrcadlům jsou připojené tyto přístroje:\n\nMřížky slouží pro odklon chodu rentgenových paprsků v závislosti na jejich energiích. Jsou součástí mřížkového spektrografu. Na rozdíl od hranolového spektrografu je u mřížkového spektrografu disperze stejná ve všech částech spektra. Mřížky se zasouvají do dráhy paprsků mezi objektiv a ohniskovou rovinu. Když jsou mřížky zařazené za zrcadla, dalekohled pracuje jako rentgenový spektrograf.\n\nRentgenová observatoř Chandra byla původně vyvíjená pod názvem AXAF (Advanced X-ray Astrophysics Facility) a s vysláním na oběžnou dráhu NASA počítala již v roce 1976. Schválení projektu však neustále oddalovaly finanční problémy a poté havárie raketoplánu Challenger. Americký Kongres projekt schválil v roce 1988. Původně měla observatoř obsahovat dalekohled s vysokým rozlišením, ale přehodnocení projektu v letech 1992 a 1993 zredukovalo přístrojové vybavení. Zmenšena byla i sběrná plocha zrcadel a namísto zlatých zrcadel (což byl původní plán) se použilo iridium. Původní termín startu měl být v roce 1997, ale neustálé komplikace spojené se stavbou dalekohledu a testováním družice vedly stále k dalším odkladům. V roce 1998 byl ještě nedokončený dalekohled pojmenovaný na počest významného amerického astrofyzika indického původu Subrahmanyana Chandrasekhara. Bylo též rozhodnuto poslat observatoř na velmi vysokou excentrickou dráhu, aby se po 85 % doby svého letu pohybovala nad rušivými radiačními pásy.\n\nPo dvou odkladech startu se Chandra vydala do vesmíru v nákladovém prostoru raketoplánu Columbia 23. července 1999. Start probíhal za dramatických okolností. Již pět sekund po startu došlo na palubě Columbie ke zkratu v jedné z elektrických baterií. Mnohem větším problémem však byly krátkodobé výpadky jednoho ze dvou řídicích systémů SSME motorů č. 1 a 2 Columbia se nakonec dostala na oběžnou dráhu, ovšem o 10 km níže, než byl původní plán. To však misi neohrozilo.\n\nPo otevření dveří nákladového prostoru a obvyklých kontrolách dostala posádka souhlas k vypuštění observatoře. Chandra byla připojená k raketovému stupni IUS, který ji měl umožnit dostat se na potřebnou oběžnou dráhu. Astronautka Colemanová přepojila systémy \"IUS\" na vnitřní baterie a krátce poté v 11:37 UT, byly odpojeny kabely, spojující systém observatoře a jejího urychlujícího stupně s raketoplánem. O pět minut déle byl nosný prstenec nastaven do polohy pro vypuštění IUS (58°). V 11:47:25 UT se Chandra a její pohonná raketa oddělily od raketoplánu. Řízení observatoře v tu chvíli převzalo středisko \"Onizuka AFB\" v Kalifornii.\n\nPiloti Columbie uskutečnili ve 12:03 UT úhybný manévr, aby byl raketoplán v času zážehu motoru IUS v bezpečné vzdálenosti. K zážehu motoru došlo v 12:47 UT. Po 117sekundovém zážehu a odhození motoru byla Chandra navedena na oběžnou dráhu ve výšce mezi 330 až 72 031 km. Úspěšně proběhlo i rozevření solárních panelů a navedení na konečnou oběžnou dráhu (9 652 – 139 189 km).\n\nColumbie úspěšně přistála 28. července v Kennedyho vesmírném středisku.\n\n27. června 1999 v čase 00:39 UT byl otevřen první ventil, čímž započalo odplynění detektorů vědeckých přístrojů. 31. června, 4. srpna a 7. srpna proběhly další motorické manévry, čímž se družice dostala na operační oběžnou dráhu. Byla umístěna nad vnitřní Van Allenův radiační pás, který by mohl ovlivňovat měření. Na druhé straně ale taková oběžná dráha znemožňuje vyslání servisní mise v případě nenadálé poruchy.\n\n19. srpna Chandra provedla první zkušební snímkování. Nejprve bylo uskutečněno kalibrační pozorování bodového rentgenového zdroje LMC X-1 Velkém Magellanově mračnu, který je vzdálen 180 000 světelných let od Země.\n\nK testu ostrosti posloužil zbytek po výbuchu supernovy ve stejné oblasti. První snímky byly zveřejněny 26. srpna a jednalo se o fotografie zbytků supernovy Cassiopeia A a kvasaru PKS 0637-752. V průběhu září NASA postupně zveřejňovala nové snímky z Chandry.\n\n24. ledna 2002 došlo v důsledku chyby ve směrové orientace k dočasnému přerušení pozorování. Ještě tentýž den se však podařilo chybu ve stabilizačním systému odstranit a obnovit přerušená pozorování.\n\nPředpokládaná aktivní životnost Chandry se odhadovala na pět let. Po uplynutí této doby však NASA 31. srpna 2003 prodloužila kontrakt se \"Smithsonian Astrophysical Observatory\" (SAO), aby zajistila pokračování mise po dobu dalších pěti let tj. do konce července 2010.\n\nKvůli silné sluneční aktivitě byla vědecká práce již dvakrát přerušena. Poprvé mezi 24. a 28. říjnem 2003, podruhé mezi 2. a 8. listopadem téhož roku.\n\n"}
{"id": "21173", "url": "https://cs.wikipedia.org/wiki?curid=21173", "title": "Subrahmanyan Chandrasekhar", "text": "Subrahmanyan Chandrasekhar\n\nSubrahmanyan Chandrasekhar [čandrasékhár] (19. října 1910 Láhaur, dnes Pákistán – 21. srpna 1995 Chicago) byl americký astrofyzik a matematik indického původu.\n\nVystudoval fyziku na Presidency College v indickém Madrásu a na Cambridgeské univerzitě v Anglii. Od roku 1937 až do své smrti vyučoval na Chicagské univerzitě ve Spojených státech. Americké občanství získal v roce 1953.\n\nV roce 1983 obdržel Nobelovu cenu za fyziku za přínos k objasnění fyzikálních procesů při vzniku a vývoji hvězd (zejména objev a výpočet tzv. Chandrasekharovy meze, stanovující maximální možnou hmotnost bílého trpaslíka na 1,44 násobek hmotnosti Slunce).\n\nJeho strýc, indický fyzik Chandrasekhara Venkata Raman, též obdržel Nobelovu cenu za fyziku v roce 1930.\n\nNa počest Subrahmanyana Chandrasekhara je pojmenována rentgenová observatoř Chandra, kterou NASA vypustila do vesmíru v roce 1999, fyzikovu přezdívku Chandra nese i asteroid (1958) Chandra.\n\n\n"}
{"id": "21174", "url": "https://cs.wikipedia.org/wiki?curid=21174", "title": "Okres Cheb", "text": "Okres Cheb\n\nOkres Cheb je okres v Karlovarském kraji. Jde o nejzápadněji položený okres v Česku.\n\nSousedí s karlovarskými okresy Sokolov a Karlovy Vary, s plzeňskými okresy Tachov a Plzeň-sever a jeho západní hranice je i státní hranicí s Německem.\n\nK 31. prosinci 2003 měl okres celkovou plochu 932,75 km², z toho:\n\nPřevážná část popisované oblasti spadá do území Krušnohorské soustavy. Pouze jihozápadní okraj náleží Šumavské soustavě. Krušnohorskou soustavu zastupují Smrčiny (Ašská vrchovina, Hazlovská pahorkatina a Chebská pahorkatina), které na naše území zasahují z Německa, a Karlovarská vrchovina, která se skládá ze Slavkovského lesa a Tepelské vrchoviny.\n\nŠumavské soustavě patří nejsevernější výběžky Českého lesa (Dyleňský les a Podčeskoleská pahorkatina).\n\nNejvyšší vrcholy:\n\nCelá oblast okresu patří do úmoří Severního moře. Nejvýznamnějším tokem je Ohře, která pramení v Bavorsku a na území ČR se dostává u Pomezné. Většími levostrannými přítoky jsou Slatinný potok, Sázek, Plesná, Libocký potok a pravostrannými Odrava, Lipoltovský potok a uměle vybudovaná Dlouhá stoka s přítokem Teplá. Mariánskolázeňsko odvodňuje z větší části Kosí potok, pramenící pod horou Dyleň a jeho přítoky Bahnitý, Úšovický a Jilmový potok. Téměř celý Ašský výběžek patří do povodí Sály. Většina potoků, např. Bílý Halštrov a Rokytnice odtud teče do Německa.\n\nZ umělých vodních nádrží jsou největší Jesenická přehrada na Odravě (754 ha) a Skalka na Ohři (385 ha) v blízkosti Chebu, které jsou využívány k rekreaci. Dále pak Podhora na Teplé (82 ha) je využívána jako vodárenská nádrž a Horka na Libockém potoku slouží jako zásobárna pitné vody.\n\nChebsko je velmi bohaté na rybníky. Největší rybniční soustava je na Slatinném potoku poblíž Františkových Lázní, které vévodí rybník Amerika s plochou téměř 60 ha. K dalším větším rybníkům patří Plochý (10 ha) a Okouní (9 ha).\n\nZvláštností tohoto území jsou četné minerální prameny s vysokým obsahem rozpuštěných solí a bohatým sycením oxidem uhličitým, které tu vyvěrají ve stovkách vřídel. Většinu z nich můžeme považovat za dozvuky třetihorní sopečné činnosti.\n\nMariánskolázeňské prameny zahrnují rozsáhlou oblast v prostoru Slavkovského lesa a Tepelské plošiny. Minerální vody se tvoří z usazených dešťových vod, soustřeďujících se v puklinách krystalických hornin \"(hlavně žul)\" v hloubce 60–100 m pod povrchem. Mají velmi pestré složení. Na území Mariánských Lázní vyvěrají zhruba ve 40 pramenech \"(Křížový, Rudolfův aj.)\". Do těchto pramenů patří i další; např. kynžvartské kyselky a železité kyselky Konstantinových Lázní.\n\nFrantiškolázeňské prameny se soustřeďují v Chebské pánvi při údolí Slatinného potoka. Jsou nejvydatnějším zdrojem studených kyselek v republice. Vznikají v artézské pánvi, jsou tvořené pískovci, písky a jíly. Převažují prosté železité kyselky; pramen Glauberův IV. má největší obsah minerálů u nás vůbec. Pramenů je zhruba 25, jsou teplé jen 9–12,5 °C a vyvěrají z hloubky asi 50 m. Vývěry v oblasti rašeliniště Soos pronikají z větších hloubek, a jsou proto o něco teplejší – nejteplejší z nich je Císařský \"(14–18 °C\").\n\nJak Mariánské Lázně, tak Františkovy Lázně jsou součástí západočeského lázeňského trojúhelníku spolu s Karlovými Vary.\n\nZastoupeny jsou tu dva typy půd. Na Ašsku a Mariánskolázeňsku se vyskytují\nhnědé půdy a podzoly a na Chebsku jsou to illimerizované a olejné půdy. Druhy půd jsou v této oblasti tři. Půdy převážně hlinitopísčité a písčitohlinité \"(10–30 % jíl. č.)\" na Ašsku a v okolí Mariánských Lázní. Nejvíce úrodná oblast v okrese je v okolí Chebu s převážně hlinitými půdami \"(30–45 % jíl. č.)\". A na západ od M. L. jsou převážně štěrkovité a kamenité půdy s obsahem skeletu větším než 50 %. Celkově je toto území méně úrodná oblast České republiky.\n\nOkres Cheb patří do chladné až mírný podnebný pás mírně teplé podnebné oblasti. Za 1 rok tu spadne\npřibližně 500–800 mm srážek. Nejméně na Chebsku \"(500–600 mm )\" a nejvíce u Mariánských Lázní \"(700–800 mm )\". Průměrná roční teplota je tu od 6 °C \"(Aš, Mariánské Lázně)\" do 10 °C \"(Cheb)\".\n\nÚzemí okresu Cheb je velmi členité a zahrnuje jak hory, tak rozsáhlé planiny i hluboká údolí řek, s velkým podílem lesů.\n\nZa přírodovědecky nejcennější území v oblasti můžeme považovat Slavkovský les, kde se kromě doznívajících projevů vulkanické činnosti dochovala rozsáhlá rašeliniště se vzácnou flórou a faunou. Je tu i řada maloplošných chráněných území se zvláštním režimem. V dnešních lesích, převážně smrkových monokulturách, najdeme i zbytky původních bučin s příměsí jedle. Proto bylo území Slavkovského lesa o ploše 640 km² vyhlášeno roku 1974 za CHKO. Největší rašeliniště Slavkovského lesa leží v nadmořské výšce 800–900 m n. m. a jsou chráněna jako národní přírodní rezervace Kladské rašeliny. Roste tu borovice blatka, rosnatka okrouhlolistá, klikva žoravina, vlochyně aj.\n\nObdobnou rašelinnou flóru najdeme i v rašeliništi Soos \"(221 ha)\" u Františkových Lázní, kde se navíc vyskytují některé slanomilné rostliny a jako velká vzácnost i orchidej vstavač.\n\nV této oblasti je i mnoho přírodních parků. Poblíž Aše je to přírodní park Halštrov, na sever od Skalné přírodní park Kamenné vrchy, v okolí Mariánských Lázní přírodní park Šumava a u Libé je to přírodní park Smrčiny.\n\nNa rozdíl od jiných oblastí Čech je zde zachováno velké množství památek z doby románské. K nejznámějším patří bývalá císařská falc a kostel sv. Mikuláše v Chebu, jádra hradu Vildštejn (Skalná), Seeberg, Starý Hrozňatov a Hazlov. Gotiku tu většinou zastupují už jen zříceniny, jako např. Starý Rybník, Neuberg, Kynžvart a Pomezná. Cenný soubor gotické městské architektury najdeme v Chebu \"(kostely, kláštery)\".\n\nRenesance se výrazně zapsala především do architektury měst. Renesanční domy najdeme hlavně v Chebu, a v Hazlově je renesanční hřbitovní kostel.\n\nVýrazněji se tu projevuje baroko. Z církevních barokních památek je třeba jmenovat dominikánský klášter a radnici v Chebu a Loretu ve Starém Hrozňatově. Do barokního slohu byl přestavěn hrad v Chebu a také zámek Libá v Libé. Na celém území je velké množství soch, sloupů a kašen.\n\nKlasicismus a empír dal vzhled pozoruhodným souborům staveb \"(kolonády, lázeňské budovy, hotely)\" v centrech lázeňských měst Františkovy Lázně, Mariánské Lázně, Lázně Kynžvart. Architektura 19. a začátku 20. století je typická pro historické budovy v Mariánských Lázních.\n\nBohaté je zastoupení lidové architektury, především hrázděných a roubených staveb. Nejkrásnější se dochovaly v Hranicích, Ostrohu a Skalné.\n\nPozoruhodnou památkou Chebska a Ašska jsou kamenné smírčí kříže, připomínající dávné tragédie, často i hrdelní zločiny. Jsou jich tu desítky, nejhezčí najdeme v Hazlově, Milhostově a Plesné.\n\nV dávné minulosti toto území pokrývaly husté pralesovité lesy. Zmínka o prvních lidech zde je již ze starší doby kamenné. Slovanské obyvatelstvo zde sídlilo od 8. do počátku 12. století. Jeho hlavním hradištěm byl Cheb, založený v 9. století. V rámci kolonizace, která sem přicházela z Německa, tito původní obyvatelé ustupovali. Již v 1. polovině 19. století se celá oblast dostávala pod vliv německé severní marky. Jedním z prvních území u nás, které podlehlo germanizaci, bylo Chebsko, na které si ve 13. století činily nárok čeští i němečtí panovníci.\n\nK definitivnímu připojení Chebska k zemím Koruny české došlo až za vlády Jana Lucemburského v roce 1322. Ten potvrdil Chebským všechna jejich práva a mnohá jiná jim ještě daroval, což přispělo ke zvláštnímu postavení – autonomii – této oblasti v rámci českého království. Obdobné postavení si po staletí udržovalo i sousední Ašsko.\n\nHusitské války do oblasti příliš nezasáhly, většina zdejších hradů \"(Loket, Andělská hora)\" stála na straně katolíků. V 16. století vrcholila v oblasti důlní činnost, těžilo se především stříbro a cín.\n\nZdárný vývoj zastavila třicetiletá válka, která byla pro západní Čechy skutečnou pohromou. V tomto období opustilo zemi tisíce horníků a lidé byli nuceni, hledat si nový zdroj obživy. Rozvíjela se řemesla, zemědělství a obchod. Rozrůstal se také průmysl, v oblasti hlavně textilní, sklářský a výroba porcelánu. Od 18. století se výrazně o slovo hlásilo lázeňství.\n\nPo vzniku ČSR v roce 1918 se zdejší němečtí obyvatelé pokusili o odtržení pohraničního území a vytvoření samostatného útvaru. Národnostní vášně vyvrcholily odtržením Sudet v roce 1938 a jejich připojením k Německu. Po osvobození území roku 1945 americkou armádou a odsunu německých obyvatel sem přišli noví osídlenci z Čech. Řada obcí zůstala však většinou zčásti neobydlena. Výsledkem byl úplný zánik některých sídel. Teprve v posledních letech se pohraniční oblasti z těchto ran rychle vzpamatovávají a obnovují tradiční vztahy se svými západními sousedy.\n\nDo roku 2002 bylo sídlem okresu sídlem město Cheb.\n\nVětšina sídel v okrese jsou vsi. Mezi největší obce patří města Cheb, Aš, Františkovy Lázně a Mariánské Lázně.\n\nNejvětším městem okresu je Cheb s 32 300 obyvateli \"(k roku 2016)\". Založen byl již v 9. století, ale městem se stal až v roce 1204. Hlavní průmysl je zde strojírenský, textilní, kovodělný, stavební, dřevozpracující a potravinářský. Cheb patřil střídavě k Čechám a Německu, od roku 1322 je součástí českého státu. Nachází se zde krásný románský hrad a kostel sv. Mikuláše. Centrum Chebu je městskou památkovou rezervací.\n\nMěsto Aš bylo založeno ve 13. století a má 13 100 obyvatel \"(k roku 2016)\". Průmysl je tu převážně potravinářský a textilní. Nejzajímavějšími kulturními památkami jsou radnice, zámeček Větrov, muzeum a kostel sv. Mikuláše.\nStejně jako Cheb také i Františkovy Lázně patří mezi městské památkové rezervace. Mají 5 500 obyvatel \"(k roku 2016)\" a založeny byly r. 1793. Jsou to lázně známé léčbou ženských nemocí, nemocí oběhového ústrojí a poruch látkové výměny.\nMariánské Lázně mají 13 200 obyvatel \"(k roku 2016)\". Průmysl je převážně strojírenský, dřevozpracující a potravinářský. Lázeňství se tu začalo rozvíjet od začátku 19. století. Prameny se zde využívají k léčení nemoci ledvin, močových cest, dýchacích cest a poruch látkové výměny. Nejkrásnějšími budovami jsou různé lázeňské stavby \"(kolonády, pavilóny, lázeňské domy)\" z 19. století. Střed města má parkovou úpravu.\n\nHlavním průmyslovým odvětvím v okrese je strojírenský průmysl \"(Cheb, Aš)\", dřevozpracující průmysl \"(Luby)\", textilní průmysl \"(Cheb, Aš)\", sklářský průmysl \"(Hranice)\", průmysl porcelánu a keramiky \"(Skalná)\" a z malé části také těžba hnědého uhlí \"(na východě od Chebu)\".\n\nNa území okresu se nenachází žádné větší podniky, továrny ani elektrárny, které by zahlcovaly ovzduší škodlivými látkami, a proto je zde životní prostředí čisté.\n\nData k 30. červnu 2005:\n\n\nOkresem prochází dálnice D6 a silnice I. třídy I/6, I/21 a I/64.\nSilnice II. třídy jsou II/198, II/210, II/212, II/213, II/214, II/217, II/218, II/230 a II/606.\n\nMěsta jsou uvedena tučně, městyse \"kurzívou\", části obcí .\n\nAš  •\nDolní Žandov  •\nDrmoul •\nFrantiškovy Lázně  •\nHazlov  •\nHranice  •\nCheb  •\nKrásná  •\nKřižovatka  •\nLázně Kynžvart  •\nLibá  •\nLipová  •\nLuby  •\nMariánské Lázně  •\nMilhostov  •\nMilíkov  •\nMnichov  •\nNebanice  •\nNový Kostel  •\nOdrava  •\nOkrouhlá  •\nOvesné Kladruby •\nPlesná  •\nPodhradí •\nPomezí nad Ohří  •\nPoustka  •\nPrameny •\nSkalná  •\nStará Voda  •\nTeplá  •\nTrstěnice  •\nTřebeň  •\nTři Sekery  •\nTuřany  •\nValy •\nVelká Hleďsebe  •\nVelký Luh •\nVlkovice  •\nVojtanov  •\nZádub-Závišín \n\n\n\n"}
{"id": "21175", "url": "https://cs.wikipedia.org/wiki?curid=21175", "title": "Okres Sokolov", "text": "Okres Sokolov\n\nOkres Sokolov je okres v Karlovarském kraji. Jeho dřívějším sídlem bylo město Sokolov.\n\nSousedí s karlovarskými okresy Cheb a Karlovy Vary. Jeho severozápadní hranice tvoří státní hranicí s Německem.\n\nK 31. prosinci 2003 měl okres celkovou plochu 753,59 km², z toho:\n\nData k 30. červnu 2005:\n\n\nOkresem prochází dálnice D6 a silnice I. třídy I/6 a I/20.\nSilnice II. třídy jsou II/181, II/208, II/209, II/210, II/212, II/218, II/222 a II/230.\n\nMěsta jsou uvedena tučně, městyse \"kurzívou\", části obcí .\n\nBřezová  •\nBublava •\nBukovany •\nCitice  •\nDasnice •\nDolní Nivy  •\nDolní Rychnov •\nHabartov  •\nHorní Slavkov •\nChlum Svaté Maří •\nChodov  •\nJindřichovice  •\nJosefov  •\nKaceřov  •\nKrajková  •\nKrálovské Poříčí  •\nKraslice  •\nKrásno •\nKynšperk nad Ohří  •\nLibavské Údolí •\nLoket  •\nLomnice  •\nNová Ves  •\nNové Sedlo  •\nOloví  •\nPřebuz •\nRotava  •\nRovná  •\nSokolov  •\nStaré Sedlo •\nStříbrná •\n\"Svatava\" •\nŠabina •\nŠindelová  •\nTatrovice •\nTěšovice •\nVintířov •\nVřesová\n\n\n"}
{"id": "21176", "url": "https://cs.wikipedia.org/wiki?curid=21176", "title": "Chlum", "text": "Chlum\n\nSlovo Chlum původně označovalo zalesněný kopec, vrch či pahorek. Proto je v Česku velmi frekventovaným místním názvem, a to nejen kopců.\n\nObce:\nčásti obcí:\nnebo je součástí názvu:\n\n\n\n\n\n\n\nnebo je součástí názvu:\n\nGeomorfologické podokrsky okrsku Hořický hřbet v okrese Jičín\n\nChlum – alternativní název geomorfologického okrsku Chloumecký hřbet v okrese Mladá Boleslav\n\n\n"}
{"id": "21177", "url": "https://cs.wikipedia.org/wiki?curid=21177", "title": "Chlumčany", "text": "Chlumčany\n\nNázev Chlumčany má více obcí: \n"}
{"id": "21178", "url": "https://cs.wikipedia.org/wiki?curid=21178", "title": "Chotěšov", "text": "Chotěšov\n\nNázev Chotěšov má více obcí: \n\n… nebo částí obcí:\n"}
{"id": "21179", "url": "https://cs.wikipedia.org/wiki?curid=21179", "title": "Kbel", "text": "Kbel\n\nSlovo kbel může mít více významů:\n\n\ns dalšími přenesenými významy:\n\n\n\n"}
{"id": "21180", "url": "https://cs.wikipedia.org/wiki?curid=21180", "title": "Kozlovice", "text": "Kozlovice\n\nKozlovice může být název obce:\n\nNázev Kozlovice také nesou části některých obcí:\n"}
{"id": "21181", "url": "https://cs.wikipedia.org/wiki?curid=21181", "title": "Kramolín", "text": "Kramolín\n\nSlovo Kramolín má vice významů:\n\n\nKramolín dále může být název obce:\n\n… nebo částí obce:\n\nSlovo Kramolín se také objevuje v názvech obcí:\n\n… nebo části obce:\n\n"}
{"id": "21182", "url": "https://cs.wikipedia.org/wiki?curid=21182", "title": "Lužany", "text": "Lužany\n\nLužany může být název obce:\n\n"}
{"id": "21183", "url": "https://cs.wikipedia.org/wiki?curid=21183", "title": "Měcholupy", "text": "Měcholupy\n\nNázev Měcholupy nese více sídel:\n"}
{"id": "21184", "url": "https://cs.wikipedia.org/wiki?curid=21184", "title": "Mohelnice (rozcestník)", "text": "Mohelnice (rozcestník)\n\nNázev Mohelnice nese více sídel:\na také vodní toky:\n\nSlovo Mohelnice se také objevuje v názvech sídel:\n\n"}
{"id": "21185", "url": "https://cs.wikipedia.org/wiki?curid=21185", "title": "Nepomuk (rozcestník)", "text": "Nepomuk (rozcestník)\n\nNepomuk může být:\n\n\n"}
{"id": "21186", "url": "https://cs.wikipedia.org/wiki?curid=21186", "title": "Nová Ves", "text": "Nová Ves\n\nNová ves je podle Českého statistického úřadu počtem 62 výskytů vůbec nejčastější název pro obec nebo část obce v České republice.\n\n\n"}
{"id": "21187", "url": "https://cs.wikipedia.org/wiki?curid=21187", "title": "Přestavlky", "text": "Přestavlky\n\nPřestavlky může být název sídla:\n\n\nSlovo Přestavlky se také objevuje v názvech obcí:\n\n"}
{"id": "21188", "url": "https://cs.wikipedia.org/wiki?curid=21188", "title": "Kamenice", "text": "Kamenice\n\nKamenice může být:\n\n\n\n\n"}
{"id": "21195", "url": "https://cs.wikipedia.org/wiki?curid=21195", "title": "Gagra", "text": "Gagra\n\nGagra je město v Abcházii na severu Gruzie. Leží na severovýchodním pobřeží Černého moře u úpatí Kavkazu. Díky své poloze v subtropickém pásmu bylo velmi populární rekreační destinace v dobách carského Ruska a SSSR.\n\nBěhem Abcházské války v 90. letech byla velká část gruzínského obyvatelstva města povražděna a zbytek uprchl.\n\n"}
{"id": "21203", "url": "https://cs.wikipedia.org/wiki?curid=21203", "title": "Strom (datová struktura)", "text": "Strom (datová struktura)\n\nV informatice je strom široce využívanou datovou strukturou, která představuje stromovou strukturu s propojenými uzly.\n\nUzel stromu (anglicky „node“) může:\n\nUzly jsou navzájem spojeny „hranami“. Neexistuje osamocený uzel, ke kterému by nevedla žádná hrana (s výjimkou stromu s pouze jedním uzlem). Pokud jsou hrany orientované, nazývají se uzly připojené k jednomu uzlu jako „potomci uzlu“, nadřazený uzel je potom „rodičovský uzel“. Uzel může mít pouze jednoho rodiče, ale více potomků. Počet všech potomků nějakého uzlu se nazývá „stupeň uzlu“.\n\nVztahy mezi uzly naleznete na .\n\n\n\n\nKonkrétní typy stromů většinou mají definován maximální počet potomků ve svých vnitřních uzlech. Například:\nDo uzlu s již maximálním počtem poduzlů nelze další uzel přidat a místo toho je potřeba jej nějakým způsobem přeuspořádat.\n\n„Podstrom“ (anglicky „subtree“) je část stromové datové struktury tvořené jedním uzlem („kořenem podstromu“) a všemi jeho potomky. Může být chápán jako kompletní strom sám o sobě. Každý uzel ve stromu může tvořit kořen podstromu.\n\n\nPři sestavování stromové struktury je důležité sestavovat stromy s nejmenší možnou výškou, protože tím se zajistí optimální rychlost práce se strukturou.\n\n„Vyvážený strom“ je takový strom, který má uzly rovnoměrně rozložené, tedy má nejmenší výšku. Ideální situace je taková, kdy má strom v každé hladině, kromě poslední, maximální počet uzlů, a v poslední hladině má uzly co nejvíce vlevo.\n\nStromy se dělí na dva základní typy:\n\n„Uspořádaný“ nebo také „seřazený strom“ je takový strom, ve kterém jsou všichni přímí potomci každého uzlu seřazeni. Tudíž, pokud uzel má n dětí, lze určit prvního přímého potomka, druhého přímého potomka, až n-tého přímého potomka.\n\nU „neuspořádaného stromu“ se jedná o strom v čistě strukturálním smyslu. To znamená, že pro daný uzel nejsou uspořádáni potomci.\n\n\nProcházení začíná v kořeni stromu a postupuje se vždy na potomky daného vrcholu. Procházení končí, když v žádné větvi (tj. v žádném podstromu) již není následník. Viz prohledávání do hloubky.\n\nPodle pořadí, ve kterém se prochází uzly uspořádaného stromu, se rozlišují tři základní metody:\n\nPři použití metody INORDER se prochází uzly v uspořádaném stromě podle jejich přirozeného pořadí.\n\nProcházení stromem do hloubky lze řešit pomocí:\n\nJe mnoho způsobů jak reprezentovat stromy. Běžné reprezentace reprezentují uzly jako záznamy na haldě s ukazatelem na dítě nebo na rodiče nebo na oba. Případně se reprezentují jako pole prvků se vztahy mezi sebou (pomocí algoritmů), které určují jejich pozici v poli.\n\nČasto se setkáváme s reprezentací hierarchickou:\n\nNahlížet na hierarchii můžeme mnoha způsoby. Jedním z nich je „hnízděná množina“, kterou si lze představit jako vnořené množiny. Další velmi podobný způsob je „hraniční“ reprezentace.\n\nV teorii grafů odpovídá hierarchická struktura stromu acyklickému grafu s jedním kořenem, jež bývá často nazýván jako „orientovaný acyklický graf“ a ve kterém každý vrchol má „vstupní hranu“. Acyklický graf, který není propojen, se někdy nazývá les, protože se skládá z více stromů.\n\nPro reprezentaci struktury v SQL se používá zpravidla jedna tabulka, ve které si ukládáme identifikaci rodičovského uzlu a identifikátor uzlu. Je-li potřeba vytvořit strom s více rodiči pro jeden uzel, tabulka se rozdělí na dvě. Jedna tabulka bude obsahovat seznam uzlů a ve druhé budou zaznamenány vazeb mezi uzly (tzv. vztah uzlů M:N). V případě binárního stromu se používá tabulka se třemi sloupci kde je zaznamenána hodnota, levý a pravý ukazatel na dítě.\n\n\nStromy, a zejména jejich některé konkrétní vyhledávací varianty, nacházejí široké uplatnění v oblastech, kde je třeba řešit ukládání a vyhledávání dat, zejména tam, kde je kritickou omezující podmínkou vyhledání dat s co nejmenší úrovní složitostí a při co nejméně přístupy čtení.\n\nPravděpodobně nejpoužívanější v praxi jsou aplikace B+ stromů, kde nejčastější použití je u souborových systémů (např. NTFS) a většiny databází.\n\n\n\n"}
{"id": "21239", "url": "https://cs.wikipedia.org/wiki?curid=21239", "title": "Složené číslo", "text": "Složené číslo\n\nSložené číslo je přirozené číslo, které má alespoň 3 různé dělitele (tzn. alespoň jednoho dalšího dělitele kromě jedné a sebe sama). Každé složené číslo lze napsat jako součin dvou menších čísel.\n\n\nKaždé přirozené číslo větší než jedna je buď prvočíslem, nebo číslem složeným.\n\nKaždé složené číslo lze zapsat jako součin prvočísel – tzv. kanonický rozklad čísla na prvočinitele. Pokud nebereme v úvahu pořadí prvočísel ve výrazu, je tento zápis jednoznačný. Tento fakt se označuje jako základní věta aritmetiky.\n\n"}
{"id": "21240", "url": "https://cs.wikipedia.org/wiki?curid=21240", "title": "Diferenciální rovnice", "text": "Diferenciální rovnice\n\nDiferenciální rovnice jsou matematické rovnice, ve kterých jako proměnné vystupují funkce a jejich derivace.\nDiferenciální rovnice stojí v základech fyziky a jejich aplikace najdeme ve většině oblastí lidského vědění.\n\nMatematická teorie diferenciálních rovnic se zabývá existencí řešení, jednoznačností (čili zda je řešení jen jedno),\nzávislostí řešení na počátečních a okrajových podmínkách.\n\nVe fyzice a dalších aplikacích je zajímavé zejména získání analytického řešení, tedy funkce \"u\"(\"t\"), která rovnici řeší.\nPokud taková funkce nejde analyticky vyjádřit, vstupuje do hry numerické řešení diferenciálních rovnic.\n\nZákladní dělení diferenciálních rovnic je podle typu obsažených derivací:\nVětšinou jde o rovnice typu:\nformula_1\nPokud je dáno formula_2 diferenciálních rovnic pro formula_3 neznámých funkcí, pak hovoříme o soustavě diferenciálních rovnic.\n\nŘád diferenciální rovnice je řád nejvyšší derivace, která je v ní obsažená. Za řád soustavy diferenciálních rovnic považujeme hodnotu nejvyšší derivace, která se v soustavě vyskytuje. Podle řádu bývají diferenciální rovnice děleny na \"diferenciální rovnice prvního řádu\" a \"diferenciální rovnice vyšších řádů\".\n\nDiferenciální rovnice, v nichž se hledaná funkce vyskytuje pouze lineárně, přičemž se nikde nevyskytují ani součiny hledané funkce s jejími derivacemi, ani součiny derivací této funkce, označujeme jako lineární diferenciální rovnice. Pokud jedna z uvedených podmínek není splněna, hovoříme o nelineárních diferenciálních rovnicích.\n\nZa \"řešení (integrál) diferenciální rovnice\" (v daném oboru) považujeme každou funkci, která má příslušné derivace a vyhovuje dané diferenciální rovnici. Řešením (integrálem) soustavy diferenciálních rovnic je množina funkcí s derivacemi potřebného řádu, které vyhovují všem rovnicím dané soustavy.\n\n\n\nPartikulární řešení můžeme v případě jednoduchých diferenciálních rovnic vypočítat analyticky. Nicméně ve velkém množství případů je analytické řešení příliš obtížné a diferenciální rovnice se řeší numericky.\n\nStojí-li v místnosti sklenice s horkým čajem, ubývá z ní teplo rychlostí, která je přímo úměrná rozdílu mezi teplotou čaje formula_4 a teplotou v místnosti formula_5 (kterou pro jednoduchost pokládejme za konstantní). Koeficient této úměrnosti značme formula_6. Máme tedy diferenciální rovnici\n\na chceme najít všechny funkce formula_8 (závislost teploty na čase), které ji splňují.\n\nTato rovnice je tedy podle výše uvedené klasifikace \"obyčejná diferenciální rovnice 1. řádu\".\n\nformula_9 lze chápat jako diferenciál, tedy funkci dvou proměnných formula_10. Zlomek formula_11 v tomto významu se rovná derivaci formula_4 podle formula_13 (proto se derivace takto značí). Díky tomu lze uvedenou rovnici upravit:\n\nStrany rovnice se rovnají, právě když se rovnají jejich neurčité integrály (rozdíl obou integračních konstant označme formula_16).\n\nVypočtením těchto integrálů obdržíme\n\nStrany se rovnají, právě když se rovnají jejich exponenciály. Pro názornost předpokládejme formula_19:\n\nTo lze upravit na\n\nTato diferenciální rovnice má tedy nekonečně mnoho řešení, přičemž různé hodnoty \"c\" odpovídají různým funkcím \"T(t)\", které popisují chladnutí čaje s různou počáteční teplotou.\n\n\n"}
{"id": "21241", "url": "https://cs.wikipedia.org/wiki?curid=21241", "title": "Hláska (rozcestník)", "text": "Hláska (rozcestník)\n\nSlovo hláska má více významů.\n\n\n\n\n\n\n"}
{"id": "21244", "url": "https://cs.wikipedia.org/wiki?curid=21244", "title": "Grand Prix Velké Británie 1951", "text": "Grand Prix Velké Británie 1951\n\nGrand Prix Velké Británie 1951 IV RAC British Grand Prix byla pátým závodem druhého ročníku mistrovství světa Formule 1 a zároveň třináctým závodem vozů F1 v roce 1951. Závod se jel 14. červenec 1951 na okruhu Silverstone.\n\nTovární tým Alfy Romeo nasadil čtyři vozy, k osvědčené dvojici Farina, Fangio, tým povolal italské piloty Consalva Sanesiho a Felice Bonettiho. Konkurenční tým Ferrari připravil tři vozy pro Alberta Ascariho, Luigi Villoresiho a Jose Froilana Gonzaleze. Další Ferrari pilotoval Angličan Peter Whitehead v typické zbarvení \"British Green Racing\" týmu G.A. Vandervell. Dalším tovarním týmem byl britský BRM Ltd., který připravil vozy pro jezdce Rega Parnella a Petera Walkera. Vozy Maserati přijely bez tovární podpory jen v soukromých týmech Scuderia Ambrosiana, který nasadil Davida Murraye, dále soukromé Maserati Johna Jamese a Philipa Fotheringhama-Parkera. Také francouzský Talbot nasadil jen soukromé vozy, tým Ecurie Rosier ve složení Louis Rosier a Louis Chiron, tým Ecurie Belge s Johnny Claesem a Talbot pilota Duncana Hamiltona. Startovní listinu doplnily vozy ERA, Boba Gerarda a Briana Shawe-Taylora a vůz Alta pilotovaná Joe Kellym.\n\nDva týdny po Grand Prix Francie se na britském okruhu Silverstone sešli účastníci k dalšímu podniku mistrovství světa vozů formule 1. Již kvalifikace naznačila, že boj o přední příčky svedou dvě italské automobilky Alfa Romeo a Ferrari. A právě tyto dva týmy si rozdělily místa v prvních dvou řadách na startovním roštu. Nejrychlejší byli oba Argentinci, González (Ferrari) a Fangio (Alfa Romeo), následováni pěticí Italů, Farina (Alfa Romeo), Ascari (Ferrari), Villoresi (Ferrari), Sanesi a Bonetto (oba Alfa Romeo). Britská národní hrdost v podání vozů BRM P15, se stále potýkala s menšími problémy a její jezdci, Reg Parnell a Peter Walker, nedokázali zajet jediné kolo s časem. Nakonec byly oba na start připuštěni.\n\nNejlépe odstartoval z druhé řady Felice Bonetto a ujal se vedeni, před Gonzalezem, Farinou a Ascarim, Fangio byl až pátý. Ještě v prvním kole se Gonzalez dostal před Bonetta a Ascari zdolal Farinu. Od čtvrtého kola se Gonzalez musel o svou čelní pozici obávat, protože se na něj dotáhl Fangio a po čtyřiceti kilometrech se dostal dokonce do vedení. O vedení v závodě se přetahovali oba Argentinci až do konce závodu. Ve 48 kole musel Fangio do boxů a tak se do vedení vrátil Gonzalez, který nasadil pekelné tempo a najel si na Fangia náskok minutu a půl. Mezitím ze závodu odstoupil Ascari, Gonzalez, který přijel do boxů tankovat palivo chtěl vůz Ascarimu předat, ale ten jej zastavil a poslal zpět na trať. Zastávka u Ferrari trvala jen 23 sekund zatímco u Alfy tankování trvalo kolem 50 sekund. Fangio se v závěru pokusil ještě o nemožné, ale náskok krajana Gonzaleze nedokázal stáhnout. Gonzalez tak získal první vítězství vozu Ferrari v mistrovství světa.\n\n\n\n\n\n"}
{"id": "21246", "url": "https://cs.wikipedia.org/wiki?curid=21246", "title": "Alegrías", "text": "Alegrías\n\nAlegrías (ze španělského \"alegría\" radost, veselí) je styl flamenca pocházející z Cádizu. Řadí se ke cante chico. \n\nAlegrías mají dvanáctidobý rytmus s důrazem na třetí, šestou, osmou, desátou a dvanáctou dobu.\n"}
{"id": "21248", "url": "https://cs.wikipedia.org/wiki?curid=21248", "title": "Kosmická sonda", "text": "Kosmická sonda\n\nKosmická sonda je umělé kosmické těleso bez lidské posádky vypuštěné k Měsíci nebo na únikovou dráhu ze zemského gravitačního pole. Úkolem těchto sond je výzkum vlastností prostoru, kterým prolétají a především těles sluneční soustavy, k nimž se přiblíží.\n\nPodle hlavního zkoumaného objektu je dělíme obvykle na:\n\n\nZvláštní podkategorii shora uvedených typů sond tvoří návratové sondy, které po průzkumu cílů svého letu a případném odběru vzorků materiálu se vrátí se svým nákladem zpět na Zemi.\n\nV nejstarší české literatuře v 50. a 60. létech 20. stol. byly kosmické sondy pod vlivem ruských sdělovacích prostředků a technické literatury nazývány \"meziplanetární automatické stanice\"; tento termín se dnes již v české odborné literatuře nepoužívá.\n\nVětšinu amerických kosmických sond provozovala Laboratoř proudového pohonu (JPL) (která sama některé z nich i navrhla a postavila) resp. středisko NASA Ames Research Center; v současnosti bývají jejich provozovateli specializované laboratoře předních amerických univerzit v rámci kontraktů s NASA, přičemž výrobu sond zajišťují různé průmyslové firmy.\n\nV bývalém Sovětském svazu většinu měsíčních sond a prvních planetárních sond vyvinula, postavila a provozovala konstrukční kancelář OKB-1 (nyní firma RKK Eněrgija) hlavního konstruktéra balistických raket a kosmické techniky S. P. Koroljova. Stavbu a částečně i provoz pozdějších planetárních sond (od roku 1965) zajišťovalo Vědecko-výrobní sdružení S. A. Lavočkina, resp. výzkumná část tohoto koncernu, Vědecko-výzkumné středisko G. N. Babakina. Později koordinaci vědecké náplně misí kosmických sond a řízení jejich letu přebíral stále více Ústav kosmických výzkumů (IKI) AN SSSR.\n\nU misí, jejichž sondy se dostanou do velké vzdálenosti od Slunce, se mohou udávat dva časy událostí. Jelikož šíření signálů je omezena rychlostí světla, může se čas události sondy lišit od času příjmu signálu na Zemi až o desítky minut. Označují se anglickými zkratkami SCET (z \"Spacecraft Event Time\", čas události sondy) a ERT (z \"Earth Receive Time\", čas příjmu na Zemi).\n\n\n"}
{"id": "21250", "url": "https://cs.wikipedia.org/wiki?curid=21250", "title": "Plastid", "text": "Plastid\n\nPlastid je eukaryotická semiautonomní organela přítomná v buňkách rostlin a některých dalších eukaryotických organismů (zejména různých řas). V typickém případě slouží k fotosyntéze a nazývají se chloroplasty. V mnohých případech však plastidy ztrácí tuto funkci a přizpůsobují se k funkcím jiným. Mohou pak sloužit jako zásobní organela nebo odpovídat za určité zabarvení buňky.\n\nJe obalen nejméně dvěma membránami a uvnitř té vnitřní se nachází stroma s thylakoidy. Plastid je dále typický obsahem tzv. plastidové DNA (pDNA) a má tak důležitý podíl na mimojaderné dědičnosti.\n\nPodle tzv. endosymbiotické teorie se předpokládá, že jde o potomky bývalých endosymbiontů sinicového typu, v několika málo případech u konkrétních druhů řas však je známo, že jejich plastidy jsou potomky eukaryotických symbiontů typu řas (tzv. sekundární endosymbióza).\n\nVznikly pravděpodobně v evoluční historii až určitou dobu po vzniku samotné eukaryotické buňky a samotné eukaryogeneze se neúčastnily. Na rozdíl od mitochondrií se plastidy vyvinuly u několika, a to často nepříbuzných skupin eukaryot. Tzv. primární plastidy však pochází z sinice a vznikly pravděpodobně pouze jednou, a to u rostlin, které v širším pojetí zahrnují nejen zelené rostliny (\"Viridiplantae\"), ale i ruduchy (\"Rhodophyta\") a glaukofyty (\"Glaucophyta\"). Výjimkou jsou řasy rodu \"Paulinella\", které získaly plastidy nedávno a nezávisle na rostlinách.\n\nPlastidy u jiných druhů fotosyntetizujících eukaryot vznikly především sekundární endosymbiózou, tedy pohlcením jedné ze skupin rostlin, případně endosymbiózou terciární. Pohlcením ruduchy vznikly plastidy (někdy kvůli svému původu zvané rhodoplasty) např. u různých heterokont (Heterokonta) a rozsivek (Bacillariophyceae), pohlcením zelené řasy vznikly plastidy u Chlorarachniophyta, některých krásnooček (Euglenozoa) a jedné obrněnky. Jako příklad prokázané terciární endosymbiózy lze uvést obrněnky rodu \"Kryptoperidinium\", jejichž plastidy pocházejí z pohlcené rozsivky.\n\nProplastid je nezralý plastid. Lze ho nalézt v buňkách dělivých pletiv a v mladých buňkách. Během diferenciace a zrání buňky se mění v některý z dalších typů plastidů.\n\nFotosynteticky aktivní plastidy jsou takové, které obsahují fotosynteticky aktivní barviva a ve kterých tedy probíhá fotosyntéza, tj. zachycení sluneční energie a přeměna na organické látky.\n\nTypickým příkladem je chloroplast, tzn. fotosynteticky aktivní zelený plastid obsahující chlorofyly, najdeme jej např. v buňkách zelených rostlin, proto mají zelenou barvu. Má 2 obalové membrány, vnitřní odškrcuje váčky tylakoidy, které tvoří třetí membránovou soustavu, jejíž části se nazývají \"grana\" (sloupcovité shluky mincovitých tylakoidních váčku) a \"lamely\" neboli \"stromální tylakoidy\" (propojující můstky).\n\nNěkdy se odlišují na základě obsahu jistých fotosyntetických barviv či výskytu u určitých skupin organizmů i další typy fotosynteticky aktivních plastidů. Rodoplast (též rhodoplast) je fotosynteticky aktivní červený plastid obsahující fykoerytrin (červený) a fykocyanin (modrý). Lze jej nalézt třeba u ruduch (\"Rhodophyta\"). Feoplast je hnědý fotosynteticky aktivní plastid obsahující chlorofyl a fukoxantin, lze jej nalézt u hnědých řas (Phaeophyta).\n\nChromoplast je žlutý nebo červený plastid obsahující pouze pomocné fotosyntetické pigmenty (karotenoidy-karoteny, xantofyly), které nejsou schopny fotosyntetizovat. (Slouží pouze jako doprovodné sběrače fotonů pro chloroplasty.) Je to tedy bývalý chloroplast, který postrádá chlorofyl. Tvoří se především ve starších buňkách a to nejčastěji v plodech. Jeho úkolem je zbarvit povrch plodu nápadnou barvou aby přilákal konzumenty a umožnil tak šíření semen rostlin. Je také zodpovědný za podzimní barvu listí, neboť v něm je chlorofyl již rozložen.\n\nLeukoplasty jsou plastidy, které neobsahují žádná barviva. Jejich úkolem je obvykle shromažďovat zásoby. Jsou známy tyto typy:\n\n\nV plastidech je prokázána přítomnost kruhových molekul DNA, známých jako pDNA. U všech plastidových DNA se o pozůstatek prokaryotického genomu sinice, která byla kdysi v procesu eukaryogeneze pohlcena eukaryotem. Navíc někdy vznikají plastidy vzniklé sekundární endosymbiózou, které však obsahují rovněž genom sinice. Zvláštností je u některých skupin tzv. nukleomorf, tedy zbytkový genom jiného eukaryota po sekundární endosymbiotické události. Velikost pDNA je velice rozmanitá, redukované plastidové genomy se nachází zejména u druhů, které ztratily svou fotosyntetickou funkci.\n\nZa prvotní fázi nedokončeného procesu endosymbiotického vzniku druhotných plastidů lze považovat tzv. kleptoplastii, tedy zabudovávání živých plastidů získaných z potravy do buněk hostitelského, normálně heterotrofního organismu.\n\nU některých mořských plžů živících se zelenými řasami bylo zjištěno, že do vlastních epitelových buněk zabudovávají chloroplasty z pozřených řas. Jedná se například o plže \"Elysia atroviridis\", \"Elysiella pusilla\", \"Elysia tuca\", \"Bosellia mimetica\", \"Oxynoe antillarum\" či \"Plakobranchus ocellatus\". Tyto plastidy přežívají až několik měsíců a zůstávají fotosynteticky aktivní. Nazývají se kleptoplastidy (řidčeji kleptoplasty). Protože nejsou součástí zárodečného vývoje plžů, musí si je každá generace znovu získat z potravy.\n\nV době potravního nedostatku jsou funkční kleptoplastidy důležité pro výživu plžů — ti přecházejí na mixotrofní, možná i autotrofní způsob výživy. Podíl na výživě za normálních podmínek, kdy je dostatek přirozené potravy, však prokázán nebyl.\n\nKleptoplastidy byly zjištěny i u jiných hostitelských organismů.\n\nU obrněnek \"Gymnodinium spp.\" a \"Pfisteria piscicida\" jsou fotosynteticky aktivní pouze několik dní, u \"Dinophysis spp.\" až 2 měsíce.\n\nNálevník \"Myrionecta rubra\" získává kleptoplastidy z kryptomonády \"Geminigera cryophila\". U některých dírkonošců z rodů \"Bulimina\", \"Elphidium\", \"Haynesina\", \"Nonion\", \"Nonionella\", \"Nonionellina\", \"Reophax\" a \"Stainforthia\", byly objeveny kleptoplastidy pocházející z obrněnek.\n\nV r. 2013 byl objeven nový druh organely, odvozené od chloroplastu. Vyskytuje se v buňkách některých cévnatých rostlin. Probíhá v ní syntéza kondenzovaných taninů – polyfenolů, využívaných rostlinami k ochraně před býložravými škůdci a ultrafialovým záření. Podle toho dostala svůj název (\"tanin\" + lat. \"soma\", tedy tělísko).\n\nTanozomy se tvoří jako malé kulovité váčky (s velikostí kolem 30 nm), které se oddělují uvnitř chloroplastu z thylakoidů. Shluky tanozomů se pak dostávají ven z chloroplastu ve formě transportních váčků obalených membránou, vzniklou fúzí dvou obalových chloroplastových membrán. Transportní váčky přenášejí taniny v tanozomech do vakuoly. Celý váček se vchlípí do vakuoly a z tonoplastu tak získá další obalovou membránu. Taninové akrece ve vakuolách tak obsahují taniny uložené ve třech rozdílných membránách.\n"}
{"id": "21253", "url": "https://cs.wikipedia.org/wiki?curid=21253", "title": ".arpa", "text": ".arpa\n\n.arpa je speciální doména nejvyššího řádu používaná výhradně pro vnitřní potřeby internetové infrastruktury.\n\nPůvodně měla doména .arpa sloužit pouze jako dočasný prostředek při zavádění systému DNS. Názvy počítačů před zavedením tohoto systému neobsahovaly označení domény, při přechodu byly formálně zařazeny do domény .arpa (podle tehdejšího názvu sítě – ARPANET), ze které se postupně přeřazovaly do odpovídajících domén.\n\nKromě tohoto dočasného účelu se ovšem tato doména používala pro zpětný překlad IP adres na doménové jméno. Například žádost o zjištění doménového jména, které odpovídá IP adrese 10.11.12.13, by formálně vypadala jako dotaz na PTR záznam pro doménu 13.12.11.10.in-addr.arpa. Z tohoto důvodu nebyla .arpa ihned po dokončení přechodu zrušena, ovšem v minulosti se plánovalo, že podobné systémové databáze budou nadále vznikat v doméně .int a .arpa bude zrušena výhledově. V květnu roku 2000 však byl tento plán opuštěn a bylo naopak rozhodnuto, že všechny infrastrukturní záznamy se budou uchovávat v doméně .arpa, doména .int bude sloužit pouze pro mezinárodní organizace. V souladu s tímto účelem nyní název neoznačuje organizaci DARPA, ale je zkratkou pro Address and Routing Parameter Area (\"oblast pro parametry adresování a směrování\").\n\n"}
{"id": "21254", "url": "https://cs.wikipedia.org/wiki?curid=21254", "title": "Isaac Asimov", "text": "Isaac Asimov\n\nIsaac Asimov, narozen jako Izák Judovič Ozimov (; 2. ledna 1920, Petroviči, Rusko – 6. dubna 1992, New York, USA), byl americký spisovatel a biochemik židovského původu. Napsal přes 300 vědeckých, vědecko-populárních a sci-fi knih. Počátek jeho tvorby patří do období tzv. Zlatého věku sci-fi. Získal celou řadu prestižních cen (Hugo, Nebula, Locus...). Je autorem tří zákonů robotiky.\n\nIsaac Asimov se narodil do židovské rodiny ve vesnici Petroviči v Sovětském Rusku. Ve své první autobiografii uvádí, že jako datum svého narození považuje 2. ledna 1920, i když vzhledem k chybějícím dokumentům či případné chybě při převodu z juliánského kalendáře je toto datum nejzazší a správné datum může být i 4. října 1919.\nV roce 1923 celá rodina emigrovala do USA. Stal se americkým občanem v roce 1928. Asimov se nikdy nenaučil rusky (jeho rodiče mluvili jidiš) a nikdy svou rodnou zemi nenavštívil. Isaac vyrůstal v Brooklynu v New Yorku. Jeho otec měl malý obchod se smíšeným zbožím, ve kterém se Asimov poprvé setkal s časopisy a novinami. Asimov se naučil sám číst v pěti letech, své první články začal psát už v jedenácti a od devatenácti je dokonce prodával do různých časopisů. Po vystudování střední školy nastoupil Asimov na Kolumbijskou univerzitu, kde promoval v roce 1939.\nBěhem druhé světové války sloužil Asimov jako civilista na námořní základně ve Filadelfii (Philadelphia Naval Shipyard). V roce 1944 byl předvolán k armádní odvodové prohlídce, ale kvůli krátkozrakosti nebyl odveden. Tato vada už nebyla armádě USA na obtíž 7. září 1945, kdy Asimov obdržel povolávací rozkaz. Do jejích řad vstoupil 1. listopadu 1945. Prošel základním výcvikem v Camp Lee ve Virginii. 7. ledna 1946 začal psát povídku Důkaz, což byla jediná povídka, kterou Asimov napsal během své služby v armádě USA (období od 1. listopadu 1945 do 26. července 1946). 7. února již měl hotovu první verzi, ale pak s psaním přestal, neboť se měl zúčastnit operace Crossroads na atolu Bikini. Odcestoval s ostatními na Havaj do Honolulu, ale jaderného testu se nakonec nezúčastnil. Po návratu do Camp Lee požádal o propuštění z armády kvůli doktorandské práci, bylo mu vyhověno 26. července 1946. Odcházel v hodnosti desátníka.\n\nPo válce v roce 1948 dokončil studia, stal se doktorem biochemie a začal pracovat jako učitel biochemie na Bostonské univerzitě. Od roku 1958 se stává profesionálním spisovatelem. Asimov byl dvakrát ženatý: poprvé se oženil v roce 1942 s Gertrude Blugermanovou, se kterou měli dvě děti, syna Davida a dceru Robyn Joan, podle které vytvořil postavu Wandy Seldon. Wanda byla vnučkou hlavního hrdiny knih o Nadaci Hariho Seldona. Manželství se rozpadlo v roce 1973 a dva týdny po rozvodu se Asimov oženil znovu – vzal si americkou autorku sci-fi Janet O. Jeppsonovou. Isaac Asimov zemřel v roce 1992 v New Yorku. Po jeho smrti jeho druhá žena odhalila, že zemřel v důsledku nemoci AIDS. K nákaze došlo při operaci v roce 1983, kdy byla Asimovovi podána krev, která byla HIV pozitivní.\n\nAsimov trpěl klaustrofilií, což je přímý opak ke klaustrofobii. Miloval malé uzavřené prostory; to mělo velký vliv na jeho dílo, především romány \"Ocelové jeskyně\", \"Nahé slunce\" a \"Roboti úsvitu\" a hlavní postavu první povídky ze série Nadace. Lidé na Zemi v těchto románech žijí v podzemních městech a panicky se bojí otevřeného prostoru. Velkým paradoxem je, že se Asimov bál létat letadlem. Jeho dílo, především romány o Nadaci, je plné kosmických letů a meziplanetárních válek, Asimov přitom za celý svůj život letěl v letadle pouze dvakrát. Zajímavostí je také, že Asimov se nikdy nenaučil plavat či jezdit na kole. Přestože se nikdy nestavěl proti náboženství jako takovému, byl proti spoléhání se na víru v neověřitelné či neověřené.\n\nJeho dílo zahrnuje velké množství beletristických i vědeckých prací, z nichž v češtině vyšel jen nepatrný zlomek. Je známý hlavně svými díly z vědecko-fantastického žánru (sci-fi) a populárně vědeckými knihami. Nejznámějším Asimovým dílem je série Nadace (Foundation series), kterou později spojil s dalšími dvěma sériemi – o galaktické Říši (Galactic Empire series) a o robotech (Robot series).\n\nRobotům se Asimov věnoval celý život. První povídku o robotovi napsal v rozmezí 10.–22. května 1939. Jmenovala se „Robbie“ a lze ji najít ve sbírce povídek \"Já, robot\". Napsal bezpočet povídek a několik knih o této problematice. Sbírka povídek \"Já, robot\" patří mezi nejznámější. Je tvůrcem tzv. zákonů robotiky. Asimov sám přiznal, že slovo robot je přejaté z dramatu Karla Čapka \"RUR\" z roku 1920. Asimov toto drama přečetl a netajil se tím, že se mu dílo nelíbí.\n\nPsal také detektivky, fantasy, velké množství „ne-fantastických“ knih. Celkem napsal nebo jako editor upravil kolem 500 knih a přibližně 90 000 dopisů nebo pohlednic. Jeho práce spadají do všech hlavních kategorií Mezinárodního desetinného třídění, k tzv. „velké trojce“ autorů sci-fi. Isaac Asimov byl humanista a racionalista. Je všeobecně považován za mistra žánru vědecké fantastiky a za svého života společně s Robertem A. Heinleinem a Arthurem C. Clarkem patřil mezi tzv. „velkou trojku“ autorů sci-fi.\n\nAsimov je tvůrcem zákonů robotiky, které se časem staly dogmatem sci-fi literatury. Popisují, jakými pravidly se roboti mají řídit. Byly poprvé uvedeny v březnu 1942 v povídce „Hra na honěnou“ (Runaround).\n\n\n\n\n\nNásleduje seznam děl, která vyšla v češtině. Uvedeno je vždy první české vydání.\n\n\n\nJde o jedenáctidílnou sérii o popleteném robotovi určenou mládeži, kterou napsal společně se svou ženou Janet Asimovovou.\n\n\n\n"}
{"id": "21258", "url": "https://cs.wikipedia.org/wiki?curid=21258", "title": "San Francisco", "text": "San Francisco\n\nSan Francisco, oficiálně \"City and County San Francisco\" (Město a Okres San Francisco), je město na západním pobřeží USA. Leží v nejsevernější části Sanfranciského poloostrova, jižně od úžiny Golden Gate v ústí Sanfranciského zálivu. Je hlavním kulturním a finančním centrem Severní Kalifornie a oblasti \"San Francisco Bay Area\". Se svými více než 825 000 obyvateli je 4. nejlidnatějším městem státu Kalifornie (po Los Angeles, San Diegu a San José) a 14. nejlidnatějším městem celých Spojených států. Po New Yorku je také druhým nejhustěji obydleným městem USA. Metropolitní oblast města čítá asi 4,8 milionu obyvatel. V celé městské aglomeraci San José-San Francisco-Oakland žije 8,4 miliónu lidí.\n\nMěsto je proslulé svými chladnými léty, mlhou, strmými kopci, rozmanitostí architektury a turistickými cíli, mezi kterými je most Golden Gate Bridge, lanová tramvaj, bývalé vězení na ostrově Alcatraz a čínská čtvrť. Díky velkému množství zajímavostí a památek je San Francisco vyhledávaným cílem turistů. Je označováno za jedno z nejkrásnějších měst na světě.\n\nPůvodní Američané se v oblasti San Francisca usadili před 10 000 lety. První Evropan, který vplul do San Francisské zátoky, byl španělský průzkumník Don Gaspar de Portola v roce 1770. První španělská misie, Mission San Francisco de Asis byla založena o šest let později 29. června 1776. Na místě, dnes nazývaném Presidio, byla postavena malá vojenská tvrz. Na ostrově Alcatraz postavili Španělé malou vesnici nazvanou Yerba Buena. Později připadlo území Mexičanům a stalo se nezávislým, ale izolovaným. Po dobytí Kalifornie Spojenými státy byla vesnice v roce 1847 přejmenována na San Francisco. V té době bylo San Francisco malé městečko s nehostinnou geografií. To vše se změnilo za dva roky. Zlatá horečka do tohoto území přitáhla imigrační vlnu. Počet obyvatel se v prosinci 1849 zvýšil z 1 000 na 25 000. Železnice, bankovnictví a těžební průmysl přitáhl do města majoritní ekonomické síly. Na konci 19. století zde byly vybudovány 4 univerzity.\n\nZemětřesení v roce 1906, spolu se souvisejícím požárem, zničilo 80% města, včetně historického jádra. Zemřelo přes 3 000 lidí. Po roce 1906 bylo město rychle obnoveno. Otevření mostů San Francisco – Oakland Bay Bridge a Golden Gate Bridge v roce 1936 a 1937 způsobilo, že město bylo dostupnější a počet obyvatel prudce vzrostl. Během druhé světové války pak bylo hlavním přístavem, kde se naloďovala vojska pro válku v Tichomoří. Po válce vedly přílivy vracejících se vojáků, masívní přistěhovalectví a další faktory k tomu, že se San Francisco stalo hlavním centrem liberalizačních snah ve Spojených státech. V druhé polovině 20. století se San Francisco stalo magnetem pro malíře, spisovatele a rockové muzikanty. V roce 1967 zde během \"Léta lásky\" došlo k masovému rozvoji hnutí hippies. Město se také stalo centrem osvobození homosexuálů. V roce 1989 zasáhlo město další zemětřesení. Bylo zničeno velké množství cest a silnic.\nSan Francisco leží na západním pobřeží Spojených států a je ze tří stran obklopeno vodou; Tichým oceánem na západě a San Franciscou zátokou. Součástí města je i několik ostrovů, například Alcatraz nebo Treasure Island. K městu patří i neobydlené Farallonské ostrovy v Tichém oceánu, vzdálené 43 kilometrů od města. Hlavní část města se rozprostírá na ploše zhruba 11x11 kilometrů. Díky své poloze je San Francisco významnou dopravní křižovatkou.\n\nPro San Francisco je typický nerovný terén s velkým množstvím více než padesáti kopců. Podle kopců na kterých leží jsou pojmenovány i některé městské čtvrti, jako například Pacific Heights, Russian Hill, Potrero Hill, nebo Telegraph Hill.\n\nPro San Francisco jsou typické mírné deštivé zimy a suchá léta. Vzhledem k tomu, že je město ze tří stran obklopeno vodou, je sanfranciské klima silně ovlivněno studenými proudy Tichého oceánu, což přináší jen malé rozdíly mezi teplotami během roku. Průměrné letní leploty se pohybují do 21 °C. Nejvyšší teplota, která kdy byla v San Franciscu naměřena, bylo 39 °C 14. června 2000. Zimy jsou mírné s teplotami kolem 15 °C. Teploty většinou nikdy nesestoupí k 0 °C, s výjimkou nejnižší zaznamenané teploty -3 °C, která byla naměřena 11. prosince 1932. Nejvíce sněhu ve městě napadlo 5. února 1887, kdy leželo v ulicích centra města 9,4 cm sněhu, v ostatních částech San Francisca to bylo 17,8 cm. Poslední měřitelné sněžení bylo 5. února 1976, kdy na většinu území města napadlo 2,5 cm sněhu.\n\nKombinace studené vody Tichého oceánu a poměrně vysokých teplot kalifornské pevniny vytváří pro město charakteristickou mlhu. Ta může v jarním a letním období zahalit západní část města na celý den. Méně se mlha vytváří ve východních oblastech San Francisca, hlavně koncem léta a na podzim, kdy je ve městě nejtepleji. Kvůli kopcovitému reliéfu města a vlivu oceánu se podnebí v různých částech města může velmi lišit. Vysoké kopce ve středu města se vyznačují až 20% rozdílem v množství srážek než ostatní části města. Kopce také chrání východní oblasti před mlhami a oblačností.\n\nCentrum San Francisca se nachází v severovýchodní části města. Za střed města lze považovat \"náměstí Union Square\" a jižně ležící severovýchodní konec ulice \"Market st.\" Obchodní a finanční centrum města tvoří na východ od Union Square ležící \"Financial District\". Za centrum nákupů, restaurací a turistické centrum lze považovat severovýchodně ležící přístavní čtvrť \"Fisherman's Wharf\".\n\nV centru náměstí Union Square stojí socha admirála Deweyho, která má připomínat vítězství ve španělsko-americké válce. Náměstí ale nese jméno podle volebních shromáždění, které se tu konaly v době Americké občanské války. Union Square a okolí je známé pro řadu obchodů, obchodní domy, butiky, hotely a také divadla. Na jižní straně náměstí, na Geary Street, leží \"divadelní čtvrť\". Jižně od Geary St., na menším náměstí A. S. Hallidie Plaza, je výchozí zastávka sanfranciské pozemní lanové dráhy.\nFinancial District leží severně od Market St. Čtvrť je charakteristická výškovými budovami, které zde postupně rostly po roce 1906. Na rohu Market St. a Kearny St. najdeme fontánu \"Lotta' Fountain\", místo, kde se lidé shromažďovali po zemětřesení a požáru v roce 1906. Na severovýchodním konci Market St., při pobřeží Sanfranciského zálivu, stojí budova s vysokou věží \"Ferry Building\" z roku 1898, která byla postavena podle vzoru katedrální věže v Seville. Před budovou se pravidelně konají trhy \"Ferry Plaza Farmers' Market\", kde lze zakoupit místní produkty. Severně od Ferry Building Marketplace leží pobřežní třída \"The Embarcadero\". Dříve zde stála dvoupatrová dálnice, která byla v roce 1991 stržena. Dnes je třída lemovaná palmami, v jednotlivých přístavních budovách jsou kavárny, restaurace, galerie a komerční prostory. Na západní straně jsou bytové domy. V severní části Finanční čtvrti pak najdeme nejznámější výškovou budovu v San Fraciscu, jeden ze symbolů města, Transamerica Pyramid. Budova má 48 pater a výšku 260 metrů, jejím autorem je losangeleský architekt W. Pereira. Vedle budovy se nachází \"Transamerica Redwood Park\". Severně od budovy lze místy narazit na původní zástavbu z červených cihel, která dnes slouží především jako kanceláře.\nČínská čtvrť leží severozápadně od Finanční čtvrti, začala postupně vznikat ve druhé pol. 19. st. migrací čínských dělníků a námořníků. Ve 20. st. ji postupně začali doplňovat Korejci, Vietnamci, Thajci a Laosané. Nejzajímavější místa jsou v oblasti \"Stockton a Grant St.\" kde jsou trhy s rybami, pekařství, bylinkářství. Jinak čtvrť nabízí nejnevkusnější fasády domů a obchody ve městě. Významnou památkou v oblasti je \"katedrála Old Saint Mary's Cathedral\" z roku 1854, která přežila zemětřesení a požár.\n\nNorth Beach se nachází severně od Čínské čtvrti a \"proslavila\" ji beatnická generace. Hlavní ulicí je \"Columbus Ave\", kde lze najít řadu kaváren a knihkupectví, mimo jiné i \"City Lights Bookstore\", první paperbackové knihkupectví ve Spojených státech. V severní části Columbus Ave se nachází \"Italská čtvrť\" se známou kavárnou \"Café Trieste\". Jedním z center čtvrti je \"Washington Square\" s římsko-katolickým novogotickým chrámem \"Saints Peter and Paul Church\".\nTelegraph Hill leží východně od North Beach. Je typická sanfranciská čtvrť s rodinnými domy v kopcovitém terénu. Oblíbeným turistickým cílem je Coit Tower, 64 m vysoká věž z roku 1933 na vrcholku Telegraph Hill. Z místa je pěkný výhled na město.\n\nPůvodně rybářský přístav Fisherman's Wharf je dnes jedním z turistických center San Francisca. Z pier 39 a 41 odplouvá lodní doprava po Sanfranciském zálivu a výletní lodě. Jinak je Fishermań's Wharf centrum nákupů, restaurací, rychlých občerstvení a obchodů se suvenýry. Západně od přístavu Fisherman's Wharf, již ve čtvrti Marina, se nachází původně opevnění, dnes rekreační oblast a park \"Fort Mason\". Fort Mason bylo v průběhu druhé světové války hlavním centrem naloďování a přeskupování námořních sil pro boje v Pacifiku. Severozápadní část Marina District tvoří přístaviště jachet a nábřeží s travnatou plochou. Jižní část bytová zástavba. V západním výběžku čtvrti se nachází zajímavá stavba z roku 1915 (rekonstruovaná v roce 1965 a 2009) určená k výstavám \"Palace of Fine Arts\".\nRussian Hill byl pojmenován po ruských námořnících. Čtvrť tvoří především bytová zástavba. Největší turistickou atrakcí je ulice Lombard Street s honosnými domy a především velmi prudkým klesáním, které bylo v roce 1922 vyřešeno 8 prudkými zatáčkami. Významný je ve čtvrti také \"San Francisco Art Institute\", nejstarší umělecká škola západně od řeky Mississippi založená roku 1871.\n\nNob Hill leží jižně od Russian Hill. Čtvrť tvoří především typické sanfranciské dvoupatrové domy, dráha pozemní lanovky, výhledy na město, místní restaurace. Původně se zde usadili bohatí průmyslníci. Hlavní náměstí najdeme v místech, kde se kříží \"California a Taylor St.\" Zde stojí novogotická katedrála \"Grace Cathedral\" postavená podle vzoru francouzských katedrál v letech 1928 – 64. Má délku 100 m, šířku 49 m a maximální výšku 50 m. Ceněná je také budova \"hotelu Fairmont San Francisco\" dokončená v letech 1906 – 07.\n\nSan Francisco se skládá z 39 městských čtvrtí (\"neighborhoods\"). Seznam čtvrtí vychází z údajů sanfranciského Oddělení územního plánování (\"SF Planning Department\").\n\nBayview, Bernal Heights, Castro/Upper Market, Chinatown, Crocker Amazon, Diamond Heights, Downtown Civic Center, Excelsior, Financial District, Glen Park, Golden Gate Park, Haight Ashbury, Inner Richmond, Inner Sunset, Lakeshore, Marina, Mission, Nob Hill, Noe Valley, North Beach, Ocean View, Outer Mission, Outer Richmond, Outer Sunset, Pacific Heights, Parkside, Potrero Hill, Presidio, Presidio Heights, Russian Hill, Seacliff, South Bayshore, South of Market, Treasure Island, Twin Peaks, Upper Market, Visitacion Valley, West of Twin Peaks, Western Addition.\n\nNejvyšší budovy v San Franciscu.\n\nGolden Gate Bridge.<br>San Francisco–Oakland Bay Bridge.\n\nSan Francisco je známé velmi hustou sítí veřejné městské dopravy. Kromě metra zde funguje několik linek historických tramvají a množství linek trolejbusů a autobusů.\nMěsto protíná síť dálnic, které jsou napojeny na mosty překračující vody zálivu. Na sever přetíná úžinu Golden Gate most Golden Gate Bridge, na východ do Oaklandu vede most San Francisco-Oakland Bay Bridge. Na obou mostech se za vjezd do města platí mýto.\n\nSanfranciské mezinárodní letiště leží jižně od města. Je dosažitelné autobusy a rychlodráhou BART.\n\nVlakové soupravy společnosti Caltrain zajišťují spojení se San José na jihu. Rychlodráha BART spojuje město s mezinárodním letištěm. Podmořským tunelem vede trať rychlodráhy také na východ do Oaklandu a odtud pokračují linky do Dublinu, Fremontu, Pittsburghu a Richmondu. V současnosti se připravuje prodloužení systému BART přes Fremont až do San José.\n\nSan Francisco představuje hlavní námořní centrálu severní Kalifornie.\n\nPodle sčítání lidu z roku 2010 zde žilo 805 235 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 15,1 % populace.\n\nV roce 1876 se zde narodil spisovatel Jack London.\n\n15. října 1932 zahájila svou činnost sanfranciská Opera premiérou Pucciniho Toscy\n\nMěsto bylo v 50. létech 20. století centrem spisovatelů a umělců beatnické generace a stopy jejich působení jsou ve městě znát dodnes. Sídlí zde známé knihkupectví a vydavatelství básníka Lawrence Ferlinghettiho, který se velmi zasloužil o první vydání beatnických autorů. Městská čtvrť Haight-Ashbury se v 60. létech stala centrem hnutí hippies. Kromě tisíců příznivců zde žily takové hudební hvězdy jako Janis Joplin a nebo členové skupiny Grateful Dead.\n\nMěsto je také centrem amerického liberálního aktivismu a hnutí za práva homosexuálů.\n\n\n"}
{"id": "21262", "url": "https://cs.wikipedia.org/wiki?curid=21262", "title": "Grand Prix Německa 1951", "text": "Grand Prix Německa 1951\n\nV pořadí čtrnáctá Grand Prix Německa (\"XIV Großer Preis von Deutschland\") se v roce 1951 jela jako 13. Velká cena seriálu Mistrovství světa Formule 1 29. července na okruhu Nürburgring. Závod měl dvacet kol o délce 22,81 km, celkem kjezdci ujeli 456,2 km. Tato Velká cena skončila prvním vítězstvím Alberta Ascariho a druhým pro stáj Ferrari.\n\n\n\n"}
{"id": "21263", "url": "https://cs.wikipedia.org/wiki?curid=21263", "title": "Nevada", "text": "Nevada\n\nNevada (anglická výslovnost nebo , oficiálně ) je stát nacházející se na jihozápadě Spojených států amerických, v oblasti horských států v západním regionu USA. Nevada hraničí na severu s Oregonem a Idahem, na východě s Utahem, na jihovýchodě s Arizonou a na jihozápadě a na západě s Kalifornií.\n\nSe svou rozlohou 286 380 km² je Nevada sedmým největším státem USA, v počtu obyvatel (2,9 milionů) je 34. nejlidnatějším státem a s hodnotou hustoty zalidnění 10 obyvatel na km² je na 42. místě. Hlavním městem je Carson City s 60 tisíci obyvateli. Největšími městy jsou Las Vegas s 610 tisíci obyvateli, dále Henderson (290 tisíc obyv.), Reno (240 tisíc obyv.), North Las Vegas (240 tisíc obyv.) a Sparks (90 tisíc obyv.). Nejvyšším bodem státu je vrchol Boundary Peak s nadmořskou výškou 4007 m v pohoří White Mountains. Největšími toky řeky Colorado, jež tvoří část hranice s Arizonou, a Humboldt.\n\nDo oblasti dnešní Nevady se jako první Evropan dostal v 18. století španělský františkán Francisco Garcés. Region se stal součástí místokrálovství Nové Španělsko, od začátku 19. století v rámci Horní Kalifornie. Ta v roce 1821 připadla samostatnému Mexiku, od nějž v roce 1848, na základě výsledku mexicko-americké války, získaly oblast Spojené státy. Teprve v první polovině 19. století bylo území prozkoumáno. Od roku 1850 byl region součástí nově vzniklého utažského teritoria a vznikla zde první stálá sídla. Díky nárůstu počtu obyvatel bylo roku 1861 zřízeno vlastní nevadské teritorium, které své jméno získalo odvozením z původně španělského názvu pohoří Sierra Nevada („zasněžené hory“). Nevada se 31. října 1864 stala 36. státem USA.\n\nStát dostal název podle španělského slova „nevada“, tj. „zasněžená“, podle pohoří Sierra Nevada („zasněžené hory“).\n\nNevada byla součástí španělské provincie Horní Kalifornie a od roku 1821 nezávislého Mexika. Po mexicko-americké válce území roku 1848 anektovali Američané a téměř celé je začlenili do teritoria Utah, zatímco území jižně od 37° severní šířky začlenili do teritoria Nové Mexiko. V roce 1859 bylo v Nevadě objeveno velké ložisko zlata, což do země přilákalo mnoho zlatokopů toužících po rychlém zbohatnutí.\n\nRoku 1861 byla západní část teritoria oddělena jako samostatné teritorium Nevada, jehož východní hranice se 14. července 1862 posunula o 85 km na východ na úkor teritoria Utah. Roku 1864 se teritorium stalo samostatným státem v rámci federace, který však zatím neměl současné hranice a byl poněkud menší. 5. května 1866 se východní hranice Nevady posunula o dalších 85 km na východ na moderní souřadnice. 18. ledna 1867 se součástí Nevady stal cíp území jižně od 37° severní šířky, který byl dosud součástí teritoria Arizona, východní hranice se posunula ke 114° západní délky a území Nevady získalo současný rozsah i hranice.\n\nNejznámější město, Las Vegas, bylo v Nevadě založeno roku 1905. V odezvě na velkou hospodářskou krizi Nevada legalizovala 17. března 1931 hazard. Ve druhé polovině 20. století se město Las Vegas, stejně jako Reno, stalo rájem hazardu, kýče a bohatství a symbolem celého státu.\n\nNevada na severu sousedí se státy Oregon a Idaho, na západě s Kalifornií. Na jihovýchodě sousedí s Arizonou a na východě s Utahem. Hranici s Arizonou tvoří řeka Colorado. V Nevadě se střídá mnoho krajinných rázů. Jsou zde hornaté zasněžené oblasti, pastviny i vyprahlé pouště, které patří mezi nejsušší oblasti USA.\n\nHDP Nevady činí 69 miliard dolarů, což ji řadí na 32. místo v USA. Roční příjem na obyvatele je 30 529 dolarů, což je 14. místo v USA.\nNejvětší příjmy Nevady plynou z hazardních her, které do Nevady přitahují návštěvníky z celého světa.\n\nPodle sčítání lidu z roku 2010 zde žilo 2 700 551 obyvatel. Hustota zalidnění je 10 obyvatel na km².\n\n\n\nObyvatelé hispánského nebo latinskoamerického původu, bez ohledu na rasu, tvořili 26,5 % populace.\n\nPrůmysl je založen na těžbě a zpracování rud, zemědělství kvůli pouštnímu charakteru státu není tak významné.\n\nNevadou probíhají dvě dálnice. První na severu území přes Reno vede z Kalifornie do Utahu, druhá na jihu z Los Angeles do Las Vegas a dále do Arizony a Utahu. Železniční spojení prakticky kopíruje to dálniční. V Las Vegas a v Renu jsou mezinárodní letiště.\n\nKromě měst hazardu jako jsou Las Vegas a Reno patří mezi pozoruhodná místa Hooverova přehrada (\"Hoover Dam\"). Ta se nachází na řece Colorado v Black Canyonu. Zásobuje vodou celou Nevadu a snad i část Arizony. Je pojmenovaná po prezidentovi Herbertu Hooverovi a byla postavena ve 30. letech 20. století jako ve své době největší přehrada na světě.\n\nV Nevadě se nacházejí také mnohé indiánské rezervace.\n\n"}
{"id": "21268", "url": "https://cs.wikipedia.org/wiki?curid=21268", "title": "Fekální inkontinence", "text": "Fekální inkontinence\n\nFekální inkontinence je neschopnost kontrolovat vyprazdňování stolice (defekaci). Když má někdo náhlou potřebu defekace, může se stát, že nedokáže udržet výkaly, než dojde k toaletě, nebo výkaly mohou proniknout z konečníku neočekávaně.\n\nFekální inkontinence postihuje lidi každého věku - děti i dospělé. Fekální inkontinence je víc obvyklá u žen než u mužů a víc obvyklá u starších dospělých než u mladších. Je to častý příznak stárnutí.\n\nLidé s fekální inkontinencí se mohou cítit v rozpacích nebo poníženi. Někteří nechtějí chodit ven z obav, že by mohli mít nehodu na veřejnosti. Většina se snaží skrýt tento problém co nejdéle, proto se vyhýbají přátelům a rodině. Sociální izolace může být redukována, protože léčba může zlepšit kontrolu střev a inkontinenci eliminovat.\n\nFekální inkontinence může mít několik příčin:\n\n\nnebo kombinací více příčin.\n\nFekální inkontinence je nejčastěji zapříčiněna úrazem jednoho nebo obou kruhovitých svalů na konci konečníku zvaných anální interní a externí svěrač. Svěrače udržují stolici uvnitř. Když se poškodí, výkaly mohou unikat ven. U žen se poškození často vyskytne během porodu, riziko úrazu je největší, když doktor používá lékařské kleště (forceps) na usnadnění porodu nebo provádí nástřih hráze (nástřih ve vaginální oblasti jako prevence protržení hráze během porodu). Operace hemoroidů též může svěrače poškodit.\n\nFekální inkontinence může být způsobena i poškozením nervů, které kontrolují anální svěrače, nebo nervů, které kontrolují výkaly v konečníku (senzorické nervy). Poškodí-li se nervy kontrolující svěrače, sval nepracuje správně a může nastat inkontinence. Jsou-li poškozené senzorické nervy, osoba necítí, že výkaly jsou v konečníku. Osoba pak necítí potřebu použít toaletu, až když výkaly uniknou ven. Nervové poškození může být způsobeno porodem, dlouhodobým zvykem namáhavě protlačovat výkaly, mozkovou mrtvicí a nemocemi postihujícími nervy, jako např. diabetes mellitus (cukrovka) a skleróza multiplex.\n\nObvykle se konečník pro udržení stolice napíná tak dlouho, dokud osoba nedojde na toaletu. Operace konečníku, ozařovací léčba nebo zánětlivá střevní onemocnění však mohou způsobit zjizvení, které vede k tomu, že stěny konečníku ztrácí pružnost. Konečník se pak nemůže tolik napínat a nemůže udržet stolici, což vede k fekální inkontinenci. Stěny konečníku mohou být také podrážděny zánětlivým střevním onemocněním, což také může vést k neschopnost udržet stolici.\n\nPrůjem nebo řídké výkaly se méně snadno kontrolují než tuhé výkaly. I lidé bez fekální inkontinence mohou mít nehodu, když mají průjem.\n\nAbnormality pánevního dna mohou vést k fekální inkontinenci. Příklady některých abnormalit zahrnují snížené vnímání konečníkových vjemů, snížené tlaky análního kanálu, snížený svíravý tlak análního kanálu, narušené anální vnímání, snížení konečníku (konečníkový prolaps), vysunutí konečníku přes vaginu (rektokéla – výhřez konečníku) nebo obecnou slabost a pokles pánevního dna. Často je příčinou dysfunkce pánevního dna porod a inkontinence se objeví kolem 40 let nebo později.\n\nDoktor provede zdravotní dotazy, fyzická vyšetření a případně jiné medicínské testy.\n\n\nLéčba závisí na příčně a závažnosti fekální inkontinence, může obsahovat dietní změny, léky, střevní trénink nebo operaci. Víc než jeden typ léčby může být nutný pro úspěšnou kontrolu defekace, protože schopnost kontroly je komplexní funkce.\n\nPotrava ovlivňuje konzistenci (hustotu) výkalů a rychlost průchodu zažívacím systémem. Jedna z možností pomoci kontrolovat fekální inkontinenci u některých osob je konzumovat potraviny, které přidávají výkalům objem, dělají je méně vodnatými a snadněji kontrolovatelnými. Též je nutné vyhnout se potravinám, které přispívají k problému. To zahrnuje potraviny a nápoje obsahující kofein jako káva, čaj a čokoláda, které uvolňují interní sval análního svěrače. Další přístup je konzumovat potraviny s malým obsahem vlákniny pro zmenšení práce análních svěračů. Ovoce může působit jako přírodní laxativum (projímadlo) a má být konzumováno šetrně.\n\nMožné je upravit množství a složení potravy na pomoc kontroly fekální inkontinence.\n\n\n\n\n\n\n\nČasem může průjem způsobit nedostatek vitaminů a minerálů. Zeptejte se doktora, potřebujete-li vitaminové doplňky.\n\nZpůsobuje-li průjem inkontinenci, léky mohou pomoct. Někdy doktoři doporučují použití objemových laxativ (projímadel) na pomoc vývoje pravidelnějších střevních vzorek. Nebo doktor může předepsat léky proti průjmu, např. Loperamid nebo Difenoxylát na zpomalení střev a pomoci kontrolovat problém.\n\nStřevní trénink pomáhá některým lidem naučit se znovu kontrolovat svá střeva. Někdy to zahrnuje posílení svalů, jindy to značí trénink střeva na vyprázdnění ve specifický čas dne.\n\n\n\nOperace může pomoct lidem, kterých fekální inkontinenci způsobil úraz pánevního dna, análního kanálu nebo análního svěrače. Mohou být provedeny různé procedury od jednoduchých jako např. oprava poškozených oblastí, po komplexní jako připojení umělého análního svěrače nebo náhrada análního svalu svalem z nohy nebo předloktí. Lidé s vážnou fekální inkontinencí, kteří neodpovídají na jiné léčby, se mohou rozhodnout pro kolostomii (vyústění tlustého střeva ven), co zahrnuje vynětí části střeva. Zbylá část je pak připevněna k análnímu otvoru, funguje-li pořád správně, nebo k otvoru na břichu zvanému stoma, přes který výkaly opouštějí tělo a hromadí se do vaku.\n\nKůže kolem análního otvoru je jemná a citlivá. Zácpa a průjem nebo kontakt mezi kůži a výkaly může způsobit bolest nebo svědění. Doporučený postup na úlevu potíží:\n\n\nProtože fekální inkontinence může způsobit stres z rozpaků, obav a samoty, důležité je podniknout kroky pro zlepšení. Léčba může zlepšit váš život a pomoci vám cítit se lépe. Nenavštívili-li jste dosud doktora, udělejte to co nejdřív. Též uvažujte kontaktovat organizace zaměřené na inkontinenci ve vašem okolí. Tyto společnosti vám pomohou najít informace, podporu a případně vás doporučí doktorům, kteří se specializují na léčbu fekální inkontinence.\n\n\nTrpí-li dítě fekální inkontinencí, nutno navštívit doktora na určení příčiny a léčby. Fekální inkontinence se může u dětí vyskytnout pro porodní defekt nebo nemoc, ale ve většině případů pro chronickou zácpu.\n\nDěti trénované na nočník mají často zácpu, protože odmítají chodit na toaletu. Problém může pocházet z rozpaků z použití veřejné toalety nebo z nevůle stopnout hraní a jít na toaletu. Ale pokračuje-li dítě v zadržování výkalů, ty se budou hromadit a tvrdnout v konečníku. Dítě pak může mít bolesti žaludku a málo jíst, i když má hlad. A když případně výkaly vyloučí, může to být bolestivé, co může vést k strachu z defekace.\n\nDítě se zácpou může zašpinit spodní prádlo. Znečištění nastane, když tekuté výkaly z další kumulace ve střevě prosakují přes starší tuhé výkaly v konečníku a tečou ven. Znečištění je znakem fekální inkontinence. Důležité je si uvědomit, že dítě to nedělá úmyslně, ale jednoduše nemůže kontrolovat kapalné výkaly.\n\nPrvní krok je vyloučení vytvořených výkalů. Doktor může předepsat 1 nebo víc klystýrů nebo nápojů, které pomohou vyčistit střevo, např. hořčíkový citrát, minerální olej nebo polyetylenglykol.\n\nDalší krok je prevence nové zácpy. Dítě se musí naučit pravidelně vylučovat výkaly pomocí tréninku. Experti doporučují rodičům nechat dítě sedět na toaletě 4 krát denně (po jídle a před spánkem) na 5 minut. Dítě může dostat odměnu za defekaci na toaletě, co pomůže vyvinout pozitivní návyk. Důležité je netrestat dítě za případy inkontinence.\n\nUrčité změny zvyků u konzumace mohou být užitečné. Dítě by mělo konzumovat víc vláknité potravy na zjemnění výkalů, vynechat mléčné produkty způsobují-li zácpu a pít denně mnoho tekutin včetně vody a ovocných džusů (švestky, grapefruit, meruňky), které pomáhají předejít zácpě. V případě potřeby může doktor předepsat laxativa (projímadla).\n\nMůže trvat i několik měsíců, než se dítě zbaví zvyku zadržovat výkaly a mít zácpu. A případy inkontinence se mohou vyskytnout i později. Důležité je věnovat návykům na toaletu trvalou pozornost. Některé varující příznaky pro sledování zahrnují:\n\n\n\n\n"}
{"id": "21269", "url": "https://cs.wikipedia.org/wiki?curid=21269", "title": "Měsíce Saturnu", "text": "Měsíce Saturnu\n\nV současnosti (2016) je známo 62 měsíců planety Saturn, 53 z nich je pojmenováno. Další 2 měsíce jsou nejisté.\n\nV roce 2019 byl oznámen nález dalších 20 měsíců.\nPoznámky: \"Magnituda\" – je uvedena střední hodnota magnitudy (zdánlivé hvězdné velikosti) v opozici Saturnu se Zemí. – \"Rozměr\" – je uveden střední průměr tělesa; v případě těles nepravidelného tvaru jsou uvedeny velikosti hlavních os trojosého nebo dvouosého elipsoidu aproximujícího tvar měsíce (v závorce je pak uveden průměr kulového tělesa o srovnatelném objemu); u malých těles jsou rozměry odhadnuty na základě pozorované magnitudy a předpokládaného albeda těchto těles (0,04).\n\nNa základě charakteru oběžných drah jsou Saturnovy satelity rozdělovány do několika skupin, nazývaných obvykle \"rodinami\".\n\n"}
{"id": "21271", "url": "https://cs.wikipedia.org/wiki?curid=21271", "title": "William Seward Burroughs", "text": "William Seward Burroughs\n\nWilliam Seward Burroughs II. (1914 St. Louis, Missouri – 1997 Lawrence, Kansas), obecně známý jako William S. Burroughs, člen \"American Academy of Arts and Letters\" a \"Commandeur de l'Ordre des Arts et des Lettres\" ve Francii, je kultovní americký romanopisec, esejista, sociální kritik a malíř.\n\nByl duchovním otcem beat generation, zakladatelem kyberpunku, původcem pojmu heavy metal, vášnivým literárním experimentátorem a zatím posledním spisovatelem amerických dějin, jehož dílu hrozil zákaz další publikace. Až do své smrti byl klientem tzv. substituční metadonové léčby. Dlouholetá opiátová závislost se projevila na jeho částečně autobiografickém díle. Jeho nejvýznamnějším překladatelem do češtiny je Josef Rauvolf.\n\nBurroughs se narodil 5. února 1914 jako mladší syn v dobře situované rodině v St. Louis, Missouri. Jeho dědeček, William Seward Burroughs I., založil Burroughs Adding Machine Co., později Burroughs Corporation, firmu držící patent na mechanickou pokladnu, postaru: krámskou kasu. Jeho matka Laura Hammon Lee (1888–1970) byla dcerou ministra pocházejícího z rodiny generála Roberta E. Lee, vedoucího jižanská vojska ve válce Severu proti Jihu. Otec Mortimer Perry Burroughs vedl starožitnictví – nejprve v St. Louis a poté v Palm Beach na Floridě \n\nJako dítě trpěl úzkostnými stavy a halucinacemi. Ve věku čtyř let byl asi pohlavně zneužit partnerem své chůvy. Byla vzápětí propuštěna. Její styl vyprávění plný fantaskních příšer a prolínání reality s výmyslem se zřejmě promítl i v díle budoucího spisovatele.\n\nTvrdil, že v raném dětství jej nesmírně ovlivnila kniha \"You Can't Win\" amerického tuláka a zlodějíčka, který si přezdíval Jack Black. V té době páchal drobnou kriminalitu, vloupával se s kamarády do cizích domů, ale spíše pro radost z dobrodružství.\n\nNavštěvoval základní \"John Burroughs School\" v St. Louis. Jeho první esej byl publikován v \"John Burroughs Review\" v roce 1929. Sám však jako své první dílo udával ztracenou povídku \"Biografie vlka\".\n\nNa přání rodičů pokračoval studiem na internátní \"The Los Alamos Ranch School\" v Novém Mexiku. Vojenský režim školy byl pro něj noční můrou. Jediné, co jej na škole bavilo, byl střelecký výcvik. Zde prožil svou první nenaplněnou lásku k chlapci. Matka nakonec vyslyšela jeho úpěnlivé prosby a ze školy jej vzala (podle jiných verzí byl z různě líčených důvodů vyloučen). Tehdy se jí podle vlastních slov svěřil se svou homosexualitou a matka tuto informaci přijala bez problémů.\n\nStřední vzdělání ukončil na \"Taylor School\" v St. Louis v roce 1932.\n\nHarvardské období přivedlo Burroughse do newyorské gay subkultury, kterou ale po celý život pohrdal (\"„Z místnosti plné uječených buzíků na něj padala hrůza,“\" napsal v autobiografické novele \"Teplouš\"). Navštěvoval však všechna tehdy vyhlášená místa – Harlem i Greenwich Village, tehdy ve společnosti zámožného spolustudenta Richarda Sterna. Ten se málem stal první obětí jeho posedlosti střelnými zbraněmi. Kulka z nezajištěného revolveru, která jej minula jen těsně, jakoby předjímala události příští.\n\nV období harvardských studií vznikla další nedochovaná povídka \"Poslední záblesk soumraku\" (angl. \"Twilight's Last Gleaming\"), již napsal spolu s dávným přítelem ze školy Kellsem Elvinsem. Je to cynický příběh o potápějícím se Titanicu, ze kterého jako první utíká s revolverem v ruce kapitán převlečený za ženu. Tuto povídku nabídli časopisu \"Esquire\", ale byli odmítnuti.\n\nGraduoval v roce 1936 v oboru anglická literatura a lingvistika. Byl vynikajícím znalcem Shakespeara, ze kterého byl schopen citovat nekonečné pasáže zpaměti. Jeho rodiče mu přiřkli výnos z majetků Cobbleston Gardens, což byla v té době nemalá suma, která mu umožnila žít nezávisle a potloukat se na hranici polosvěta, který ho po celý život fascinoval.\n\nPo ukončení Harvardu se Burroughs dále formálně nevzdělával, ačkoliv flirtoval s různými obory. Krátce studoval medicínu ve Vídni, ale pobyt v Rakousku byl spíše jedním homosexuálním večírkem. Kupoval si chlapce, navštěvoval parní lázně, žil v jednom víru, jehož divoký rytmus se později odrazil i na jeho tvorbě. Krátce pobýval i v Praze.\n\nVe Vídni se potkal také s Ilse Klapper, Židovkou utíkající před nacismem. Ačkoliv se téměř neznali, Burroughs se s ní navzdory protestům rodiny, obávající se finančních ztrát způsobených rozvodem, oženil v Chorvatsku, a umožnil jí tak získat americké občanství a vycestovat z Evropy. Záhy se rozvedli, ale dlouhá léta zůstali přáteli.\n\nKrátce po bombardování Pearl Harboru se v roce 1942 Burroughs přihlásil do armády. Byl však zařazen to pěchotní třídy 1-A, což jej silně frustrovalo. Matka využila své kontakty, aby jej dostala do tajných služeb: Burroughsovým velkým snem bylo stát se agentem nebo důstojníkem. Rozhodně ne pěšákem. Tento plán nicméně selhal poté, co se u výběrové komise střetl s bývalým vyučujícím z Los Alamos, s nímž se vzájemně nenáviděli. Řešením se nakonec ukázalo prohlásit jej za mentálně nezpůsobilého služby v armádě na základě předchozího psychiatrického nálezu. V roce 1940 si totiž Burroughs v zoufalém gestu z neopětované lásky uřízl po samurajském způsobu poslední článek malíku, což stačilo k určení diagnózy paranoidní schizofrenie.\n\nPět měsíců čekal v Jeffersonových kasárnách poblíž St. Louis na uznání služby neschopným a poté odcestoval do Chicaga. Zde vykonával – spíše pro zábavu – nejrůznější povolání, mj. barmana, ale i deratizátora, což se později odrazí v povídce \"Hubitel!\".\n\nBěhem chicagského období Burroughs propadl opiátové závislosti. Došlo k tomu téměř nepozorovaně: zakoupil pro další prodej od jakéhosi drobného zloděje větší množství vojenských morfiových syret na jedno použití. Většinu prodal a něco si nechal.\nDo užívání morfinu jej (a Allena Ginsberga) zasvětil Herbert Huncke, kultovní postava beat generation .\nVýsledkem byla těžká závislost. Třebaže Burroughs později chválil apomorfinovou léčbu, přízrak fetování jej nadosmrti nepustil, pokaždé skončil v relapsu. Užívání halucinogenů všeho druhu a příležitostnou konzumaci nejrůznějších psychofarmak vnímal jako součást procesu osvobozování mysli, faktem zůstává, že narkomanie byla jeho prokletím. Ve společnosti dvou přátel, Luciena Carra a Davida Kammerera, opustil Chicago a přesunul se do New Yorku.\n\nV roce 1944 začal Burroughs žít s Joan Vollmer-Adamsovou v bytě, který sdílel s Jackem Kerouacem a jeho první manželkou, Edie Parkerovou. Kerouac a Burroughs se dostali do problémů se zákonem kvůli křivému svědectví ve věci vraždy (Lucien Carr zabil v hádce Davida Kammerera). Burroughs v té době příležitostně prodával heroin a stále rostoucí potřebu peněz způsobenou návykem řešil i další drobnou kriminalitou, počínaje okrádáním opilců v metru a konče falšováním receptů na opiáty.\n\nI Vollmerová užívala drogy – její návyk byl ale amfetaminového typu, užívala převážně Benzedrin. Její závislost a společnost, ve které se pohybovala, přiměly jejího manžela Adamse, aby se s ní neprodleně rozvedl. Tehdy se stala Burroughsovou manželkou. Novomanžel byl ale brzy zatčen v souvislosti s drogami a rozhodl se vrátit do St. Louis.\n\nDrogy působily Vollmerové problémy psychotického rázu, byla jí odebrána dcera Julie a sama byly umístěna v psychiatrické léčebně. Poté, co si Burroughs odkroutil své „domácí vězení“ v St. Louis, vzal si ženu z léčebny. Brzy s ním otěhotněla. Jejich syn William Seward Burroughs III. (1947–1981) získal pod jménem Billy Burroughs jistou proslulost jako nadaný spisovatel a zemřel na následky užívání drog o šestnáct let dříve než jeho otec. Po jeho narození se rodina přestěhovala do New Orleans.\n\nPřibližně v této době se Burroughs úzce sblížil s kontroverzním rakouským vědcem Wilhelmem Reichem a jeho orgonovou teorií. Reich byl psycholog a psychoanalytik prosazující myšlenku jakýchsi částic života, orgonů. Těmito orgony je podle něj nabita atmosféra, jedná se o částice životní energie.\n\nI Burroughs měl jeden orgonový akumulátor na své zahradě. V roce 1947 začala americká FDA (\"Food And Drug Administration\") Reicha vyšetřovat. Byl uvězněn na dva roky za obchod s orgonovými akumulátory. V srpnu 1957 byla většina jeho teoretických prací spálena policií. Teorie Wilhelma Reicha se Burroughs nikdy nevzdal.\n\nPo zatčení během domovní prohlídky, při které policie našla dopisy mezi ním a Allenem Ginsbergem týkající se obchodu s marihuanou, Burroughs utekl do Mexika a manželka ho následovala. Plánovali tam zůstat nejméně pět let, dokud nevyprší promlčecí lhůta.\n\nV roce 1951 po návštěvě Bounty Baru v Mexico City Burroughs svou manželku Joan Vollmerovou před očima jejich syna zastřelil, když chtěl sehrát variaci na Viléma Tella a hodlal sestřelit z její hlavy šampusku. Došlo k tomu na večírku u Johna Halyho, Američana z Milwaukee. Tak to podal tisk, nicméně další den to Burroughs popřel a uvedl, že nabitá zbraň upadla na stůl a samovolně vystřelila.\n\nByl opět zatčen a očekával, že bude odsouzen za vraždu. Nicméně jeho bratr zaslal značnou sumu pro nejlepšího dostupného právníka i mexické úřady, takže byl propuštěn na kauci už po třinácti dnech. Oficiální verze obhajoby zněla, že k výstřelu došlo náhodně při upadnutí zbraně. V situaci, kdy očekával výsledek balistické expertizy, uprchl Burroughsův advokát z Mexika kvůli problémům se zákonem (shodou okolností také zastřelil člověka). Burroughs se rozhodl celou věc „skončit“ a vrátit se do USA. V nepřítomnosti byl odsouzen za těžké ublížení na zdraví s následkem smrti ke dvěma letům vězení. Trest byl promlčen. Děti manželů Burroughsových byly svěřeny do výchovy prarodičům.\n\nOn sám později tvrdil, že smrt Joan byla tím, co z něj udělalo spisovatele: \"„Jsem nucen vyrovnat se s faktem, že bych se nikdy nestal spisovatelem, nebýt Joaniny smrti. Žiji ve stálé potřebě se opanovat. Joanina smrt mě přivedla do kontaktu se Zlým Duchem a vrhla mě do celoživotního zápasu, ve kterém nemám jiné cesty, než vypsat si svou cestu ven.“\"\n\nVe skutečnosti začal systematicky psát už v roce 1945, kdy spolupracoval s Kerouacem na tajemném románu \"And the Hippos Were Boiled in Their Tanks\". Text byl publikován až po jeho smrti ve výběru \"Word Virus\". Sám jej označoval za nepříliš zdařilé dílko. Obě raná díla, a sice knihy \"Teplouš\" a \"Feťák\", prokazatelně napsal už před smrtí Joan.\n\nKnihu \"Feťák\" publikovalo s četnými komentáři a upozorněním, že vydavatel ani vědecké autority se neshodují s názorem autora, nakladatelství Ace Original v roce 1953. Autor použil pseudonym William Lee. \"Teplouš\" byl publikován – zřejmě kvůli intimnímu obsahu – až v roce 1985.\n\nRaný Burroughs používal metodu, kterou nazval faktualismus. Tvrdil, že čtenáře nezajímá nic jiného než fakta, resp. holé, na maximální možnou míru omezené sdělení. Tuto ranou lakonickou formu však opustil poměrně záhy. Po zastřelení manželky nakonec neodcestoval do USA, ale opačným směrem – do Brazílie, kde se potloukal mezi Indiány i podivnými euroamerickými ztroskotanci hledaje drogy, o kterých slyšel, že mohou probouzet telepatické schopnosti, stavy podřízenosti a další. Během této cesty Burroughs jednak načerpal obrovské množství metafor a obrazů, a současně v dopisech Allenu Ginsbergovi objevuje novou techniku psaní, techniku \"čísla\". Korespondence byla publikována pod titulem \"Dopisy o yagé\" (\"San Francisco City Light Books\", 1963). Číslo je v podstatě divoké povídání, prorocká zvěst a pábení, které popírá klasickou syžetovou formu kauzálních souvislostí.\n\nBurroughs však přesto stále cítil, že jeho psaní cosi chybí. Podle vlastních slov bylo další zlomovou událostí v jeho životě setkání s americkým malířem a spisovatelem Brionem Gysinem (1916–1986). Přes Řím odcestoval do Tangeru v Maroku a jeho proměna ze spisovatele v \"„možná jediného žijícího spisovatele, kterého lze označit za génia“\" (Norman Mailer) se započala.\n\nBrion Gysin, malíř, naučil svého přítele Burroughse metodu střihu. Napsané texty rozdělil na čtvrtky a tyto skládal k sobě – vznikala tak četná zaskakující slovní spojení, otevírala se brána k podvědomí. Burroughs, který jako lingvista po celý život cítil velkou nedůvěru k jazyku samotnému, cítě v něm prostředek ovládání a obávaje se kontroly lidského mozku skrze jazyk, přijal tuto metodu za svou. Kladl vedle sebe fragmenty, útržky konverzací, novinové články, citáty spisovatelů a motivy z vlastní tvorby a to vše smíchal v mozaiku bez zřejmé ústřední ideje. Často pak z celé stránky takto vzniklého textu použil třeba jen jednu větu. Jeho střihy se liší od klasických koláží a dada především v tom, že autor se nezříká kontroly nad výsledkem, nehledá poetiku nonsensu, hledá cosi nového, co racionálně posuzuje. V kombinaci s divokou obrazností, cynickým humorem, jazykovou výbavou zahrnující všechny úrovně angličtiny od shakespearovské až po jazyk ulice se tak rodí dílo, které nemá obdoby. Metoda střihu se měla stát prostředkem odtržení se od romantických představ, útlocitu, osobních asociací a pout k vlastním slovům.\n\nMetoda střihu taktéž měla ohrozit to, čemu autor říkal \"ovládací mašinerie\", tedy jakýkoliv politický systém, který pomocí represí a sociální hierarchie zajišťuje moc menšině a podrobení většiny – a tento stav se snaží zakotvit pomocí institucí jako policie, církev, vzdělání a masmédia. Burroughs tvrdí, že masmédia dokáží kontrolovat běh událostí různými metodami, např. zdůrazňováním a úpravami jistých informací, propagací či vybranou zábavou. „Stříhání“ pak znamená rozkouskování tohoto škodlivého vlivu, paralyzování síly těchto médií.\n\nPřesto je nutné zohlednit, že střihu podobná metoda se vyskytuje v celé řadě děl už před Burroughsem a že s nimi obeznámen byl. Zárodky postupů, které ho proslavily, se v jeho díle objevují už před příchodem Briona Gysina, stejně tak před další známostí, které přikládal váhu, s Ianem Sommervillem.\n\nAčkoliv Burroughs svůj marocký pobyt dramatizuje, lze předpokládat, že mu tam nic nechybělo a byl velmi spokojen, o čemž svědčí mimo jiné i to, že pozval syna, aby tam žil s ním. Nesnesli se ale, a Billy se vrátil do Palm Beach.\n\nTehdy vznikl monumentální rukopis \"Smečka slov\" (\"The Word Hoard\"), ze kterého byl ve spolupráci s Ginsbergem a Kerouacem vybrán text knihy \"Nahý oběd\" (a následně byly zbylé materiály použity v knihách \"Hebká mašinka\" (1961), \"Lístek, který explodoval\" (1962), a \"Nova Express\" (1963).\n\nNarativní rovina je v \"Nahém obědě\" poprvé zcela rozbita. Jeho dějištěm je Interzóna, čili halucinovaně a s jízlivou nadsázkou pojatá mezinárodní zóna Tanger, do které se promítají v podstatě všechny krajiny, ve kterých Burroughs žil, i zcela fiktivní.\n\nPoprvé lze mluvit o kompletní mytologii – v této mytologii jsou aplikovány feťácké zkušenosti podle způsobů hmyzí říše na lidi. Jednotlivé postavy na sebe mají drogové návyky, sadistické a kyberpunkové scény se prolínají s halucinovanou pornografií, lyrikou i sžíravou satirou. Burroughsovi příznivci mluví o proroctvích vyskytujících se v jeho textech. \"Nahý oběd\" poprvé publikoval majitel pornografického nakladatelství Olympia Press Maurice Girodia v roce 1959. Totéž nakladatelství zpřístupnilo světu Jamese Joyce i Vladimira Nabokova.\n\nKniha si získala značnou popularitu v intelektuálních kruzích Evropy ještě před tím, než se ji jako obscenitu pokusili zakázat v americkém státě Massachusetts. V roce 1960 Burroughs navštívil Londýn a navázal tam přátelství s Anthony Burgessem, pozdějším autorem slavné knihy \"Mechanický pomeranč\". Během pozdějších londýnských pobytů patřil mezi Burroughsovy podporovatele (platil mu nájem) mimo jiné Paul McCartney ze skupiny The Beatles.\n\nV roce 1966 Nejvyšší soud státu Massachusetts rozhodl, že \"Nahý oběd\" není obscenita, a takto se skončil poslední – a možná největší – proces v dějinách USA, kde na lavici obžalovaných seděla literatura.\n\n\"„Představme si životní formu B parazitující na životní formě A,“\" říká Burroughs v polovině padesátých let, a předjímá tak memetiku. Virus je mentální nákaza, možná mimozemského původu, šířící se prostřednictvím slov. Úkolem intelektuála je odhalovat působení tohoto mimozemského viru, pronásledovat jeho nositele a zastavit mimozemskou invazi. V \"Místě slepých cest\" Burroughs agituje s nesmírnou přesvědčivostí (Volvox Globator, 2001): \"„Nikdo z těch, kdo se přihlásí, nebude vyřazen. Nikdo se nemůže hlásit, dokud není připraven. Přes kopce a daleko, daleko, do Západních zemí. Kdokoliv se vám postaví do cesty, ZABIJTE HO. Tato planeta je trestaneckou kolonií a nikomu není povoleno ji opustit – na cestě ven proto budete muset zabíjet. Zabijte stráže a jděte.“ Na jiném místě téže knihy píše: „Jistěže, stále ale zůstávají bacilonosiči, nositeli viru. Jak lze ovládnout žlutou zimnici? Nejdřív je nutný vybít moskyty, jasný? A teďko poslouchejte, někteří bacilonosiči jsou silnější, než ostatní. Krucinál, jen se koukněte na Ježíše Krista. Jakožto nedílná součást Programu sráčocidy budou dominantní bacilonosiči zaměřeni a zabiti. Pánové, vy a frekventanti kurzu, kteří přijdou po vás, jste vybráni, abyste se stali elitou, řídícími mozky úžasných SS.“\" \n\nW. S. Burroughs, archanděl apokalypsy je pro beat generation tím, čím byla Gertrude Steinová pro ztracenou generaci – teoretikem jazyka. Očistil své vnímání a použil metodu střihu jako způsob objektivního reprodukování vlastního vědomí. Kritici často nechápali jeho přínos a posuzovali jeho knihy jako nepodařenou sci-fi. Marshall MacLuhan k tomu podotýká: \"„Je to jako kritizovat oděv a slovní projev člověka, který klepe na dveře, aby nás upozornil, že nám hoří střecha nad hlavou.“\"\n\nJakkoli obsah Burroughsova díla zůstane obscénní pro puritány, jeho poselství je přesto rozluštitelné a varující.\n\nV sedmdesátých letech se přestěhoval do New Yorku, kde mu Allen Ginsberg pomohl najít práci učitele tvůrčího psaní. Brzy navázal vztahy s celou řadou umělců, mezi jinými s Andy Warholem, Johnem Giornem, Patti Smith, Susan Sontag, Dennisem Hopperem, Terry Southernem a Mickem Jaggerem.\n\nV téže době se stal členem scientologické církve, kterou záhy opustil. Jeho bezprecedentní kritika této církve a úvod napsaný ke knize Roberta Kaufmana \"Inside Scientology\" vyprovokovala dlouhou bitvu s příznivci scientologie (nazývané také dianetika) vedenou na stránkách časopisu \"Rolling Stone\".\n\nV roce 1981 zemřel na rakovinu jater jeho syn Billy, který byl poměrně dobrým spisovatelem. Krize vztahů mezi otcem a synem vyvrcholila v polovině sedmdesátých let, kdy Billy na otce zaútočil na stránkách magazínu \"Esquire\". Popsal, jakým způsobem se otcovy způsoby podepsaly na jeho vlastním životě, a uvedl mimo jiné to, že byl v Tangeru sexuálně obtěžován otcovými přáteli. Otázku, nakolik jej k podobným tvrzením vedla narkomanie a potřeba vydělat peníze, nelze zodpovědět. Skutečností je, že například dcera Jacka Kerouaca se živila prostitucí a ani dalším lidem v blízkosti představitelů beat generation se dobře nevedlo. Navzdory všemu napsal W. S. Burroughs II. k souhrnnému vydání synova díla v roce 1993 doslov.\n\nKoncem osmdesátých let se Burroughs stal kulturním gigantem ovlivňujícím nejširší škálu umělců, od hip hopových Disposable Heroes of Hiphoprisy přes Rolling Stones po skupinu Ministry. Účinkoval ve filmu Guse van Santa \"Drugstore Cowboy\", kde hrál kněze závislého na drogách. Mezi jeho ctitele se počítal Bono Vox stejně jako skupina Sonic Youth. Účinkoval jako recitátor na CD Dead City Radio, psal texty k experimentálnímu albu \"The Black Rider\" Toma Waitse. V roce 1983 byl přijat do \"American Academy and Institute of Arts and Letters\".\n\nDo města Lawrence v Kansasu se Burroughs přestěhoval v roce 1983 a dožil tam ve společnosti mnoha koček, které hrály značnou roli v jeho soukromé mytologii, a velkých demižonů laciné vodky z blízkého supermarketu. Zde se také začal realizovat jako malíř, když objevil techniku brokovnicové malby, která spočívala v tom, že vystřelil do plechovek s barvou před plátnem. Na sklonku svého života – ač je to k neuvěření – vydělával na svých obrazech více než na ostatních tantiémách.\n\nVe spolupráci s dalšími osobnostmi opiátové subkultury, mj. Nickem Cavem a Tomem Waitsem, publikoval v roce 1987 sbírku krátkých próz \"Smack My Crack\", později vydanou jako mluvené album.\n\nV roce 1991 natočil režisér David Cronenberg rozpačitou filmovou adaptaci \"Nahého oběda\", se kterou sice nebyl spokojen ani Burroughs, ani jeho příznivci, která ale přesto vzbudila další vlnu zájmu o něj. O dva roky později vstupuje Burroughs do společnosti The Illuminates of Thanateros založené v roce 1978 britskými okultisty Rayem Shervinem a Peterem Carollem, vyznavačů magie chaosu.\n\nBurroughs zemřel 2. srpna 1997 v 18.50 následkem srdečního selhání, ke kterému došlo předchozího dne, ve městě Lawrence ve státě Kansas. Duchovní cvičení tibetské školy Ňingma nad jeho tělem po čtyři dny prováděl jeho blízký přítel a básník John Giorno. 6. srpna kolem desáté hodiny se dostavili James Grauerholz a Ira Silverberg, aby připravili Burroughse na cestu do zásvětí.\n\nDo rakve mu dali osmatřicítku s pěti náboji, neboť Burroughs tvrdil, že v žádné situaci nemůže být člověk dost ozbrojen, dávku heroinu, něco marihuany, zlatou minci do kapsy, na klopu řád francouzské i americké Akademie, vycházkovou hůl s kordem uvnitř, oblíbený klobouk, červený šátek, vestu, kterou dostal od Briona Gysina, a několik dalších předmětů včetně oblíbené propisovačky. Uložen byl do rodinné hrobky v Bellefontaine Cemetry v St. Louis ve státě Missouri na 38.690310° severní šířky a 90.231720° západní délky.\n\nNěkolik měsíců po jeho smrti byly vydány Burroughsovy rané literární počiny pod názvem \"Word Virus\" (editory se stali Grauerholz a Silverberg). Vydání sbírky časopiseckých dílek z pozdního období pod titulem \"Evil River\" se neustále odkládá.\n\n\n"}
{"id": "21274", "url": "https://cs.wikipedia.org/wiki?curid=21274", "title": "Lokomotivní tendr", "text": "Lokomotivní tendr\n\nLokomotivní tendr je vůz speciální konstrukce sloužící k uskladnění zásob paliva (z pevných paliv zejména uhlí, ale i dřevo, rašelina, koks nebo antracit, z tekutých paliv zejména těžký a lehký topný olej a práškové uhlí) a vody pro parní lokomotivy. V případě, že zásobníky paliva a vody tvoří součást lokomotivy, se tato lokomotiva nazývá tendrovou. Tato terminologie se však v různých jazycích liší (nelze používat doslovné překlady). Například v angličtině znamená \"tender locomotive\" lokomotivu s tendrem. Tendrovou lokomotivu nazývají \"tank engine\".\n\nTendr se skládá ze dvou nebo tří hlavních částí:\n\nRámy a pojezd odpovídají velikosti tendru. Postupně byly tendry zvětšovány úměrně velikosti a výkonům lokomotiv a také vzdálenostem mezi místy s možností dozbrojení. Na drahách v českých zemích se užívaly 2-5nápravové tendry. Známé jsou i konstrukce jedno- nebo vícenápravových podpůrných tendrů (např. lokomotivy průmyslové drážky v Mladějově na Moravě nebo lokomotivy systému Engerth, mezi něž patří i lokomotiva Kladno). Extrémem jsou mnohanápravové tendry mohutných amerických lokomotiv. V některých případech byl tendr pro zvýšení tažné síly, zejména při rozjezdu, vybaven pomocným hnacím podvozkem - „boosterem“. Zvláštní kapitolu tvoří lokomotivy typu Garratt, kde kotel a budka spočívá na mostové konstrukci mezi dvěma tendry vybavenými hnacími pojezdy.\n\nZásobník paliva, neboli uhlák, je obvykle umístěn v horní části tendru a má dno, které se svažuje směrem ke kotli. Jde-li o pevné palivo, přisouvá se vlastní vahou směrem k topičovi. Velké tendry bývaly vybaveny mechanickými přihrnovadly, později se začaly používat automatické přikladače paliva, kterými byly vybavovány i starší stroje.\n\nVodojem má obvykle objem několikanásobně větší než uhlák. Spotřeba vody v parní lokomotivě je zhruba 7-8× větší než spotřeba uhlí. Předpokládalo se, že lokomotiva bude moci dobrat vodu na stanicích vybavených vodním jeřábem, proto měl obvykle vodojem jen 3-4× větší objem než uhlák. Vodojem byl umístěn pod uhlím ve zbylém objemu tendru.\n\nNa boku tendru byly dlouhé plnicí klapky, které umožnily velmi rychle plnit vodu z vodního jeřábu, přičemž stačilo lokomotivu zastavit s přesností na 1-2 metry.\n\nSpojení lokomotivy s tendrem obvykle tvořila spojovací tyč s oky na koncích. Teprve později se začalo používat spojení s předpětím - po stranách spojovací tyče přibyly na tendru dva nárazníčky, které se opíraly o desku na zadní části rámu lokomotivy. Toto spojení zvýšilo stabilitu chodu, takže bylo možné provozovat lokomotivu shodnou nebo téměř shodnou maximální rychlostí v obou směrech. K zajištění bezpečnosti posádky pro případ lomu spojovací tyče sloužily ještě nouzové spojovací tyče s oválnými oky.\n\nVzhledem k uvedeným omezením rychlosti a také s ohledem na výhled obsluhy při jízdě tendrem vpřed byly lokomotivy v koncových stanicích obvykle otáčeny na točnách nebo kolejových trianglech.\n\nKonstrukce tohoto tendru vychází z konstrukce kotlového vozu. Kotel je v horní části seříznutý. Výhodou tohoto tendru je obvykle lehčí konstrukce, shodné díly s vozy, nevýhodou je větší délka ve srovnání se stejně objemným tendrem klasické stavby.\n\nJe podobné konstrukce jako tendr vanový, vodojem má kruhový průřez (není seříznutý).\n\nÚsporná opatření na německých, rakouských, ale i amerických drahách vedla k nahrazení služebního vozu malou kabinkou pro vlakvedoucího v tendru.\n\nNěkteré společnosti provozující vlaky jedoucí bez zastávek na delší vzdálenosti používaly tendry s postranní uličkou, které umožňovaly vystřídání posádky za jízdy.\n\nV krajích, kde byl nedostatek vody, býval u lokomotiv použit tendr, který obsahoval zařízení, ve kterém použitá pára kondenzovala.\n\nŽelezniční správy ve Francii a Velké Británii ve snaze o maximální zkrácení jízdních dob používaly systém dobírání vody za jízdy. V kolejích byl žlab naplněný vodou. Z lokomotivy se spustila roura, která se ponořila pod vodní hladinu a nabírala vodu do tendru. Toto zařízení v činnosti je možné spatřit na začátku filmu Člověk bestie s Jeanem Gabinem.\n\nV některých případech se používají tendry u dieselových nebo turbínových lokomotiv pro zvětšení akčního rádia. Československá turbínová lokomotiva TL 659.0 používala klasický dvounápravový kotlový vůz. Parní lokomotivy někdy používají další tendr na vodu.\n\nPodobně jako u značení lokomotiv byl i u tendrů používaných v Československu používán systém inženýra Kryšpína. Číslo tendrové řady se skládalo ze tří velkých číslic, z nichž první udávala přibližný objem uhláku v metrech krychlových zmenšený o 3 a další dvě objem vodojemu. Čtvrtá číslice udávala případné rozlišení tendrové řady a další číslice pořadové číslo v řadě. Při objemu uhláku nad 12m³ byla první číslice 9.\n\nPříklad:\n\n"}
{"id": "21276", "url": "https://cs.wikipedia.org/wiki?curid=21276", "title": "Okres Příbram", "text": "Okres Příbram\n\nOkres Příbram se nachází v jihozápadní části Středočeského kraje. Sídlem jeho dřívějšího okresního úřadu bylo město Příbram, které je obcí s rozšířenou působností. Kromě jeho správního obvodu okres obsahuje ještě obvody obcí s rozšířenou působností Dobříš a Sedlčany. \n\nV rámci kraje je nejrozlehlejším okresem a třetím největším v rámci republiky. Počtem obyvatel mu v rámci kraje patří páté místo a hustota zalidnění je v rámci kraje třetí nejnižší.\n\nSousedí se středočeskými okresy Beroun, Benešov a Praha-západ, plzeňskými okresy Plzeň-jih a Rokycany a jihočeskými okresy Strakonice, Písek a Tábor.\n\nOkres vznikl při reformě veřejné správy k 1. červenci 1960. Od 1. července 1974 byly v souvislosti s rozšiřováním území hlavního města Prahy odtrženy obce Kytín, Zahořany, Buš a město Mníšek pod Brdy, které byly připojeny k okresu Praha-západ. Rozloha se snížila z původních 1 676 km² na 1 628 km². Tento stav přetrval až do 1. ledna 2007, kdy bylo v rámci sjednocování hranic okresů a obcí s rozšířenou působností připojeno město Sedlec-Prčice z okresu Benešov. Rozloha okresu se tak zvýšila na 1 692 km².\n\nOd 1. ledna 2003 se okres dělí na tři správní obvody obcí s rozšířenou působností (ORP) a pět správních obvodů obcí s pověřeným obecním úřadem (POÚ):\n\nK 1. lednu 2016 se rozloha okresu zmenšila na 1562,87 km²\nzánikem vojenského újezdu Brdy a převedením částí jeho území do okresů Beroun, Rokycany a Plzeň-jih. Bývalý vojenský újezd byl rozdělen na 27 katastrálních území, z nichž 11 zůstalo v okrese Příbram (a v nich 13 budov a 8 obyvatel):\n\nDo jiných okresů byly převedeny:\n\nOkres Beroun, Středočeský kraj (6 katastrálních území, 5 budov, 2 obyvatelé):\n\nOkres Rokycany, Plzeňský kraj (7 katastrálních území, 11 budov, 21 obyvatel):\n\nOkres Plzeň-jih, Plzeňský kraj (3 katastrální území, 0 budov, 0 obyvatel):\n\nPro okres je typická vysoká zalesněnost území a vysoká členitost povrchu. Jeho přirozenou hranici tvoří na severu pásmo Brd (resp. Hřebenů). V jižní části okresu se nachází Středočeská pahorkatina, do níž se hlubokými údolími zařezává řeka Vltava, která ho dělí na dvě nestejně velké části (na levém břehu přibližně 70 % rozlohy, na pravém 30 %). Nejvýše položený bod okresu je zároveň i nejvyšším bodem středních Čech – je jím vrchol Tok na území bývalého vojenského újezdu Brdy s nadmořskou výškou 865 m. Známý je také např. vrchol Třemšín (827 m). Nejníže položený bod okresu se nachází nedaleko soutoku říčky Křeničné s Vltavou u Čími – 271 m.\n\nK roku 2019 měl okres celkovou plochu 1 563 km², z toho 47,6 % tvořila zemědělská půda a 40,5 % lesy.\n\nNejvýznamnějším vodním tokem okresu je bezesporu řeka Vltava. Její tok prochází okresem v délce asi 50 km a skoro na celé délce je vzdut přehradami (Slapy, Kamýk a především Orlík – největší v republice). Při výstavbě těchto nádrží zaniklo v 50. a 60. letech několik obcí okresu (\"např. Těchnice, Zbenické Zlákovice nebo Živohošť\"). Energii vody zadržované těmito vodními díly využívají vodní elektrárny na přehradách Orlík (přehradní zeď s elektrárnou stojí v Solenicích) a Kamýk.\n\nVýznamnými přítoky Vltavy v oblasti jsou potok Mastník (\"pravý přítok, odvodňuje Sedlčansko\") a říčky Kocába (\"levý přítok, odvodňuje okolí Dobříše\") a Lomnice (\"levý přítok, odvodňuje okolí Březnice\").\n\nVýznamná je také říčka Litavka pramenící v Brdech, protékající částí Příbrami Březové Hory a Jincemi. V Berouně se vlévá zprava do Berounky.\n\nKromě přehrad se v okrese nachází také několik rybníků, z nichž největšími jsou Padrťské rybníky a rybník Musík u Sedlčan. Největší koncentrace rybníků je v okolí Březnice na jihu okresu.\n\nPříbramsko bylo v minulosti velmi bohaté na nerostné suroviny, zejména na rudy. Vždyť samotná Příbram, hlavně její část Březové Hory, bylo známé jako hornické město. Již od 13. století se tam těžilo stříbro, v řece Litavce se rýžovalo zlato. Od poloviny 20. století byla Příbram a její okolí spíše poněkud nechvalně proslulá těžbou uranu, při které bylo v 50. letech využíváno otrocké práce politických vězňů. V současnosti je těžba uranu již nadobro zastavena, ale zůstala po ní nemalá ekologická zátěž. V roce 1990 bylo v nitru Veselého kopce u Mokrska, obec Chotilsko, objeveno rozsáhlé ložisko zlata. Jeho těžba by však znamenala rozsáhlou devastaci krásné krajiny, neboť by zřejmě bylo třeba kopec kompletně vytěžit a použít kyanidový způsob těžby. V současné době se na okrese těží zejména kámen, v menší míře také písky.\n\nPo roce 1989 došlo na Příbramsku ke značnému útlumu těžebního průmyslu, čímž došlo i k prudkému zvýšení nezaměstnanosti na okrese. Jako reakce na snížení počtu pracovních míst se zvýšila dojížďka obyvatel za prací do Prahy. Některé průmyslové závody se ale zachovaly, jiné i vznikly po roce 1990. V současné době se některá města Příbramska snaží nalákat zahraniční investory do nových průmyslových zón. Nejvýznamnějšími průmyslovými obory okresu je strojírenství, potravinářství a metalurgie neželezných kovů (Anbremetall a.s. v Rybníkách u Dobříše). Mezi nejznámější podniky patří např. RAVAK a.s. Příbram, Bobcat Dobříš, Kovohutě Příbram nebo Povltavské mlékárny Sedlčany. V minulosti pak Rukavičkářské závody Dobříš.\n\nVzhledem ke členitosti a zalesněnosti území okresu, nepatří Příbramsko mezi obzvlášť zemědělské okresy. Orná půda zabírá 30,95 % plochy okresu, k pěstování obilnin se využívají zejména méně členité plochy v okolí Sedlčan, Březnice nebo mezi Dobříší a Příbramí. Rostlinná i živočišná výroba jsou často soustředěny do velkokapacitních zemědělských družstev a kombinátů, které často nejsou právě ozdobami jinak malebných obcí (Krásná Hora nad Vltavou, Nalžovice, Zalužany, Dobříš, Klučenice, Starosedlský Hrádek, aj.)\n\nData k 30. červnu 2005:\n\n\nNapojení na Prahu zajišťuje dálnice D4, kromě ní okresem prochází čtyři silnice I. třídy. Nejvýznamnější z nich je silnice I/4 Praha – Strakonice – hraniční přechod Strážný. Okres protíná přibližně ve směru severovýchod-jihozápad. Z Prahy přes Dobříš do Dubence je silnice vedena čtyřproudově jako rychlostnice, prodloužení této kategorie až do Písku je v plánu, ale zatím se nestaví. Na území okresu silnice vstupuje u Kytína a opouští ho u obce Zalužany. Na této komunikaci je velmi hustý provoz, kterým trpí zejména obyvatelé obcí, které dosud nemají vybudovaný obchvat (např. Dubenec).\n\nSilnice I/18 začíná ve městě Rožmitál pod Třemšínem na křižovatce s I/19. Pokračuje severovýchodně a prochází Příbramí. Po průjezdu městem se stáčí na východ a u Vestce překračuje Vltavu. Území okresu opouští u obce Kosova Hora, a pokračuje do Votic, kde končí na křižovatce se silnicí I/3. Tato komunikace představuje hlavní silniční spojení mezi Příbramí a Sedlčany.\n\nSilnice I/19 s trasou Plzeň – Milevsko – Pelhřimov má pro okres význam zejména ve spojení s Plzní. Prochází jeho jihozápadní částí mezi Rožmitálem pod Třemšínem a Březnicí.\n\nPoslední komunikace I. třídy je silnice I/66, která představuje pouze krátkou spojku mezi silnicemi I/4 a I/18. Vede z Příbrami do Milína.\n\nZe silnic II. třídy stojí za zmínku silnice II/102 z Prahy do Milevska. Tato komunikace je velmi vytížená zejména v turistické sezoně a o víkendech, neboť vede podél Slapské a Orlické přehrady. Dalšími silnicemi II. třídy jsou II/102, II/105, II/114, II/115, II/116, II/118, II/119, II/120, II/121, II/174, II/176 a II/191.\n\nÚzemím okresu prochází pět železničních tratí. Žádná z nich není elektrifikovaná ani dvoukolejná. Pouze jedna z nich \"(trať 200)\" je rychlíková. Síť železničních tratí nesjednocuje území okresu. Lokálky do Dobříše a do Sedlčan totiž vedou z opačné strany, než je Příbram a v uvedených městech končí. Proto je železniční vzdálenost z Příbrami do Sedlčan 6× a do Dobříše 7× delší, než vzdálenost po silnici.\n\nTrať 200 spojuje Zdice s Protivínem a prochází okresním městem Příbram. Pro obsluhu Příbramska má značný význam, protože má stanice také ve velkých sídlech okresu jako Jince, Milín nebo Březnice. Tam se na ni také napojují lokálky 204 (do Rožmitálu pod Třemšínem) a 203 (do Strakonic).\n\nTrať 210 vede z Prahy do Vraného nad Vltavou, kde se větví na trasu do Čerčan (\"tzv. Posázavský pacifik\") a do Dobříše. Jízdní doba vlaku v úseku Praha - Dobříš nemůže ani náhodou konkurovat době jízdy autobusu. V nedávné době hrozio úplné zastavení provozu na trati, které se ale zatím podařilo oddálit. Trať má totiž význam v lokální obsluze obcí (Nová Ves pod Pleší, Malá Hraštice, Mokrovraty) a v přepravě turistů.\n\nTrať 223 začíná v Sedlčanech a vede východním směrem do stanice Olbramovice na Benešovsku, kde navazuje na trať 220 Praha – Benešov – Tábor – České Budějovice. Pro obsluhu Příbramska nemá celkově význam, protože má zastávky pouze ve třech obcích okresu (v Sedlčanech, Kosově Hoře a Štětkovicích).\n\nPříbramsko patří mezi nejatraktivnější oblasti Středočeského kraje, která láká turisty mnoha přírodními i historickými zajímavostmi. Neporušená příroda chráněné krajinné oblati Brdy je již skoro 100 let cílem cest výletníků zejména z Prahy. Hlavním východiskem do této oblasti je zřejmě město Dobříš se zámkem. Chráněna je i národní přírodní rezervace Drbákov – Albertovy skály. Příbramsko bylo inspirací pro tvorbu spisovatele Jana Drdy. Nedaleko, na zámečku Strž u Staré Huti pobýval rád Karel Čapek. Nachází se zde také jeho muzeum. Trochu zapomenutá krajina je také v okolí města Rožmitál pod Třemšínem v jižní části brdského pohoří.\n\nSoustava přehrad na Vltavě nabízí také velké možnosti rekreace. Po jejich dostavbě vyrostly v oblasti také rekreační zařízení, kempy a hotely. Mezi nejvýznamnější střediska se řadí Živohošť, Cholín a Županovice na Slapech a Trhovky a Vystrkov na Orlíku. Členitá krajina středního Povltaví je též velmi vhodná pro turistické a cykloturistické výlety.\n\nVelký půvab má také Sedlčansko na hranici středních a jižních Čech. Zvlněná, typicky česká krajina posetá udržovanými vesničkami doslova vybízí k návštěvě. Od roku 2007 patří k Příbramsku také cíl známého pochodu z Prahy – město Sedlec-Prčice.\n\nZe stavebních památek lze jmenovat zejména barokní komplex poutního místa a národní kulturní památky Svatá Hora v Příbrami, zámky v Březnici, Dobříši, Rožmitále a ve Vysokém Chlumci nebo zachovalé historické centrum malebného městečka Nový Knín. Poutním místem je také barokní kostel na Makové hoře nad obcí Smolotely, který je díky svému umístění dominantou oblasti. Z hlediska vesnické lidové architektury jsou nejcennější vesnice Drahenice, Kojetín, Porešín a Obděnice.\n\nZa návštěvu rozhodně stojí expozice Hornického muzea Příbram, které má pobočky rozesety po celém okrese. Expozice hornictví a získávání zlata a stříbra, které zde má značnou tradici, se nachází v Příbrami a Novém Kníně. Muzeum se ale nevěnuje pouze hornictví, jak by z jeho názvu vyplývalo. Patří pod něj také nové národopisné expozice ve Vysokém Chlumci a Prostřední Lhotě; a v neposlední řadě Památník Vojna u obce Lešetice, který je cenným svědectvím o zločinech komunismu. Vznikl totiž rekonstrukcí komunistického pracovního tábora, kde byli vězněni političtí vězni a zneužíváni k těžbe uranu.\n\nMěsta jsou uvedena tučně, městyse \"kurzívou\", části obcí .\n\nBezděkov pod Třemšínem •\nBohostice  •\nBohutín  •\nBorotice  •\nBratkovice  •\nBřeznice  •\nBuková u Příbramě •\nBukovany  •\nCetyně •\nČenkov •\nČím •\nDaleké Dušníky  •\nDlouhá Lhota •\nDobříš  •\nDolní Hbity  •\nDrahenice •\nDrahlín •\nDrásov  •\nDrevníky  •\nDrhovy  •\nDubenec •\nDublovice  •\nDubno •\nHáje •\nHluboš  •\nHlubyně •\nHorčápsko  •\nHřiměždice  •\nHudčice  •\nHvožďany  •\nChotilsko  •\nChrást  •\nChraštice  •\nJablonná  •\nJesenice  •\n\"Jince \" •\nKamýk nad Vltavou  •\nKlučenice  •\nKňovice  •\nKorkyně  •\nKosova Hora  •\nKotenčice •\nKoupě •\nKozárovice  •\nKrásná Hora nad Vltavou  •\nKřepenice •\nKřešín •\nLáz •\nLazsko •\nLešetice •\nLhota u Příbramě •\nMalá Hraštice  •\nMilešov  •\nMilín  •\nModřovice •\nMokrovraty  •\nNalžovice  •\nNarysov •\nNečín  •\nNedrahovice  •\nNechvalice  •\nNepomuk •\nNestrašovice •\nNová Ves pod Pleší •\nNové Dvory  •\nNový Knín  •\nObčov •\nObecnice  •\nObory  •\nObořiště  •\nOhrazenice •\nOsečany  •\nOstrov •\nOuběnice  •\nPečice  •\nPetrovice  •\nPičín •\nPočaply  •\nPočepice  •\nPodlesí •\nProsenická Lhota  •\nPříbram  •\nPříčovy •\nRadětice  •\nRadíč  •\nRosovice  •\nRožmitál pod Třemšínem  •\nRybníky  •\nSádek •\nSedlčany  •\nSedlec-Prčice  •\nSedlice  •\nSmolotely •\nSolenice  •\nStará Huť •\nStarosedlský Hrádek •\nSuchodol  •\nSvaté Pole  •\nSvatý Jan  •\nSvojšice  •\nŠtětkovice  •\nTěchařovice •\nTochovice  •\nTrhové Dušníky •\nTřebsko •\nTušovice •\nVelká Lečice •\nVěšín  •\nVišňová •\nVolenice  •\nVoznice  •\nVrančice  •\nVranovice •\nVševily •\nVysoká u Příbramě •\n\"Vysoký Chlumec \" •\nZalužany •\nZbenice •\nZduchovice  •\nŽupanovice\n\n"}
{"id": "21278", "url": "https://cs.wikipedia.org/wiki?curid=21278", "title": "Sedliště", "text": "Sedliště\n\nSedliště je obecně označení malého sídelního útvaru, často ve stísněných poměrech, původně seskupení dvou až tří usedlostí. \n\nNázev Sedliště má více sídelních útvarů:\n\n"}
{"id": "21279", "url": "https://cs.wikipedia.org/wiki?curid=21279", "title": "Srby", "text": "Srby\n\nNázev Srby má více obcí:\n\n\nnebo částí obcí:\n\n\npodobné odkazy:\n\n"}
{"id": "21280", "url": "https://cs.wikipedia.org/wiki?curid=21280", "title": "Střelice", "text": "Střelice\n\nNázev Střelice má více obcí:\n\n\n… nebo částí obcí:\n\n"}
{"id": "21281", "url": "https://cs.wikipedia.org/wiki?curid=21281", "title": "Střížovice", "text": "Střížovice\n\nNázev Střížovice má více obcí:\n\n\na také několik vesnic:\n\n"}
{"id": "21282", "url": "https://cs.wikipedia.org/wiki?curid=21282", "title": "Únětice", "text": "Únětice\n\nNázev Únětice má více sídel:\n\n"}
{"id": "21283", "url": "https://cs.wikipedia.org/wiki?curid=21283", "title": "Ždírec", "text": "Ždírec\n\nNázev Ždírec má více obcí:\n\nSlovo Ždírec se také objevuje v názvech obcí:\n"}
{"id": "21284", "url": "https://cs.wikipedia.org/wiki?curid=21284", "title": "Vakuola", "text": "Vakuola\n\nVakuola je jednoduchou membránou ohraničený prostor v buňkách rostlin, protist, kvasinek a některých živočichů. Membrána vakuoly se nazývá tonoplast.\n\nVakuola má více funkcí, některé jen u určitých druhů vakuoly. Mezi hlavní funkce patří:\n\nV nezralých nebo mladých rostlinný buňkách a buňkách pracujících dělivých pletiv se vyskytuje větší množství malých vakuol. Ty mohou během dospívání a specializace diferenciace nebo své funkční aktivity růst a splývat. Ve zralých nebo velmi aktivních buňkách pak nalezneme zpravidla jen jedinou obří vakuolu, která může zaplnit více než 90 % jejich buněčného objemu. Rostlinná vakuola představuje zásobárnu vody a různých dalších organických i anorganických látek (cukry, bílkoviny, aminokyseliny, organické kyseliny, alkaloidy, třísloviny, barviva). Je také místem, kde dochází k buněčnému trávení (nahrazuje nepřítomné lyzozomy). Tekutý obsah vakuoly se nazývá buněčná šťáva. V některých případech mohou nashromážděné látky ve vakuolách vykrystalizovat (tzv. inkluze), např. šťavelan vápenatý.\n\nSoubor všech vakuol v jedné buňce se někdy nazývá \"vakuom\".\n\nVakuoly lze nalézt rovněž v živočišných buňkách – např. tukové buňky mají téměř celý obsah vyplněný tukovou vakuolou, která je často tak velká, že stlačí ostatní organely k cytoplasmatické membráně. Jiné živočišné buňky mají drobné vakuoly naplněné trávicími šťávami (enzymy), které jsou v době potřeby (trávení) uvolňovány do okolního prostředí (lumen střev). Důležitou roli hrají vakuoly v buňkách mléčné žlázy nebo pigmentových buňkách kůže, neboť v sobě střádají mléčné kapky nebo ochranný pigment melanin, který zabraňuje poškození tkáně ultrafialovým světlem vysílaným sluncem. Za specializované vakuoly lze považovat i synaptické váčky nervových buněk, které obsahují zvláštní látky – mediátory – s jejichž pomocí se buňky dorozumívají a aktivují nebo tlumí nervový impuls.\n\nU protist se taktéž vyskytují vakuoly, zpravidla jsou však velmi modifikované. Nejznámějšími modifikacemi jsou pulsující vakuoly a potravní vakuoly.\n\nPulsující vakuoly jsou přítomny u sladkovodních protist a jejich úkolem je shromažďovat a vypuzovat vodu zpět do hypotonického prostředí, což zabraňuje ředění buňky a snižuje osmotický tlak.\n\nSlouží k trávení potravy. Na rozdíl od vakuol rostlin vznikají a zanikají.\n"}
{"id": "21286", "url": "https://cs.wikipedia.org/wiki?curid=21286", "title": "Okres Strakonice", "text": "Okres Strakonice\n\nOkres Strakonice je okres v Jihočeském kraji. Jeho dřívějším sídlem bylo město Strakonice.\nSousedí s jihočeskými okresy Prachatice, Písek a České Budějovice, plzeňskými okresy Plzeň-jih a Klatovy a středočeským okresem Příbram.\n\nK 31. prosinci 2003 měl okres celkovou plochu 1 032,08 km², z toho:\n\nNejvětších nadmořských výšek dosahuje terén v Šumavském podhůří (přesněji jeho podcelku Vimperská vrchovina, okrsku Mladotická vrchovina) v jihozápadním cípu okresu. Nejvyšším bodem okresu Strakonice je tak vrchol kopce Zahájený (846, resp. 845,6 m), ležící v katastrálním území Zálesí u Drážova. Druhý nejvyšší vrchol představuje Altán (845, resp. 844,9 m), třetím vrcholem v pořadí je Kůstrý (837, resp. 836,8 m), oba posledně jmenované v k. ú. Víska u Strakonic.\n\n\nData k 1.1.2019 :\n\nMěsta jsou uvedena tučně, městyse \"kurzívou\", části obcí .\n\nBavorov  •\nBělčice  •\nBezdědovice  •\nBílsko  •\nBlatná  •\nBratronice  •\nBřezí •\nBudyně •\nBuzice  • Cehnice  •\nČečelovice •\nČejetice  •\nČepřovice  •\n\"Čestice \" •\nČíčenice  •\nDoubravice  •\nDrahonice  •\nDrachkov •\nDrážov  •\nDroužetice  •\nDřešín  •\nHajany •\nHájek •\nHlupín •\nHorní Poříčí  •\nHornosín •\nHoslovice  •\nHoštice •\nChelčice •\nChlum •\nChobot  •\nChrášťovice  •\nJinín •\nKadov  •\nKalenice •\n\"Katovice\" •\nKladruby •\nKocelovice •\nKrajníčko •\nKraselov  •\nKrašlovice  •\nKrejnice •\nKrty-Hradec •\nKuřimany •\nKváskovice •\nLažánky •\nLažany •\nLibějovice  •\nLibětice •\nLitochovice  •\nLnáře  •\nLom  •\nMačkov •\nMalenice  •\nMečichov •\nMěkynec •\nMilejovice •\nMiloňovice  •\nMnichov •\nMutěnice •\nMyštice  •\nNebřehovice  •\nNěmčice •\nNěmětice •\nNihošovice  •\nNišovice •\nNová Ves  •\nNovosedly •\nOsek  •\nParačov •\nPivkovice  •\nPohorovice  •\nPracejovice  •\nPředmíř  •\nPřední Zborovice •\nPředslavice  •\nPřechovice •\nPřešťovice  •\nRadějovice •\n\"Radomyšl \" •\nRadošovice  •\nRovná •\nŘepice •\nSedlice  •\nSkály •\nSkočice  •\nSlaník •\nSousedovice  •\nStožice  •\nStrakonice  •\nStrašice  •\nStrunkovice nad Volyňkou •\nStřelské Hoštice  •\nŠkvořetice  •\nŠtěchovice •\n\"Štěkeň \" •\nTchořovice •\nTruskovice  •\nTřebohostice  •\nTřešovice •\nÚlehle  •\nÚnice  •\nUzenice •\nUzeničky  •\nVacovice •\nVelká Turná •\nVodňany  •\nVolenice  •\nVolyně  •\nZáboří •\nZahorčice •\nZvotoky\n\nOkresem prochází silnice I. třídy I/4, I/20 a I/22. Silnice II. třídy jsou II/121, II/139, II/140, II/141, II/142, II/144, II/170, II/171, II/172, II/173, II/174, II/175 a II/177.\n\n"}
{"id": "21288", "url": "https://cs.wikipedia.org/wiki?curid=21288", "title": "Novozámecký rybník (národní přírodní rezervace)", "text": "Novozámecký rybník (národní přírodní rezervace)\n\nNárodní přírodní rezervace Novozámecký rybník (německy: \"Hirnsener Großteich\") byla vyhlášena v roce 1933 na rozloze 357 ha k ochraně význačných mokřadních společenstev a význačného stanoviště pro zhruba 220 druhů ptáků. Rezervace ležící jižně od České Lípy je zařazena do sítě mezinárodních ornitologických lokalit Natura 2000. Rybník byl založen v době Karla IV. a v současné je z větší části zarostlý rákosinami. Volná vodní plocha Novozámeckého rybníka tvoří necelých 55,115 ha.\n\nCelý areál Novozámeckého rybníka měl kdysi plochu 368,46 ha. Dnes je plocha rezervace 270,68 ha a ochranné pásmo 123,1 ha. Leží jižně 7 km od okresního města Česká Lípa a přímo navazuje na obec Zahrádky, v nadmořské výšce vč. pobřeží 252 - 255 m n. m., zemní hráz je ve výši 253 m n. m., její délka v koruně je 110 m. Délka vzdutí je zhruba 2,1 km. Ze tří stran rybníka vedou silnice, nejbližší vlaková zastávka je v obci Zahrádky (Trať 087 z České Lípy). Po silnici podél rybníka od Zahrádek do Srní vede cyklotrasa 3053 a žlutě značená trasa pro pěší turisty. Na rybník navazují z jihovýchodní strany rozsáhlé, rákosím zarostlé mokřady, jejichž plocha zaujímá asi 200 ha. Menší část břehů je porostlá olšinami, vrbami, borovicemi a řadou druhů listnatých stromů. Geograficky patří rybník do Ralské pahorkatiny. Celá lokalita náleží do katastru obce Jestřebí.\n\nNovozámecký rybník patří k nejstarším rezervacím v České republice. Ochrana tohoto území byla vyhlášena výnosem Ministerstva školství a národní osvěty - MŠANO č.143.547/33 z 31. prosince 1933 v rozsahu 348 ha. Rezervace zahrnovala zarůstající rybník s rákosinami, mokřadní louky s keři, vzácná avifauna, technická památku - odtokový kanál ze 16. století. V roce 1990 byla zapsána jako Státní přírodní rezervace č. 279 na katastrálním území obcí Jestřebí a Karasy.\n\nV roce 1991 byl Novozámecký rybník zapsán do Ramsarské úmluvy, tj. do seznamu významných mokřadů. V roce 1992 byla rezervace překategorizována jako národní přírodní rezervace. Rezervace, její kanál s výpustí byla zapsána i do soupisu kulturních památek ČR.. V roce 2004 byla pro toto území a Máchovo jezero vzdálené 20 km vyhlášena Ptačí oblast Českolipsko - Dokeské pískovce a mokřady. Od roku 2014 je Novozámecký rybník součástí Chráněné krajinné oblasti Kokořínsko - Máchův kraj a je v péči správy této CHKO jako regionálního pracoviště Agentury ochrany přírody a krajiny ČR.\n\nKvůli nutné opravě hráze byl v letech 2011 – 2012 rybník vypuštěn. Oprava byla doprovázena stavbou dvou ornitologických pozorovacích věží a také ztrátou tisícovek škeblí na vyschlém dně. Na konci roku 2012 byl rybník napuštěn.\n\nZajímavým způsobem je řešeno napájení rybníka vodou a její odtok. Napájení je umožněno ve skále vytesaným kanálem – tzv. Mnichovskou průrvou, vodou z Bobřího a Mlýnského potoka, výtokem je Novozámecká průrva – ve skále vytesaný kanál (dnes zapsána jako technická památka rybničního stavitelství) 175 m dlouhý, 7 m široký a 14 m hluboký. Voda odtéká do Robečského potoka a po průchodu údolím Peklo za Českou Lípou ústí do Ploučnice. V roce 1997 byla ze státních prostředků i fondu Ramsarské úmluvy obnovena historicky cenná dřevěná výpusť.\n\nZ rostlinstva jsou zde ve větší míře bažinaté olšiny, křovité vrby a mokřadní louky. V ochranném pásmu na vyvýšených místech rostou kulturní bory, duboborové lesíky a jsou zde pole.\n\nDůvodem pro vyhlášení ptačí oblasti v soustavě evropsky chráněných území Natura 2000 byla ochrana pěti ohrožených druhů, kteří se zde vyskytují: jeřáb popelavý, moták pochop, lelek lesní, slavík modráček a skřivan lesní. Mimo nich se zde vyskytují chránění obojživelníci, jako je ropucha krátkonohá či blatnice skvrnitá. Žije zde vydra říční a na březích veverka obecná. Prováděný průzkum prokázal výskyt 800 druhů brouků. Speciální průzkum v letech 1997 - 2001 prokázal 170 druhů střevlíkovitých brouků a potvrdil výjimečnost a zachovalost chráněné oblasti.\n\nV rezervaci se vyskytuje na 220 druhů ptáků, z nichž stovka zde hnízdí a mnohé patří mezi ohrožené druhy.\n\n"}
{"id": "21289", "url": "https://cs.wikipedia.org/wiki?curid=21289", "title": "Kadovská skála", "text": "Kadovská skála\n\nKadovská skála je skála a přírodní lokalita, která se nachází asi 6 km jižně od Moravského Krumlova nedaleko obce Kadov. Je navržena jako chráněné území, předmětem ochrany má být skalní výchoz prvohorních slepenců miroslavské hrástě s porosty teplomilné květeny a květnaté doubravy.\n\n"}
{"id": "21290", "url": "https://cs.wikipedia.org/wiki?curid=21290", "title": "František Daniel Merth", "text": "František Daniel Merth\n\nFrantišek Daniel Merth (18. října 1915, Jindřichův Hradec – 11. dubna 1995, Strašín) byl český básník a katolický kněz.\n\nFrantišek Daniel Merth se narodil 18. 10. 1915 v Jindřichově Hradci, v domku na břehu řeky Nežárky (IV–114). Jeho otec Josef Merth pracoval jako klempíř, matka Marie Merthová byla zaměstnána jako dělnice v Singerově továrně na výrobu pleteného zboží.  Na počátku 30. let oba svého původního zaměstnání zanechali a zařídili si v Jindřichově Hradci malý obchod s ovocem, zeleninou a drobným zbožím. Merthovi rodiče byli hluboce věřící katolíci, nebylo proto překvapením, když jeho starší bratr Karel (1912 – 1984) po maturitě v roce 1932 nastoupil ke studiu bohosloví do Arcibiskupského semináře v Praze. Vztah Františka Mertha k náboženské víře byl značně rezervovanější a dlouho nejspíš jen formální. Teprve když po absolvování gymnázia v roce 1934 odešel studovat češtinu a francouzštinu na Filozofickou fakultu Masarykovy univerzity v Brně, prožil uprostřed hluboké osobní krize, která ho zde zastihla, vnitřní náboženskou konverzi. Celoživotní oporou se mu v té době stal Zdeněk Kalista, docent historie na pražské filozofické fakultě, s nímž se seznámil prostřednictvím své vášně pro psaní poezie. Dramatické osobní události nakonec Mertha na podzim 1937 přivedly až k přestupu do kněžského semináře v Českých Budějovicích.\n\nUž během teologického studia kolem sebe charizmatický Merth vytvářel duchovní kroužky a skupiny, v nichž vystupoval jako přirozený rádce a pomocník. Hned od svého vysvěcení v roce 1942 se pak stal respektovaným knězem českobudějovické diecéze, který mezi ostatními vynikal jako zpovědník a exercitátor, ale též i jako homiletik (po válce byl členem redakční rady homiletického časopisu Logos). Své kněžské působení započal v Pelhřimově, kam vprostřed válečných let nastoupil za děkana Františka Bernarda Vaňka, zatčeného gestapem a deportovaného do koncentračního tábora Dachau. V roce 1944  byl ale převeden do Českých Budějovic, aby zde sloužil v kostele sv. Jana Křtitele a sv. Prokopa na Starém Městě. Jeho melancholická, uzavřená a samotářská povaha jej sice nepředurčovala pro výkon administrativně-správních a organizačních funkcí, přesto se v nelehkém období roku 1948 stal administrátorem českobudějovického děkanského úřadu. Krátce předtím biskup Josef Hlouch suspendoval kněze Josefa Plojhara kvůli jeho politické kolaboraci s poúnorovým komunistickým režimem, čímž došlo k definitivní roztržce mezi státní mocí a českou katolickou církví. Merthovo zatčení 30. 9. 1948 však s jeho církevní příslušností prakticky nesouviselo. Bylo důsledkem neopatrného kontaktu se dvěma mladíky, kteří se velmi naivním způsobem pokoušeli zapojit do odboje a od Mertha si z děkanství zapůjčili rozmnožovací stroj na výrobu protirežimních letáků. Kauza patřila mezi desítky podobných, k nimž došlo ještě před systematickou likvidací církve, již nyní se jimi ale na ni vytvářel politický tlak, neboť před veřejnosti byly umně využívány k její diskreditaci. Jen málokterý z těchto případů přesahoval svým významem hranice daného regionu, ale u Mertha – s ohledem na kolaborantskou postavu Plojharovu – získala celá záležitost rozměr, který si alespoň regionální komunistická propaganda nemohla nechat ujít: \"A kaplan Merth? Je žhavou připomínkou, abychom bedlivě sledovali všechny kolem sebe. Zatímco ministr P. Plojhar obětavě pracuje pro lidovou demokracii, zatímco desítky a stovky kněží našly svůj nejkladnější poměr k republice a jejímu zřízení, vyřazují se někteří z národa. Merth je jedním z nich.\" \"A zatímco katolická církev útočí proti Plojharovi za to, že přijal ministerský úřad, zatímco se jej zříká, neslyšeli jsme ještě ani jednou o tom, že by se zřekla těch, kdož zradili národ a jeho pracující lid\".\n\nHlavní přelíčení proběhlo 19. 11. 1948 u krajského soudu v Českých Budějovicích. Merth byl odsouzen k pětiletému trestu odnětí svobody, přičemž až do dubna 1949 zůstal v českobudějovické vazební věznici. Na tu po celý život vzpomínal jako na vůbec nejhorší etapu svého martyria: \"No nikdy nezapomenu na první měsíce samotky ve vězení od 30. 9. 1948, daleko daleko těžší, než celý pobyt potom v pracovních táborech jáchymovských: stále nemohu pochopit tu neurvalou zlobu vytáhnout kněze ze zpovědnice, přeházet mu byt a vsadit do chloru samotky věznice. Dobu stálého růžence a stálého pláče až do 11. února 1949, kdy oknem jsem slyšel lurdskou píseň, kterou zpívali (ven jsem neviděl) lidé u kamenné sochy Panny Marie před budovou soudu. Byla to pro mne odpověď a také konec pláče.\" (Motiv chloru  prochází Merthovou poezií jako jeden ze symbolů destruktivity věznění.)\n\nV dubnu 1949 byl Merth z krajské vazební věznice odeslán do věznice na Borech, odkud byl po několika dnech dále předán k útvaru borské věznice u Dolního Jiřetína, aby tu pracoval jako horník mosteckých uhelných dolů. Zdejší podmínky poskytovaly vězňům poměrně volný režim a i Merthovy vzpomínky na tuto část trestu byly vždy značně smířlivé.  Na konci ledna roku 1950 byl převeden z Borů do věznice v Litoměřicích a zde zařazen k pracovnímu útvaru litoměřické věznice, který se nacházel v Libkovicích. Panoval tu již podstatně přísnější pořádek, ale stále ještě nijak zvlášť drastický. Pracovně se přesunutím k libkovickému útvaru pro Mertha vlastně nic nezměnilo, neboť nadále fáral na stejných dolech (zcela jistě důl Pluto, kromě toho snad ještě Centrum a Kohinoor II).\n\nKonec snesitelného období výkonu trestu se přiblížil v srpnu 1951, kdy se Merthovo jméno spolu s dalšími tisíci jinými objevilo na seznamu vězňů určených pro tzv. akci „Ostrov“. Na jeho základě byl Merth 27. listopadu 1951 převezen z Borů nejprve do věznice v Ostrově u Karlových Varů a následně umístěn do „uranového“ pracovního tábora XII u Horního Slavkova. Ocitl se zde ve chvíli, kdy začínala vůbec nejkrutější etapa z celého období existence komunistických pracovně-nápravných táborů v Československu. Navíc právě v táboře XII došlo jen několik málo týdnů před Merthovým příjezdem, přesněji 15. října 1951, k nezdařenému hromadnému útěku a následky dolehly tvrdě i na ostatní vězně, kteří museli čelit zuřivému vzteku dozorců. Z dostupných materiálů se zdá být pravděpodobné, že Merth během svého pobytu v táboře XII nepracoval přímo na těžbě uranu (nebo pouze krátce), ale že byl přidělen ke stavební četě.\n\nV pracovních táborech se kolem Mertha – podobně jako tomu bylo už na svobodě – vždy přirozeně utvářela skupina spoluvězňů, kterým sloužil jako kněz a duchovní rádce. Jedním z nich byl Josef Jelínek, mladý skaut, který s ním pak shodou okolností procházel celou cestou po dalších vězeňských útvarech a který později o Merthovi v pracovních táborech vydal cenné písemné svědectví. Z hornoslavkovského tábora XII je potom zaznamenán Merthův úzký vztah ke skautské družině Teplička: \"Naše družina nebyla nijak uzavřenou společností. Vyhledávali jsme dobré a zajímavé lidi, zvali je mezi nás, někteří přišli sami. Lálík nás seznámil s Paterem Merthem, který se stal duchovním rádcem družiny a opravdovým bratrem každého z nás. Jistě nikdo z nás nezapomene na rozmluvy s ním, kdy nám přibližoval Boha, ale ani na ty, ve kterých velice moudře mluvil o nejrůznějších otázkách světského života. Děkuji Ti, Pater, za všechny ty chvíle, které jsme s Tebou prožili, za to všechno, co jsi nám dal. Promiň prosím, že nenalézám dost vhodná slova, kterými bych vyjádřil, čím jsi nám byl, co všechno jsi nám poskytoval a jak jsme Ti za to vděčni.\"\n\nNa svobodu byl Merth propuštěn 30. 9. 1953. Po měsíci stráveném v rodném Jindřichově Hradci odešel nejprve na brigádu do rudných dolů v příbramských Březových Horách. Kvůli nutnosti péče o stárnoucí matku (otec zemřel během Merthova pobytu ve vězení v říjnu 1950, matka v únoru 1963) se po roce vrátil zpět do Jindřichova Hradce a zde pak dlouhé roky pracoval jako dělník v továrně na výrobu leteckých brýlí. Svému duchovenskému povolání se mohl věnovat pouze ilegálně, s drobnou výjimkou v Příbrami, kde mu bylo alespoň dovoleno sloužit u vedlejšího oltáře na Svaté Hoře osobní mše. Ačkoli jeho vlastní životní situace nebyla po propuštění nijak záviděníhodná, šířil mezi lidmi sobě blízkými útěchu a povzbuzení. Pokud to nebylo možné v přímém osobním styku, činil tak alespoň prostřednictvím písemné korespondence. V nejstarším dochovaném dopise z období po propuštění z vězení (22. 10. 1953) píše jedné ze svých známých: \"Já bych Tě chtěl jen poprosit, protože ještě není konec, abys vytrvala, naopak ani jednu hodnotu duchovní neodbyla. Jedná se o smír a nikdo nemůže ještě odpočívat. Abychom se naučili chápati víru jako výčitku, která zraňuje náš každý den, každý čin (pak nebudeme mechaničtí), jako průvodkyni odkrývající naší bídy (pak nebudeme bez touhy po Bohu), jako průvodkyni tlaku mít rád někoho, kdo vypadá dle její nauky (pak nebudeme bez Krista!). Budu nyní v Příbrami jako horník, budeš-li něco potřebovat, jen beze všeho napiš. Chtěl jsem Ti těmito několika řádky jen říci, že o Tobě vím, modlím se, jako jsem se vždy modlil za Tebe, zůstávám Ti tak blízký jako před 5 lety\".\n\nSnad ještě více než Merthova vlastní slova ilustrují účinek jeho působení vděčná vyjádření těch, k nimž bylo směřováno. Několik takových vzkazů Merthovi se dochovalo ve vězeňské korespondenci Vojtěchy Hasmandové, později generální představené řádu boromejek. Ta v dopise ze 7. 7. 1954 píše z pardubické věznice: \"Danieli drahý, tolikrát jsem četla Tvé řádky a žiji z nich. Vím, kolik znamenají, když při své těžké a nebezpečné práci hornické ještě máš čas pro mne, abys potěšil, posílil. Jsem Ti vděčna, že zalíváš tam, kde nepršívá. Chtěla bych, aby Ti má modlitba byla kahanem při práci v hlubinách.\" (Symbol kahanu právě ve smyslu tohoto vzkazu se Merthovi stane nosným při pozdější reflexi vlastní poezie z tohoto období; viz názvy souborů Kahan z Gabbathy či Kahany.)\n\nMerth vždy vystupoval jako věrný kněz internovaného biskupa Josefa Hloucha. S velkou odhodlaností například šířil Hlouchovo přání, aby se uchazeči o kněžství vyhýbali studiu v litoměřickém semináři. V roce 1958 se ovšem jeho postavení značně zkomplikovalo, když státní bezpečnost po letech sledování zakročila proti ilegální činnosti laického řeholního řádu urbanek, s nimiž byl v aktivním kontaktu a které byly i jeho důležitou komunikační spojnicí s internovaným Hlouchem. Do jiných potíží se téhož roku dostal i kvůli prozrazení, že tajně dojíždí sloužit mše do Deštné u Jindřichova Hradce. Izolace, v níž se náhle ocitl, byla o to větší, že v nemilost upadl i u jindřichohradeckých duchovních správců, probošta Františka Friedla a kaplana Františka Kašíka. Ti mu, do jisté míry oprávněně, vyčítali neopatrnost, kterou nebyl u výslechů schopen ustát, a která proto značně ohrožovala jeho okolí. Pod kontrolu komunistické státní moci měl situaci v Jindřichově Hradci dostat nový administrátor probošství Josef Kavale, ambiciózní kněz, který se jen krátce před tím, než v srpnu 1959 do svého úřadu nastoupil, zavázal ke spolupráci se státní bezpečností. Lidsky to bylo pro Mertha o to složitější, že Kavale byl nejen organizačně značně schopný, ale na rozdíl od svých předchůdců jako kněz také přesvědčivý pro věřící laiky, takže do církevně-náboženského života ve městě přinesl okamžité oživení. To s povděkem přijímali i ti, kteří do té doby svěřovali své osobní i rodinné duchovní potřeby raději tajně Merthovi.\n\nKe spolupráci se státní bezpečnosti v lednu 1962 sice formálně zavázal i sám Merth, v jeho případě však šlo o výsledek několikaletého systematického nátlaku. Ještě téhož roku došlo za nejasných okolností k vyzrazení – vzhledem k Merthovu nijak neskrývanému pohrdání vším režimním možná i úmyslnému – a státní bezpečnost byla nucena celou záležitost ukončit. Přesto ale tváří v tvář své lidské slabosti Merthovi nezbylo, než aby nezvládnuté výslechy i ponižující podpis spolupráce  přijal jako pády na křížové cestě svého života, jak si o nich četl i z Romana Guardiniho: \"Kříž jest pro něho příliš těžký, břímě přesahuje jeho síly\".\n\nPozitivní obrat v Merthově osudu nastal až v roce 1967. Poté, co přišel v továrně o část prstu na levé ruce, získal místo vychovatele v ústavu pro mentálně postiženou mládež v Černovicích u Tábora. V novém zaměstnání byl konečně natolik spokojený, že po návratu biskupa Hloucha z internace v červnu 1968 ani nevyužil možnosti vrátit se do plné duchovenské služby. Pouze jako výpomocný duchovní dojížděl  o víkendech na Staré Město v Českých Budějovicích, kde v kostele sv. Jana Křtitele a sv. Prokopa navázal na své předchozí působení z doby před zatčením. Na konci 60. let se také zdálo, že by konečně mohl dosáhnout i vytouženého literárního uznání, avšak příchod okupačních vojsk Varšavské smlouvy v srpnu 1968 a následná normalizace učinily všemu rázný konec. Začátkem roku 1970 se poměry v černovickém ústavu natolik zhoršily, že si o státní souhlas k plnému výkonu kněžské služby raději přece jen zažádal. Bylo mu sice vyhověno, ovšem záludným způsobem, neboť se mu novým domovem měl stát stranou veškerého společenského života nacházející se Strašín u Sušice.\n\nNavzdory úvodním obavám Merth nakonec příchod na zchátralou faru v odlehlém Strašíně v srpnu 1970 přijal jako příležitost k osvobození se od vnějších společenských tlaků, které úzkostlivě prožíval po celý dosavadní život. V jednom ze svých dopisů k tomu 8. 3. 1971 napsal: \"Teprve nyní chápu, co je to svoboda u člověka a co je to za krásu mít dlouhé večery v tichu a samotě, kdy praská v kamnech a meluzina je v komíně a pomalu číst, tak pomalu, že člověk jako by se bál, aby četba neubývala, přemýšlet o tom, co autor píše, nahlas se s ním hádat nebo ho chválit nebo se nahlas smát! Všechno je tu jako by volnější, pomalejší, dost času na všechno - a to je přece dnes luxus, ne?\" Ve své strašínské zapadlosti Merth například neměl nejmenší tušení, že ho od smrti biskupa Hloucha v červnu 1972 vedla státní bezpečnost v podezření, že je již od roku 1948 tajně vysvěceným Hlouchovým nástupcem. (Tuto mylnou domněnku podporovala skutečnost, že 17. 5. 1972, necelý měsíc před Hlouchovým úmrtím, jmenoval papež Pavel VI. Mertha kaplanem Jeho Svatosti /titul Monsignore/).  Se zákeřností v podobě zákazu sloužit mše „doma“ v Jindřichově Hradci se časem smířil tak, že do svého rodného města přestal jezdit. Jedinou vskutku tíživou připomínkou politické nesvobody tak pro něho osobně nakonec zůstala nemožnost literárního publikování, jehož ovšem bylo i v dobách svobodnějších velmi poskrovnu.\n\nČtvrtstoletí života na Strašíně prožil Merth velmi samotářsky. Z několika mála hostů, kteří sem pravidelněji přijížděli na vícedenní návštěvy, stojí za to připomenout týnského faráře Jiřího Reinsberga či básníka Ivana Slavíka, většina známých a přátel ale zavítala jen jednou za čas na krátké setkání. Příjemným narušitelem jednotvárnosti samotářského přebývání tak pro Mertha bylo především vedení exercicií, jež byly několikrát do roka prakticky jediným důvodem, aby na více dní ze svého nového domova někam vycestoval (Železná Ruda, Litoměřice, Olomouc, Osek u Duchcova...). Značnou část své energie vrhl v prvních letech strašínského života do stavební rekonstrukce zdejšího kostela a fary. Specifickým znamením jeho pobytu na Strašíně se ještě na dlouhou dobu po jeho smrti stala samorostová výzdoba, z níž se svým významem vymyká křížová cesta, kterou si v sedmdesátých letech vytvořil na pavlači fary (zrestaurovaná se dnes nachází na schodišti fary ve Vodňanech).\n\nDíky tomu, že v 80. letech Merthovi vycházely strašínské básnické sbírky v samizdatové edici KDM, dostalo se mu konečně jakéhosi literárního uznání, i když pouze v omezeném okruhu neoficiální literatury. Publikační svoboda po roce 1989 mu však vytoužený literární ohlas už nepřinesla. Cena Jana Zahradníčka, kterou získal krátce před svou smrtí a která se obligatorně zmiňuje v jeho literárních biografiích, neměla ve skutečnosti podstatnější význam, navíc většina jeho básní zůstávala čtenářské veřejnosti nepřístupná v soukromých tiscích a samizdatových opisech. S porevoluční dobou se těžko sžíval také v jiných ohledech. S hořkostí prožíval, když o Vánocích roku 1990 někdo ukradl ze strašínského kostela, který celých předchozích dvacet let mohl nechávat bez obav otevřený, pozdně gotickou sochu strašínské Madony. Stejně tak se odmítal smířit s tím, jakou roli sehráli někteří oficiální představitelé církve – zvláště v českobudějovické diecézi – v době komunistické vlády, aniž by se to nyní stalo předmětem nějaké hlubší reflexe. Přes rozmanité úvahy o přesídlení na odpočinek do Českých Budějovic zůstal Merth Strašínu nakonec věrný, a tak se mu vlastně vyplnilo přání, které vyslovil už na počátku svého kněžského působení v dopise Zdeňku Kalistovi z 2. 10. 1945: \"Jsem ponořen také povětšině do hluku prací čistě církevně-právních a matričních, svatby, legitimace, změny jména, rozluky. A funusy! Jen večery nebo chvilky venku na hřbitově sv. Prokopa na Starém Městě mezi stromy, se vracím sám k sobě a cítím plně tu tíži, že ještě musíme čekat. Cítím, jak národ žízní a je v žízni ponechán, ale také tuším, že už dosti trpěl, aby žíznil ještě dlouho. A je ve mně podivný pocit touhy po odchodu na zapadlou faru bez ohledů na všechnu poezii, úplný odchod tam, kde je možno jen čekat na hráz dělící život věčný.\" Na strašínské faře zemřel František Daniel Merth 11. dubna 1995.\n\n\"(Sbírky a skladby jsou řazeny podle data prvního vydání, bez ohledu na to, zda se jednalo o vydání oficiální, samizdatové nebo o soukromý tisk. Údaje o případném oficiálním vydání jsou vždy uvedeny dodatečně.)\"\n\n\n\n\n\nV revue Souvislosti 3/1995 (25) byly pod názvem \"Takřka před bránou věčnosti\" publikovány dopisy Zdeňka Kalisty Františku Danielu Merthovi z let 1973 - 1981 a dále pod názvem \"Jedenáct rozličných dopisů\" i krátký výbor z Merthových dopisů z let 1991 - 1995.\n\n\n\n"}
{"id": "21291", "url": "https://cs.wikipedia.org/wiki?curid=21291", "title": "Národní přírodní památky v Česku", "text": "Národní přírodní památky v Česku\n\nNárodní přírodní památka (zkracováno NPP) je „přírodní útvar menší rozlohy, zejména geologický či geomorfologický útvar, naleziště nerostů nebo vzácných či ohrožených druhů ve fragmentech ekosystémů, s národním nebo mezinárodním ekologickým, vědeckým či estetickým významem, a to i takový, který vedle přírody formoval svou činností člověk.“ V místním měřítku je její obdobou přírodní památka.\n\nMezi národní přírodní památky jsou zařazovány geologické nebo geomorfologické útvary (jeskyně, geologické profily), naleziště vzácných nerostů nebo ohrožených druhů fauny a flóry v ekosystému, i útvary zformované lidskými aktivitami (historické parkové úpravy krajiny).\n\nOchrana národních přírodních památek je stanovena v paragrafu 35 zákona č. 114/1992 Sb., o ochraně přírody a krajiny. K lednu 2018 existovalo 124 území vyhlášených jako národní přírodní památky. Ochrana vylučuje veškeré činnosti, které by mohly objekt či území poškodit nebo zničit. Pokud je toto zaručeno, není vyloučeno hospodářské využití národní přírodní památky. V praxi se tak děje jen výjimečně.\n\nNárodní přírodní památky jsou vyhlašovány Ministerstvem životního prostředí ČR.\n\n\n"}
{"id": "21292", "url": "https://cs.wikipedia.org/wiki?curid=21292", "title": "Dějiny spásy", "text": "Dějiny spásy\n\nV křesťanství používaný pojem dějiny spásy (lat. \"historia salutis\" či \"historia sacra\") označuje ty dějiny a jejich aspekt, které souvisejí s Božím postojem, počínáním a promlouváním v lidských dějinách.\n\nPodle křesťanského učení je celé lidstvo poznačeno prvotním hříchem, kterého se podle tradičního biblického vyprávění dopustili první lidé (srov. Adam a Eva). Hned po tomto pádu člověka zmiňuje kniha Genesis Boží zaslíbení budoucí spásy v Gn 3,15. Od tohoto okamžiku začínají samotné dějiny spásy chápané jako dějiny Božích zásahů v dějinách, jejichž cílem bylo vykoupit a zachránt (tj. spasit) lidi z hříchu a tím i z utrpení a smrti. Tyto dějiny jsou popsány ve Starém a vrcholí v Novém zákoně. Obsahují (v hlavních rysech) vyvolení Abraháma jako praotce budoucího vyvoleného (izraelského) lidu, sestoupení Jákoba a jeho synů do Egypta, vyjití Izraelitů z Egypta pod vedením Mojžíše, dar zákona na hoře Sinaj, obsazení zaslíbené země Kenaánu, založení izraelské monarchie, působení proroků uprostřed nevěrného lidu, babylonské zajetí, obnovení chrámu, a nakonec příchod vytouženého a předpovězeného Mesiáše v osobě Ježíše Krista, který lidi vykoupil svým vtělením, bezhříšným životem a svou smrtí a vzkříšením. Pokračováním těchto dějin spásy pak jsou dějiny církve, kterými se zabývají církevní dějiny coby teologická disciplina, a život každého jednotlivého křesťana (který studuje morální teologie a spirituální teologie).\n\nPojem \"dějin spásy\" odpovídá historické povaze křesťanského náboženství. To se zakládá na víře v Boha, který se člověku zjevuje právě v dějinách a v čase, v konkrétních historických událostech, a na víře, že dějiny mají svůj směr a cíl, ke kterému směřují. Toto dynamické a svou podstatou pozitivní pojetí dějin, jak zdůrazňuje Mircea Eliade, je jedním z hlavních prvků, které odlišuje židovství od okolních náboženství starověkého blízkého východu a také od antických náboženských směrů a které dává židovství (a křesťanství) jeho specifikum. Tato „historizace“ víry v jednání Boha coby osoby v konkrétních událostech může být z hlediska religionistiky nahlíženo pozitivně (M. Eliade), nebo negativně (J. Campbell).\n\nBoží čas, Boží plán, Boží dílo\n"}
{"id": "21293", "url": "https://cs.wikipedia.org/wiki?curid=21293", "title": "Pastviny (okres Ústí nad Orlicí)", "text": "Pastviny (okres Ústí nad Orlicí)\n\nPastviny () jsou malá obec v okrese Ústí nad Orlicí v Pardubickém kraji. Leží 6 km východně od Žamberka na úpatí Orlických hor u stejnojmenné přehradní nádrže na Divoké Orlici. Pastviny mají rozlohu 8,35 km² a žije zde obyvatel. PSČ zdejší pošty je 564 01.\n\nV létě Pastviny slouží především k rekreaci, koupání a rybaření, je tu mnoho možností ubytování, pro zimní období je tu funkční lyžařský vlek. Celoročně tu funguje například restaurace U Mostu, Na Vleku, v sezóně mnoho dalších kempů, restaurací, hospod. Je tu také památná Vejdova lípa, stará přes 800 let, které rovněž stojí za návštěvu. V okolí je krásná příroda a mnoho možností pro další výlety. Několik kilometrů proti proudu řeky Divoké Orlice, je nad obcí Klášterec nad Orlicí zajímavý přírodní útvar, nazývaný Zemská brána. Řeka Divoká Orlice zde vytvořila průrvu ve skalnatém masivu a vstupuje z území Polska na území Česka.\n\nNázev obce Pastviny zřejmě odkazuje na její původní osazenstvo, skládající se převážně z pasteveckých osad. Původně se osada nazývala \"Pastwinie\". V dobách rakouské a německé nadvlády se obec v mapách vyskytovala také pod německým názvem \"Weiden\".\n\nPrvní písemná zmínka o Pastvinách pochází z roku 1514. V té době se jednalo o pasteveckou osadu spadající pod žampašské panství. Tehdy se na místě dnešní obce nacházelo 23 statků. Na přelomu 18. a 19. století vzrostl počet obyvatel na 800. Většina místních tehdy pracovala na svých hospodářstvích, přivydělávali si domácím tkalcovstvím a sezonně pracovali na senosečích v horských oblastech, v pruských cukrovarech nebo v okolních textilních továrnách.\n\nKrátce před vypuknutím první světové války byly zahájeny plány na propojení Pastvin s okolními vesnicemi a městy, tehdy byl totiž rustikální region zaostalý a meziměstská doprava nebyla zavedena. Až v roce 1927 byla vesnice propojena s Kláštercem nad Orlicí, Žamberkem, Bartošovicemi a Kyšperkem (dnes Letohrad).\n\nV době první republiky se společně s modernizací místního pohraničí začalo hovořit o výstavbě vodní nádrže. Vzhledem k tomu, že velká část budov se nacházela v nížině, která měla být zatopena, došlo k velkému úbytku obyvatel. Mezi zbouranými budovami byla místní továrna na nábytek, pila a hostince. Tyto budovy v obci obnoveny nebyly. Kvůli plánované přehradě vyvstal problém s propojením levého a pravého břehu, které by zůstaly odříznuty. Proto byl v roce 1932 položen základní kámen 25 m vysokého viaduktu, který byl dokončen v roce 1936.\nV témže roce byla poblíž Pastvin zahájena výstavba pohraničního opevnění na tehdejších československo-německých hranicích. Celá první linie opevnění byla však předána pod správu Nacistického Německa v roce 1938 na následek Mnichovské dohody. Hranice se posunuly o cca. 2 km blíže k Pastvinám. Na konci téhož roku byla otevřena hydroelektrárna a doliny byly definitivně zatopeny. Do zaplavené zátoky byla provedena výsadba pstruhů, kaprů a candátů. Díky tomu se z Pastvin stala oblíbená destinace rybářů. Po druhé světové válce, která Pastviny přes umístění elektrárny více nepostihla, se do obce začali sjíždět turisté.\n\nDruhá polovina 20. století znamenala pro Pastviny rozkvět chatařských oblastí, kdy se počet chat rozrostl z méně než 20 na 500. Dnes je turistický ruch hlavním zdrojem příjmů obce. Byly zde vybudovány půjčovny lodí a šlapadel, nové penziony, restaurace, rekreační centra, trasa turistického vláčku a bobová dráha. Na východním břehu se nachází několik lyžařských vleků.\n\nObec v roce 1890 navštívil budoucí prezident Československa Tomáš Garrigue Masaryk a přespal s rodinou v místním hostinci.\n\n\nRodáci\n\n"}
{"id": "21294", "url": "https://cs.wikipedia.org/wiki?curid=21294", "title": "Kunvald", "text": "Kunvald\n\nKunvald (německy \"Kunwald\") je městys 5 km severovýchodně od Žamberka v okrese Ústí nad Orlicí v Pardubickém kraji. Žije zde obyvatel. Obci byl 11. března 2008 obnoven status městyse.\n\nVe druhé polovině 13. století byl kraj, ve kterém leží Kunvald, kolonizován německými osadníky. V té samé době vznikala města Žamberk, Rychnov nad Kněžnou, Ústí nad Orlicí a další města a vesnice. Patrně pod vlivem okolních slovanských osad, které zde byly již před kolonizací, převládalo české obyvatelstvo v Kunvaldu již v polovině 14. století.\n\nPrvní písemnou zmínkou o Kunvaldu je zápis z roku 1363 v souvislosti s jmenováním nového faráře Jana Petra z České Třebové na faru v Nekoři. Byl dosazován pánem žampašského panství a vykonavatelem byl farář z Kunvaldu. Přes Kunvald vedla důležitá cesta z hradů Žampach, Litice a Potštejn do Kladska a Slezska. Ves patřila od roku 1389 k litickému panství.\n\nPůvod názvu obce je nejasný a je několik verzí. Jedna z verzí uvádí, že obyvatelé, kteří kolonizovali zdejší kraj, přišli z Lužice, kde bylo městečko Cunewalde (Kumwald) a také se dělilo na horní a dolní (Obercunewalde a Niedercunewalde) jako Kunvald. Další verzí je, že by se mohla jmenovat podle vlastního jména lokátora (kolonizátora) nebo majitele. Na hradě Suchá nebo na tvrzi nad osadou Kunačice měl podle pověstí sídlit rytíř Kuna. Jiná verze praví, že v Kunvaldě bylo hodně kun a bylo zde hodně lesů (les = německy wald), z toho vyplývá: kuna + wald = Kunawald, později Kunwald a dnes Kunvald.\n\nKunvald má sedm osad: Bubnov, Končiny, Kunačice, Přední Důl, Zadní Důl, Záhory a Zaječiny. S výjimkou Předního a Zadního Dolu jsou současně evidenčními částmi městyse. Byly zakládány kvůli tomu, že lidé z centra Kunvaldu to měli daleko na svá pole, a tak se z Kunvaldu stěhovali do blízkého okolí a zakládali malé vesničky. Ty byly v 18.–19. století připojovány ke Kunvaldu, výjimkou je osada Záhory, která byla připojena až po druhé světové válce.\n\nKunvald je historicky významnou obcí, protože zde v roce 1457 byla založena Jednota bratrská. Podle pověsti zde členové Jednoty bratrské, kteří odsud utíkali před jistou smrtí (jejich církev byla zakázána), zasadili tři proutky, z nichž vyrostla Bratrská lípa.\n\nDne 18. června 1998 byl předsedou Poslanecké sněmovny Parlamentu ČR udělen obci znak. Znak připomíná slavnou minulost, založení Jednoty Bratrské v roce 1457. Znakem je červenomodrý štít šikmo dělený, v horním dílu je stříbrný beránek nesoucí stříbrnou korouhev s červeným heroldským křížem. V dolním dílu je Svatý Jiří ve zlaté zbroji na stříbrném koni, probodávající zeleného draka. Současně se znakem bylo obci Kunvald uděleno právo používat i vlastní prapor, který tvoří šest šikmých pruhů: červený, bílý, červený, modrý, bílý a modrý.\n\nVodní toky Kunvaldu zahrnují několik kilometrů potůčků a potoků. \n\nNa katastru obce Kunvald jsou prameny, které jsou využívány jako zdroj pitné vody:\n\n\nKunvaldská příroda je velmi rozmanitá, hlavně díky velkému rozdílu nejnižší a nejvyšší nadmořské výška (399 m n. m. – 658 m n. m.), také kvůli hlubokým údolím (stín, chlad po celý rok) a rozdílům ve vlhkosti (velmi suché louky až údolní a lesní bažiny či rašeliny). Příroda Kunvaldu je bohatá hlavně na rostlinstvo (bledule jarní, prstnatec májový, bodlák lopuchovitý, čarovník alpský, kontryhel lysý, kuklík potoční, pcháč potoční, podbílek šupinatý, prvosenka vyšší, lilie zlatohlavá a rozrazil horský). Většina z těchto druhů přežívá hojně v údolí Záhorského potoka. Z fauny to je zejména méně obvyklý jezevec a velká koncentrace muflonů. Do roku 2000 byl v Kunvaldě držen rekord v ulovení největšího muflona na světě.\n\n\n\nTREJTNAR, František ‒ HEJL, Miroslav. \"Kunvald a Jednota bratrská. Kapitoly z historie městyse Kunvaldu a Jednoty bratrské\". Kunvald 1992\n\n\n"}
{"id": "21295", "url": "https://cs.wikipedia.org/wiki?curid=21295", "title": "Krumlovsko-rokytenské slepence", "text": "Krumlovsko-rokytenské slepence\n\nNárodní přírodní rezervace Krumlovsko-rokytenské slepence byla vyhlášena vyhláškou č. 183/2005 Sb. k ochraně přírodovědecky nejhodnotnější části geomorfologicky a mikroklimaticky členitého území údolí říčky Rokytné zahloubené v permských slepencích na jihovýchodním okraji Boskovické brázdy s výskytem druhově mimořádně bohatých rostlinných a živočišných společenstev skal, lesostepí, lesů a vodních toků.Mezi nejvýznamnější zástupce rostlin patří endemický hvozdík moravský, koniklec velkokvětý nebo řeřišničník skalní. Z bezobratlých je na lokalitě hojně zastoupena kudlanka nábožná, dále se zde vyskytuje např. pestrokřídlec podražcový, ploskoroh pestrý, krasec uherský, tesařík obrovský, v přirozeném úseku řeky Rokytné byl potvrzen výskyt kriticky ohroženého velevruba malířského. Z legislativně chráněných druhů plazů se v zájmovém území vyskytuje např. ještěrka zelená, užovka hladká, užovka obojková, z obojživelníků ropucha obecná, z avifauny např. strnad luční, křepelka polní, sova pálená, dudek chocholatý, výr velký, krkavec velký.\n\nRezervaci tvoří dvě samostatná území a to v okolí osady Rokytná a pod kostelem Sv. Floriana nad městem Moravským Krumlovem v okrese Znojmo.\n\n"}
{"id": "21297", "url": "https://cs.wikipedia.org/wiki?curid=21297", "title": "Anne McCaffrey", "text": "Anne McCaffrey\n\nAnne Inez McCaffrey (1. dubna 1926 Cambridge, Massachusetts – 21. listopad 2011 Dragonhold-Underhill, Irsko) byla americká spisovatelka, autorka 20 románů a 30 známých povídek sci-fi a fantasy literatury.\n\nStudovala slovanské jazyky a literaturu na Redclifově universitě, později také zpěv a operní režii. Pracovala řadu let jako reklamní textařka.\n\nVdala se roku 1950 a má tři děti: Alec Anthony, narozen 1952, Todd, narozen 1956, a Georgeanne, narozena 1959. Po rozvodu 1970 se odstěhovala do Irska, kde do 21.11.2011 žila v County Wicklow v domě, který si sama navrhla.\n\nPovídky začala psát od roku 1953, zprvu sci-fi, později se přiklonila k žánru fantasy. Jejím prvním románem byl Restoree (česky Návrátilkyně, 1967). Roku 1968 vydala novelu \"Weyr Search\", která se stala úvodem k úspěšné sérii \"Drakenů z Pernu\". Také za ní získala, jako první žena za fikci, v roce 1968 literární cenu Hugo a o rok později Nebulu.\nRoku 2005 získala Grand Master Award za celoživotní dílo, udílenou v rámci předávání cen Nebula.\n\nZemřela v pondělí 21. listopadu 2011 ve věku 85 let ve svém venkovském sídle na jih od Dublinu, který si sama navrhla a bylo pokřtěno Dragonhold. Postihla jí mrtvice.\n\nPřehled česky vydaných knih.\n\n\n\n\n"}
{"id": "21298", "url": "https://cs.wikipedia.org/wiki?curid=21298", "title": "Magie", "text": "Magie\n\nMagie je označení s nejasným vymezením, v zásadě se v pohledu na magii setkává i střetává mnoho výkladů, například hermetický (okultní) a etnologický (vědecký), a různé výklady se mohou vzájemně doplňovat nebo si odporovat. Etnologové magii často spojují se šamanismem a čarodějnictvím. Hermetický výklad považuje magii za pozůstatek dávné vědy, další teorie pak považují magii za vědění nebo schopnosti, které člověk ztratil. Okrajově se lze setkat i s názory, že se jedná o vědění sdělené mimozemšťany, s čímž prakticky koresponduje názor některých okultistů o tom, že magie byla lidem předána padlými anděly. Je také chápána jako určitý druh náboženství, který souvisí se snahou ovládat přírodní síly, které překračují momentální poznání společnosti a s vírou, že to za splnění jistých podmínek lze. Za magii lze proto podle Tomáše Halíka považovat jakoukoliv snahu člověka používat to, co považuje za Boha či božstvo, „ke svým službám, k plnění svých přání a psychologických potřeb“. Opakem magie je podle Tomáše Halíka modlitba. \n\nLze říci, že magie je nejvyšší hermetickou vědou a zároveň potvrzením hermetismu jako myšlenkového proudu. Jako taková si klade za cíl naučit se ovládat přírodní zákony a lidi, přičemž k tomuto cíli používá prostředků, které jsou z vědeckého hlediska často nepotvrditelné anebo přímo mu odporující.\n\nToto slovo pochází ze staroperského slova \"maguš\", které označovalo kněze, obětníka a byli jím později nazýváni zoroastriánští hvězdopravci v Médii. Řecký výraz \"mageia\" (magie) je odvozen právě z tohoto perského termínu, přičemž v řečtině brzy nabyl pejorativního nádechu (kouzelník, čaroděj, šarlatán).\n\nV průběhu historie se pojetí toho co je magie měnilo, vždy to však byla nauka určená úzkému okruhu zasvěcenců, kteří své učení předávali pomocí různých rituálů a složité symboliky. Praktikování magie bylo velmi silné před vznikem jednotlivých náboženství, po jejich rozvoji se magie stala součástí náboženských a mytologických systémů prakticky ve všech starověkých říších. V tomto období se obecně věřilo, že magie stojí nad vědou. Pomocí různých magických rituálů a formulí se léčilo, magie ovlivňovala zakládání nových měst a celkově zasahovala do života. Tento druh magie však moderní hermetici odmítají uznávat jako magii a řadí to do šamanismu. Magie podle hermetiků byla již v tomto období skrytou vědou, která vesměs usilovala o styk s bohy.\n\nJiž v tomto období (jak lze usoudit z nejstarších řeckých, egyptských a mezopotamských literárních památek), se magie používala několika způsoby, přičemž hermetici některé z těchto způsobů nepovažují za magii. Praktičtí mágové tak využívali vyřčení kouzla, kouzelnické hůlky, nebo jiného rituálního nástroje tyto dva typy do magie zpravidla řadí etnografové a hermetici takový výklad odmítají. Dále se lze setkat s používáním nějakého symbolu, který vyvolal myšlenku, v neposlední řadě se již v této době lze setkat s magickým kruhem, který měl spíše ochrannou funkci.\n\nV raném středověku magie a víra v ní přežívala především v nekřesťanském světě, s rozmachem křesťanství se magie omezovala na démonologii a vyprávění o zázracích, které církev připisovala svatým. Ve 13. století došlo k popularizaci astrologie, která měla vliv na některé pozdější mágy. Výraznější rozvoj hermetismu začal v renesanci na níž měly značný vliv i myšlenky novoplatónismu, který měl k magii poměrně blízko. V této době se objevila myšlenka, že magie je vlastně praktickou metafyzikou, kterou někteří lidé zabývající se magií považují za platnou doposud. S novoplatónismem se do evropského myšlení dostaly prvky tzv. egyptské magie, které byly později obohaceny východní mystikou.\n\nAž do baroka patřila magie mezi seriózní vědy, zároveň se v tomto období se objevila vědecká nutnost pátrat po příčinách, což vedlo k rozkolu mezi magií a přírodními vědami, neboť jedním z důležitých aspektů magie zůstala víra. Následný rozvoj vědy postupně vedl k úpadku zájmu o magii.\n\nK obnovení zájmu o magii došlo v 19. a 20. století v tomto období však magie v chápání široké veřejnosti splynula s čarodějnictvím a jako taková se odrazila ve fantasy literatuře, či ve světě počítačových her. Lidí praktikujících magii není mnoho, zájem se tak spíše soustředí do zkoumání magie jako fenoménu než do magické praxe.\nPřesto v současné době po celém světě existuje množství okultních řádů a společností, které se věnují i praktikování různých forem magie. Mezi ty nejaktivnější patří O.T.O., LCN, či Séthův chrám. V ČR. se magické praxi věnují například adepti Prvního Česko-Slovenského Chrámu Církve Satanovy. V něm pod vedením zkušených lektorů (Pavel Brndiar Tau-Paulus (dříve f. Archechempe), Libor Hejtmánek f. Pluto a Pavel Erich f. Teufel) probíhá pětiletý magický výcvik.\n\nMagii lze rozdělit několika způsoby, přesto ani jeden z nich není plně uspokojivý pro kulturní antropologii, ani pro samotné mágy. Každé z nich totiž naráží na některé nedostatky. Z pohledu hermetiků je rozdělení magie zásadní, například to, jak mág pracuje a jaké jsou jeho cíle, zatím co z pohledu kulturních antropologů jsou důležité spíše postoje většinové společnosti k magii. Prakticky jediné rozdělení, o němž panuje shoda, je rozdělení kulturní a geografické, jako je její vymezení na východní a západní, a rovněž pak dělení na praktickou a teoretickou.\n\nNejstarším známým dělení magie je patrně klasické rozdělení na magii přirozenou (magia naturalis) a magii nadpřirozenou (magia innaturalis), což je dělení, které používali středověcí autoři a které se dodnes objevuje v dílech mágů i kulturních antropologů a etnografů. Magie přirozená pomocí různých úkonů, bylin atp. působila na objekt, čímž splývala se spagyrií, magia innaturalis byla pak prací v astrálu.Toto dělení je z hlediska mágů poměrně přesné, jeho nevýhodou je, že nedokáže postihnout novodobé vlivy, které moderní magii ovlivňují a že je zcela nepřehledné pro laiky. Z hlediska antropologického přístupu je nevýhodné, protože pracuje s málo vypovídajícími skutečnostmi. K tomuto dělení lze ještě připojit tzv. zvědnou magii, jejímž cílem je poznání přírodních zákonů.\n\nNejznámější dělení rozděluje magii podle magické praxe na bílou a černou magii, problémem tohoto dělení je, že magie za hlavní nepovažuje prostředek, ale cíl jímž je mág veden, což je málo známý fakt a mezi laiky často panuje přesvědčení, že záleží právě na prostředcích. Navíc magický cíl se poměřuje poměrně složitou úvahou o tom, zda je či není pro objekt přirozený. Proto považovat démonologii za černou magii je velmi zkreslující a nepřesné, černá magie usiluje o cíle, které jsou proti vůli, toho vůči komu je použita. Bílá magie je pak taková magie, která je vedena eticky nezávadným cílem. K tomuto dělení bývá přidávána ještě sexuální magie označovaná jako červená, z hlediska přiřazení k těmto typům se podle mnoha odborníků jedná o zařazení spíše nešťastné. Přestože toto dělení je velmi problematické, stalo se nejpoužívanějším. Poměrně časté je, že fantasy literatura toto dělení používá špatně a např. milostná kouzla považuje za bílou magii, ačkoli mají eticky problematický cíl a jsou pro objekt nepřirozená. Do tohoto dělení je nutno zahrnout i kabalistickou magii, která je z hlediska praxe trochu specifická\n\nDalší rozdělení se týká toho s kým praktik pracuje, toto rozdělení používají pouze okultisté a hermetici, z vědeckého pohledu nemá přílišný význam. Magie se tak dělí na vyšší tzv. teurgii, kdy mág pracuje s vyššími (božskými) bytostmi, a psychurgii, kdy je pracováno s astrálem.\n\nDalší dělení, se kterým se lze setkat, má význam z hlediska kulturních antropologů či etnografů, okultisté se s ním nijak neztotožňují a ve svých dílech ho nijak nekomentují. Podle tohoto dělení existuje náboženská magie, což znamená, že magie je náboženstvím sama o sobě, anebo je jí náboženství přizpůsobeno. Druhým odvětvím je pak tzv. progresivní magie, kdy magie není náboženstvím, ale je filosofií a rituální magií.\n\nPosledním způsobem, jak bývá dělena magie, je dělení podle toho, co mág vykonává. Toto dělení však poměrně dost narušuje samotný princip magie, neboť není hodnoceno z hlediska cílů ani z hlediska schopností, ale pouze z hlediska činu, jsou v něm slučovány principy bílé i černé magie, nezáleží ani na tom, jak k magii přistupovalo její okolí. Toto rozdělení bývá považováno za laické. Lze v něm najít poměrně širokou škálu kouzel, z nichž některé spíše spadají do kategorie čarodějnictví či pověr. Nejčastěji sem bývá řazeno magické uzdravování a svolávání nemocí, magické zaříkávání a jeho rušení, magické prokletí a pronásledování, přičarování lásky či nenávisti, přičarování obrany a smrti, vyskytuje se však i řada dalších kategorií.\n\nV počítačových hrách se lze setkat s dělením, které je závislé na tom s čím postava mága bude umět pracovat, nejčastěji to je buď ledová či ohnivá magie, některé hry nabízí ještě jedovou magii a někteří lidi dělí magii na bílou a černou.\nTakovéto rozdělení nepatří do reálného dělení magie a týká se pouze počítačových her.\n\nTeoreticky a filosoficky je současná magie postavena na tzv. magickém idealismu což je vlastně předpoklad jakéhosi absolutna, respektive předpoklad, že vše je jen jeho odrazem a projevem, to dovoluje vyslovit tezi, že vše spolu nějakým způsobem souvisí a zároveň, že každá věc obsahuje i protiklad sebe, který rozvíjí myšlenky hermetismu. Magie se tak opírá o myšlenku zákona trojnosti a názor, že duše obsahuje vše co existuje a je jakýmsi astrálním světlem.\n\nNa základě toho chce praktická magie komunikovat s astrálním světem a dosahovat tak věcí, které klasické přírodní jevy odmítají jako nemožné. Magie usiluje tedy o komunikaci (ať s předmětem, člověkem či zvířetem) na vyšší úrovni. Z čehož vyplývá, že základním předpokladem pro praktickou magii je cvičená vůle a víra v úspěch. Pro zlepšení těchto podmínek používají praktici řadu pomůcek, z nichž některé mají halucinogenní účinky. Tato skutečnost vede k teorii, že veškeré magické prožitky jsou halucinace či duševní poruchy.\n\nPodle magických teoretiků každé provozování magie vychyluje rovnováhu, proto je třeba při každém aktu nejen provést oběť, ale i být velmi opatrný. Podle magických teoretiků je magická praxe snahou o dosažení rovnováhy.\n\nStát se mágem či hermetikem znamená získat přístup k literárním i ústním pramenů, což se děje pomoci zasvěcení neboli iniciace. Každý řád své poznání předává pouze zasvěcencům a to podle stupně její zasvěcení. Během zasvěcování (učení) se žák stýká s někým, kdo ho o magii poučí. Tento proces může být dlouhodobý a ne vždy vede k plnému zasvěcení. Studium by mělo adepta především vést k vnitřnímu duchovnímu rozvoji, který vede k poznání, jak se získanou mocí nakládat. Jelikož obřad zasvěcení, ale i zasvěcování, je tajemný a málo známý, prakticky nebyl podroben serióznímu vědeckému bádání a je znám jen z toho, co o něm prozradili ti, kteří jim prošli.\n\nKe každé magické operaci je podle literatury třeba splnit několik podmínek. Nejprve se jedná o podmínku, že k ní provádějící musí být způsobilý, již tato podmínka znemožňuje vědecké ověření těchto magických experimentů. Poté jsou kladeny nároky na čas, každá magická operace musí proběhnout v nějaké dané vesmírné hodině, která je určena v závislosti na pohybu vesmírných těles, nejčastěji podle fází Měsíce. Mág tyto operace nemůže provádět kdekoliv, ale pouze ve své pracovně, která má poměrně velké nároky na vybavení, mimo tuto oratoř lze jednotlivé akce provádět, za splnění jistých podmínek, i v přírodě. Dále jsou kladeny nároky na oblečení mága, které musí mít určitou barvu, musí být dokonale čisté a použito pouze k tomuto účelu.\n\nMimo tyto požadavky je úkon prováděn rituálním způsobem, v literatuře je kladen důraz na přesnost rituálu. V nižší magii by pak měl mág být tím kdo ovládá situaci, nutí astrální bytosti k nějakým úkonům. Při neuposlechnutí jim může i vyhrožovat, anebo je bičovat či jinak trestat. Trestání probíhá skrz jejich magické symboly, nikoli přímo\n\nKaždý kdo praktikuje magii musí vést tzv. magickou knihu, která musí být vedena podle pravidel, nikdo do ní nesmí nahlížet a magik do ní musí pravdivě zapisovat údaje o svých magických operacích.\n\nV magii jsou často využívány tzv. magické předměty, což jsou předměty, u nichž magik z nějakého důvodu předpokládá, že mu budou užitečné. Do těchto předmětů jsou řazeny nejen individuální předměty, ale i předměty, které vlastní každý, kdo provozuje praktickou magii. Jsou to především magické lampy, magická zrcadla. Z dalších pochopitelně notoricky známá magická hůlka a magický meč. Magik používá k přípravě na rituály a na svoji ochranu také speciální kadidelnici. Aby síla uvedených předmětů byla co nejvyšší, tak by si magik měl pokud možno vše náčiní vyrobit sám. Toto ovšem klade vysoké materiální nároky na magika a pochopitelně klade ještě vyšší nároky na zručnost a vzdělanost magika. Z toho vyplývá, že stát se magikem je záležitost velice problematická a osobně velice náročná. Ovšem byly vyvinuty určité rituály a postupy, které dané předměty připraví na magickou praxi magikovu, aniž by ten musel výše uvedené předměty sám vyrobit. Při výrobním procesu totiž magik sám předává magickému náčiní svoji sílu a své ideje a dále ho různě iniciuje aby byl funkční a nanejvýše spolehlivý.\n\nDalší věcí, o níž se praktičtí mágové domnívají, že může mít při provozování magie význam, jsou magické rostliny a magické drogy. Většinově se jedná o halucinogeny, což je vede k časté kritice, která se opírá o fakt, že pod vlivem těchto látek může člověk vidět cokoli.\n\n\n"}
{"id": "21317", "url": "https://cs.wikipedia.org/wiki?curid=21317", "title": "Joseph Campbell", "text": "Joseph Campbell\n\nJoseph John Campbell (26. března 1904, New York – 30. října 1987, Honolulu) byl americký komparativní religionista. Hlavním tématem, kterým se zabýval, byla otázka mýtu.\n\nBěhem studií cestoval do Evropy. V roce 1927 získal titul Master of Arts (M.A.) na Columbia University v oboru angličtina a komparativní literatura. Ve studiích pokračoval v Paříži a Mnichově, kde se zabýval artušovskými legendami. Během dalších pěti let, které strávil zpět ve Spojených státech (ve Woodstocku, New Yorku a Carmelu) zformuloval svou hlavní tezi, že mýtus je \"obrazový komunikační slovník z pramenů naší energie pronikající do racionálního vědomí\" (the pictorial vocabulary of communication from the source zones of our energies to the rational consciousness). Od roku 1934 učil na Sarah Lawrence Colledge v Bronxville (New Yorku), kde setrval dalších 38 let. V roce 1938 se oženil s Jean Erdmanovou. V roce 1985 obdržel čestnou medaili National Arts Club za literaturu a v roce 1987 byl zvolen do American Academy of Arts and Letters.\n\nCambellovým přítelem byl i George Lucas, jenž z Campbellových poznatků o mýtech a hrdinech čerpal pro svou trilogii Hvězdné války.\n\nCampbell zemřel v Honolulu 30. října 1987 po krátké nemoci.\n\nZ Campbellových nejvýznačnějších děl:\n\n\n\n\n"}
{"id": "21321", "url": "https://cs.wikipedia.org/wiki?curid=21321", "title": "Okres Kolín", "text": "Okres Kolín\n\nOkres Kolín je okres ve východní části Středočeském kraji. Sídlem jeho dřívějšího okresního úřadu bylo město Kolín, které je obcí s rozšířenou působností. Kromě jeho správního obvodu okres obsahuje ještě obvod obce s rozšířenou působností Český Brod.\n\nZe středočeských okresů sousedí na jihu s okresem Kutná Hora, na západě s okresem Praha-východ a na severu s okresem Nymburk. Dále hraničí na východě s okresem Hradec Králové z Královéhradeckého kraje a s okresem Pardubice z Pardubického kraje.\n\nOkres sestává ze dvou správních obvodů obcí s rozšířenou působností (Kolín a Český Brod), které se dále člení na pět správních obvodů obcí s pověřeným obecním úřadem (Kolín, Český Brod, Pečky, Týnec nad Labem a Kouřim). Zvláštností je, že čtyři obce ze správního obvodu obce s rozšířenou působností Český Brod (Bříství, Černíky, Kounice a Vykáň) spadají do sousedního okresu Nymburk. Největšími městy jsou Kolín (32 tisíc obyvatel), Český Brod (7 tisíc obyvatel) a Pečky (5 tisíc obyvatel).\n\nPovrch okresu je mírně zvlněný, tvořený převážně úrodnou nížinou kolem řeky Labe. Ze severu sem zasahuje Středolabská tabule, na jihu zčásti Benešovská pahorkatina a Hornosázavská pahorkatina. Nejvyšším bodem je Kamenný vrch (456 m n. m.). Rozloha okresu činí 744 km², z toho v roce 2019 činila 74 % zemědělská půda a jen 12,7 % lesy. Jde proto o nejméně zalesněný okres v kraji.\n\nCharakterem jde o okres průmyslově-zemědělský. Polabská krajina umožňuje intenzivní rostlinnou výrobu a v průmyslu dominuje elektrotechnika, strojírenství nebo polygrafie. Nejvýznamnějším zaměstnavatelem je ovšem automobilka TPCA v průmyslové zóně Kolín-Ovčáry. Na území okresu zasahuje na dvou místech dálnice D11, dále silnice I. třídy I/2, I/12 a I/38. Silnicemi II. třídy jsou II/108, II/113, II/125, II/245, II/272, II/330, II/322, II/327, II/328, II/329 a II/334.\n\nNa území okresu zasahují národní přírodní rezervace Kněžičky a Libický luh. Dále jsou zde národní přírodní památky Žehuňský rybník a mokřady V jezírkách. Nejvíce kulturních památek se nachází v Kolíně, např. chrám sv. Bartoloměje, a v Kouřimi, kde se mj. dochovalo původní městské opevnění. Vojenskou historii regionu reprezentují Lipanská mohyla jako upomínka bitvy u Lipan a dva památníky bitvy u Kolína, které jsou umístěny na vrchu Bedřichov a u obce Křečhoř.\n\nMěsta jsou uvedena tučně, městyse \"kurzívou\", části obcí .\n\nBarchovice  •\nBečváry  •\nBělušice •\nBřežany I  •\nBřežany II •\nBýchory •\n\"Cerhenice \" •\nCírkvice •\n\"Červené Pečky \" •\nČeský Brod  •\nDobřichov •\nDolní Chvatliny  •\nDománovice •\nDoubravčice •\nDrahobudice •\nGrunta •\nHorní Kruty  •\nHradešín •\nChoťovice •\nChotutice •\nChrášťany  •\nJestřabí Lhota •\nKbel  •\nKlášterní Skalice •\nKlučov  •\nKolín  •\nKonárovice •\nKořenice  •\nKouřim  •\nKrakovany  •\nKrupá  •\nKrychnov •\nKřečhoř  •\nKšely •\nLibenice •\nLibodřice •\nLipec •\nLošany  •\nMalotice  •\nMasojedy •\nMrzky •\nNebovidy  •\nNěmčice •\nNová Ves I  •\nOhaře •\nOvčáry •\nPašinka •\nPečky  •\n\"Plaňany \" •\nPňov-Předhradí  •\nPolepy •\nPolní Chrčice •\nPolní Voděrady •\nPoříčany •\nPřehvozdí •\nPřistoupim •\nPřišimasy  •\nRadim •\nRadovesnice I •\nRadovesnice II  •\nRatboř  •\nRatenice •\nRostoklaty  •\nSkvrňov •\nStarý Kolín  •\nSvojšice  •\nTatce •\nTismice  •\nToušice  •\nTřebovle  •\nTři Dvory •\nTuchoraz •\nTuklaty  •\nTýnec nad Labem  •\nUhlířská Lhota  •\nVeletov •\nVelim  •\nVelký Osek •\nVeltruby  •\nVitice  •\nVolárna •\nVrátkov •\nVrbčany •\nZalešany  •\nZásmuky  •\nŽabonosy •\nŽdánice •\nŽehuň •\nŽiželice \n\nK 1. lednu 1996 přešly k okresu obce z okresu Nymburk:\n\nOd 1. ledna 2007 byly k okresu připojeny obce Choťovice, Pňov-Předhradí, Tatce a Žehuň z okresu Nymburk a naopak obec Vrbová Lhota byla převedena do okresu Nymburk.\n\nDo okresu Praha-východ bylo z okresu Kolín od 1. ledna 2007 převedeno město Kostelec nad Černými lesy a další obce Černé Voděrady, Jevany, Konojedy, Kozojedy, Nučice, Oleška, Oplany, Prusice, Stříbrná Skalice, Štíhlice, Vlkančice, Výžerky a Vyžlovka.\n\n\n"}
{"id": "21323", "url": "https://cs.wikipedia.org/wiki?curid=21323", "title": "Josef Škvorecký", "text": "Josef Škvorecký\n\nJosef Škvorecký (27. září 1924 Náchod – 3. ledna 2012 Toronto) byl česko-kanadský spisovatel-prozaik, esejista, překladatel a exilový nakladatel, spolu s manželkou Zdenou Salivarovou zakladatel exilového nakladatelství '68 Publishers v Torontu.\n\nDětství prožil v Náchodě. Otec byl bankovní úředník, ale angažoval se i jako náčelník místní sokolské organizace a jako správce sokolského kina. Po maturitě na gymnáziu v Náchodě 1943 pracoval „totálně nasazen“ jako pomocný dělník v náchodské továrně \"Metallbauwerke Zimmermann und Schling\" a později v Novém Městě nad Metují, koncem války pak ještě v přádelně firmy \"Bartoň\" v Náchodě. Na univerzitu mohl nastoupit až po skončení války, kdy byly vysoké školy zase otevřeny. Nejprve krátce studoval na Lékařské fakultě Univerzity Karlovy v Praze, pak 1946 přestoupil na filozofickou fakultu – obor angličtina a filosofie, absolvoval v roce 1949. Na umístěnku působil jako učitel na středních školách v Broumově a Polici nad Metují a Vyšší sociální škole v Hořicích v Podkrkonoší. Roku 1951 získal doktorát (prací \"Thomas Paine a jeho vztah k dnešku\") a nastoupil dvouletou vojenskou službu. Po návratu z ní 1953 nastoupil jako redaktor angloamerické redakce \"Státního nakladatelství krásné literatury a umění\" (SNKLU, pozdější \"Odeon\"). V letech 1953-1960 bydlel v ulici Na Březince 1159/13 na pražském Smíchově. V roce 1956 nastoupil jako redaktor dvouměsíčníku \"Světová literatura\", v letech 1957-1958 jako zástupce šéfredaktora. Po politickém skandálu následujícím vydání jeho prvního románu \"Zbabělci\" roku 1958 musel redakci opustit, ale mohl se vrátit do angloamerického oddělení SNKLU.\n\nV roce 1958 se oženil se svou přítelkyní Zdenou Salivarovou. Spisovatelem z povolání (československá specialita, jako i jiných satelitů SSSR a SSSR samotného) se stal roku 1963. V lednu 1969 se stal předsedou redakční rady měsíčníku \"Plamen\". Ještě v témže roce odjel do USA, tam nejprve přednášel na Cornellově univerzitě v Ithace (New York), v létě absolvoval stipendijní pobyt na Kalifornské univerzitě v Berkeley. Po zastavení příprav vydání knihy \"Tankový prapor\" v Československu se spolu s manželkou Zdenou rozhodl zůstat v exilu a usadil se v Torontu, kde mu byla nabídnuta profesura. V letech 1969–1990 na tamější univerzitě vyučoval – vedl kurz současného českého divadla a filmu, kurzy anglické a americké literatury a od roku 1970 kurzy tvůrčího psaní, na Graduate Centre for Study of Drama Torontské univerzity také vyučoval dějiny a teorii filmu. Od sedmdesátých let pohostinsky přednášel na mnoha severoamerických univerzitách. V roce 1971 společně s manželkou Zdenou založil nakladatelství '68 Publishers, které se zařadilo mezi přední československá, nejen exilová, nakladatelství. V něm do počátku 90. let vydával české exilové autory a v Československu zakázaná díla (do roku 1993 vyšlo celkem 227 titulů). V roce 1978 byl společně se svojí ženou zbaven československého státního občanství. Jeho dílo bylo přeloženo do mnoha jazyků, od konce 70. let se těší značného ohlasu zejména v Severní Americe. V roce 1980 mu byla na Oklahomské univerzitě udělena Neustadtská mezinárodní cena za literaturu. Roku 1990 byl společně se Zdenou Salivarovou poctěn Řádem Bílého lva za zásluhy o českou literaturu ve světě.\n\nManželé Škvorečtí žili společně v Torontu, po listopadu 1989 mohli začít navštěvovat svou rodnou zemi, v posledních letech mj. i trávili zimy na Floridě.\n\nškola od roku 2007 uděluje:\n\nDo literatury vstoupil poezií s prvky civilismu a povídkami. Ohlas však vzbudili až \"Zbabělci\", první část pentalogie s autorovým alter-egem Dannym Smiřickým coby hlavní postavou. Tato je nejvýraznější Škvoreckého literární počin – podává ucelené svědectví o české společnosti od 2. světové války po autorovy zkušenosti z exilu (další části: \"Tankový prapor\", \"Prima sezóna\", \"Mirákl\" a \"Příběh inženýra lidských duší\"). Významná je i Škvoreckého překladatelská činnost. Překládal a doslovy opatřoval díla předních moderních amerických autorů – Chandlera, Hemingwaye, Faulknera, Lewise, Jamese aj.\n\nJeho první články vyšly roku 1945 v „kulturním oběžníku“ SČM \"Slovo má mladý severovýchod\", od roku 1955 pak v mnoha dalších časopisech – \"Host do domu\", \"Krásná literatura\", \"Literární noviny\", \"Klub čtenářů, Květen\" (úryvek ze Zbabělců), \"Plamen\" (na pokračování Nápady čtenáře detektivek, kapitoly z Tankového praporu), \"Červený květ\" (Ostrava, na pokračování Bassaxofon), \"Kultura, Slovenské pohľady\" (Bratislava), \"Kulturní tvorba, Repertoár malé scény, Taneční hudba a jazz, Divadelní noviny, Knižní kultura, Květy, My, Sešity pro mladou literaturu, Trn, Orientace, Literární listy, Listy\" (Dopisy z Kanady a Dopisy z Ameriky, 1969), \"Svět práce\" (pokračování Dopisů z Kanady a Dopisů z Ameriky, 1969-70) a další. Ve \"Světové literatuře\" překlady, medailony a recenze s ukázkami z angloamerické literatury, a od 1961 rozsáhlejší eseje. Od 1970 psal prózy, kritiky a eseje do exilových periodik: \"Listy\" (Řím), \"Nový domov\" (Scarborough, Kanada), \"Proměny\" (New York), \"Svědectví\" (Paříž), \"Telegram\" (Edmonton), \"Zpravodaj\" (Curych) a dalších. Byl členem redakční rady dvouměsíčníku Západ (Ottawa). Z jinojazyčných periodik publikoval v \"Toronto Star, World Literature\" (Oklahoma), \"Canadian Forum\" (Toronto), \"Index of Censorship\" (Londýn), \"Canadian Fiction Magazine\" (Ottawa), \"The New Republic\" (New York), \"Canadian Literature, New York Times Book Review, The Idler, New York Review of Books, Globe and Mail\" (Toronto) a dalších. Od roku 1990 publikoval v českých Lidových novinách, Literárních novinách, Respektu, Divadelních novinách, Kritickém sborníku, Iluminaci, Revolver Revui a dalších. Jeho odborné texty o angloamerické literatuře byly zařazeny do strojopisného sborníku Život je všude (1956, editor Jiří Kolář, Josef Hiršal pod pseudonymem \"Josef Pepýt\") a do samizdatových sborníků Jakémusi Alexandru K. (Petlice 1979) a Hlasy nad rukopisem Českého snáře (1981). Pod titulem \"Nápady jednoho z publika\" byly vydány jeho příspěvky z \"Divadelních novin\" (1967-1968). V roce 1955 napsal společně s Lubomírem Dorůžkou a Ludvíkem Švábem pro soubor Pražský dixieland zájezdovou revui \"Opravdu blues\".\n\nOd 1962 účinkoval v text-appealech v pražské Redutě a v divadle Paravan texty \"Ze života lepší společnosti\" a \"Ze života socialistické společnosti\", podle nich vznikla také inscenace \"Střídání stráží v K.\" divadla Večerní Brno (1966, režie Evžen Sokolovský). Báseň \"Nezoufejte!\" uvedla pražská Viola v režii Evalda Schorma. Prózy \"Eine kleine Jazzmusik\", \"Bebop Richarda Kambaly\", \"Dobře prověřená Lizetka\" a \"Píseň zapomenutých let\" inspirovaly pořad \"Hořkej jazz\" v Divadle S.K. Neumanna (1990, režie Karel Urbánek). Divadelní adaptace \"Mirákl\" pro studentské divadlo DISK (1991, dramatizace J. Hančil, P. Hruška, Katarzyna Wrzosek, Jiří Seydler). V letech 1965-1968 moderoval společně se svým přítelem Lubomírem Dorůžkou rozhlasovou hitparádu \"Šest na lenošce\". Napsal předmluvy, poznámky či doslovy ke knihám vydavatelství '68 Publishers a Poezie mimo domov. V české redakci rozhlasové stanice Hlas Ameriky recenzoval novinky beletristické a politické literatury vydané v angličtině. Je také autorem anglicky psané hry \"The new men and women\" (kanadské stanice CBC 1977, SRN 1978).\n\nPodle jeho próz či námětů vzniklo mnoho scénářů k filmům, jako \"Farářův konec\" (1968, režie Evald Schorm), \"Zločin v šantánu\" (spolupráce na scénáři Jiří Suchý, režie Jiří Menzel), \"Flirt se slečnou Stříbrnou\" (scénář se Zdeňkem Mahlerem, režie Václav Gajer), \"Tankový prapor\" (scénář Radek John, režie Vít Olmer). Pro Československou, po roce 1993 Českou televizi napsal středometrážní \"Revui pro banjo\" (1963, režie Zdeněk Podskalský), seriál \"Vědecké metody poručíka Borůvky\" (1967, režie Pavel Blumenfeld) a inscenaci \"Poe a vražda krásné dívky\" (1996, režie Viktor Polesný).Pod pseudonymem \"Josef Benda\" napsal společně s Lubomírem Dorůžkou libreto pro Český rozhlas k operetě \"Zmatek kolem Lydie\".\n\nV roce 1990 se přihlásil ke spoluautorství knih vydaných pod jménem Jana Zábrany: \"Vražda pro štěstí\", \"Vražda se zárukou\", \"Vražda v zastoupení\", \"Táňa a dva pistolníci\" a k autorství překladu knihy Warrena Millera \"Prezydent krokadýlů\". Na toto poslední prohlášení reagoval Patrik Ouředník ve dvou článcích v Revolver revue, \"Prezydent, nebo Krokadýl?\" a \"Čisté víno\" ); články vyvolaly táhlou polemiku v literárních kruzích. Poslední rešerše dávají, zdá se, Ouředníkovi za pravdu.\n\n\n\n"}
{"id": "21324", "url": "https://cs.wikipedia.org/wiki?curid=21324", "title": "Dyje", "text": "Dyje\n\nDyje ( ) je středoevropská řeka vzniklá spojením Rakouské Dyje a Moravské Dyje v Dolních Rakousích a tekoucí dále na pomezí Rakouska (Dolní Rakousy) a Česka (Jihomoravský kraj), převážně po území Moravy. Délka toku činí 235,4 km, včetně své delší zdrojnice Rakouské Dyje 311 km. Plocha povodí měří 13 419 km², z toho 11 164,7 km² je v Česku (tj. 14 % rozlohy státu). Části toku tvoří státní hranici mezi Českou a Rakouskou republikou (jihozápadně od Znojma v okolí Hardeggu, krátký úsek u Hrabětic, západní hranice Dyjského trojúhelníku). Dyje se na česko-slovensko-rakouském trojmezí vlévá do řeky Moravy jako její nejdelší přítok.\nNázev řeky patrně sahá až do předkeltského období. Indoevropský kořen \"-dheu-\" ve významu „téct, tekoucí“ byl v době římské zkomolen na \"dujas\", z čehož staří Slované odvodili v 7. či 8. století Dyja. Bavorští kolonizátoři Východní marky (Rakouska) pak termín \"Dyja\" v 11. století převzali a zkomolili na Taja. Kosmova kronika česká řeku Dyji zmiňuje k roku 1082. V zahraničí (kromě Slovanů) je většinou užíván německý název \"Thaya\".\n\nDyje vzniká soutokem dvou zdrojnic, Moravské Dyje a o něco delší Rakouské (Německé) Dyje, pod hradem Rakousem (Raabs) v severním Rakousku. Údolí řeky Dyje má v celém úseku charakter meandrujícího kaňonu zařezaného do Českého masivu, vede nejprve krátce na jihovýchod, pak na severovýchod a znovu na jihovýchod. Pod Drosendorfem, kde zprava přijímá Thumeritzbach, opouští rakouské území a vtéká na Moravu, do okresu Znojmo, kde záhy začíná vzdutí Vranovské přehrady, dlouhé 30 km. Do nádrže se pod Bítovem zleva vlévá Želetavka.\n\nPod přehradou, mezi Vranovem nad Dyjí a Znojmem, se nachází nejcennější část dyjského kaňonu, kde byl v roce 1991 vyhlášen Národní park Podyjí. Dyje zde vytváří unikátní říční fenomén s mnohými meandry, hluboce zaříznutými údolími bočních přítoků (zprava Fugnitz a Kajabach, zleva Klaperův potok), nejrůznějších skalních útvarů a kamenných moří a vysokou pestrostí rostlinných a živočišných společenstev danou střídavou exposicí svahů od jižní až po severní, takže se zde nacházejí v těsné blízkosti jak lesostepní lokality pronikající z panonské oblasti, tak lokality dubohabrových lesů. Ve většině tohoto úseku tvoří Dyje česko-rakouskou státní hranici a na rakouské straně na český NP bezprostředně navazuje Národní park Thayatal, vyhlášený roku 2000. Oba národní parky mají dohromady 76 km². Velkým meandrem Šobes se tok opět stáčí na severovýchod a před Znojmem je vzdut malou vodní nádrží.\n\nZa malebným údolím pod historickým jádrem Znojma, největšího města na celém toku řeky, vstupuje Dyje do Dyjskosvrateckého úvalu. Tudy teče na jihovýchod nejprve kaňonem a posléze stále mělčím údolím v polní venkovské krajině až k Laa an der Thaya, kde se opět dotýká rakouského území, přijímá svůj největší pravostranný přítok Pulkavu, a pokračuje ostrým ohybem v již regulovaném korytě na severoseverovýchod, podél státní hranice. Od ní se opět vzdaluje nad Novosedly (okres Břeclav), kde přijímá zleva Jevišovku a její tok se rozšiřuje a zpomaluje vzdutím kaskády rozsáhlého vodního díla Nové Mlýny, které ze severu obkružuje Pavlovské vrchy. Toto dílo budí dodnes kontroverze pro své ekologické dopady, hraje však důležitou roli v protipovodňové ochraně území níže na toku. Do prostřední nádrže Nových Mlýnů se společným ústím vlévají zleva dva nejvýznamnější dyjské přítoky, Jihlava a Svratka.\n\nPodle historických pramenů a archeologických a stratigrafických výzkumů vedl původní tok Dyje pravděpodobně úvalem od Novosedel kolem Mikulova k Lednici, kudy dnes tečou Polní potok (protisměrně) a Včelínek. Tento fakt dokládá např. Kosmova kronika, která k roku 1082 uvádí Dyji jako jižní hranici Moravy, rozdvojení Dyje u Novosedel je popsáno v tzv. Fürstenbuchu ještě ve 13. století – mezi rameny tak existoval říční ostrov s Pavlovskými vrchy. Později se tok stabilizoval pouze do severního ramene Dyje přes Mušov.\n\nPod novomlýnskou přehradou Dyje vstupuje branou mezi Jihomoravskými a Středomoravskými Karpaty do Dolnomoravského úvalu a teče zhruba na jihovýchod a posléze na jih. Její zbylý tok je téměř celý regulován, takže o původním charakteru řeky nyní vypovídají pouze zbytky lužních lesů se zachovanými starými říčními rameny a meandry. Značnou částí dolního toku teče Dyje po severním a východním okraji komponované krajiny Lednicko-valtického areálu. Pod Podivínem se do ní zleva vlévá Trkmanka. Pak protéká druhým největším a posledním sídlem přímo na toku, Břeclaví, kde tvoří dvěma rameny říční ostrov a zprava přijímá Včelínek. Nedlouho poté opět dosahuje hranice s Rakouskem a tvoří ji až do konce svého toku. Krátce předtím, než zaústí zprava do Moravy, vlévá se do ní ještě Kyjovka. Soutok Dyje a Moravy je česko-rakousko-slovenským trojmezím a nejjižnějším a nejníže položeným (148 m n.m.) bodem území Moravy. Do roku 1920 vedla moravsko-rakouská hranice severněji, viz Dyjský trojúhelník.\n\nPřestože je v místě soutoku Dyje delší a má i větší povodí než Morava, vlivem nižších srážkových úhrnů ve stínu Českomoravské vrchoviny je zřetelně méně vodná, a proto se bere za její přítok.\n\nPovodí Dyje je velmi nerovnoměrné, mnohem více a větších přítoků přijímá zleva.\n\nPrůměrný průtok u ústí činí 43,9 m³/s.\n\nPovodí řeky bylo postiženo povodněmi v letech 1997 (spíše okrajově), 2002 a především v roce 2006. Na jaře 2006 došlo při povodních k přetečení a poškození všech přehradních hrází na toku řeky. Povodeň nebyla schopna zadržet ani soustava nádrží Nové Mlýny a došlo mj. k vážnému poškození zámeckých zahrad v Lednici.\n\nTok řeky je v Česku uměle přehrazen na pěti místech (nepočítaje v to jezy apod.):\nŘeka Dyje protéká jedněmi z nejkrásnějších a nejzachovalejších míst na pomezí Moravy a Dolního Rakouska, nachází se zde mnoho přírodních i kulturních památek.\n\nNa moravské straně:\n\nNa rakouské straně:\n\nDyje není v žádném úseku splavná a není tedy využívána k užitkové vodní dopravě. Pouze na několika místech je provozována vodní doprava turistická (Vranovská přehrada, Novomlýnská nádrž, Dyje nad Břeclaví).\n\nAni pro jiné druhy dopravy nemá údolí Dyje velký význam; v horním úseku je příliš úzké a klikaté, v dolním zase natolik široké, že ho není nutné dopravními cestami kopírovat. Počátkem 20. století existoval ambiciózní plán na vybudování železnice dyjským kaňonem ze Znojma až do Raabsu, ten však byl po osamostatnění Československa opuštěn. Velmi zhruba podél Dyje vede zčásti Trať 246 a také dálnice a železnice Brno – Břeclav.\n\nDyje je vodácky problematická a nepříliš využívaná řeka. Tok je přerušen několika přehradními nádržemi, do roku 1989 bylo navíc splouvání ve značné části toku zapovězeno pro polohu v hraničním pásmu, a zůstávalo komplikované až do úplného otevření hranice v roce 2004.\n\nPrvním úsekem vhodným ke splouvání je Raabs (řkm 234) – Podhradí nad Dyjí (řkm 204); při vysokém stavu vody je možno plout už do Raabsu po Moravské Dyji. Úsek vede lesnatým kaňonem, kolem několika hradních zřícenin a historického městečka Drozdov (Drosendorf). Za Podhradím ovšem na řkm 200 začíná dlouhé jezero Vranovské přehrady. Na ni navazuje úsek vedoucí národním parkem Podyjí/Thayatal (řkm 173–133), kde je však plavba zakázána z důvodu ochrany přírody a vodního zdroje.\n\nPlout je znovu možné teprve ze Znojma (řkm 132), kde je vodácká základna hned pod hrází vodní nádrže Znojmo. Přirozený meandrující tok odsud vede až k rakouským hranicím u Hevlína. Do Tasovic (řkm 121) vede koryto ještě kaňonem, poté zalesněnou nivou. Tok je lemován řadou objektů československého opevnění. Na tomto úseku je rozvinuta základní vodácká infrastruktura – půjčovny, tábořiště a občerstvení. Na většině jezů je zbudována skluzavka pro lodě. U Krhovic (řkm 118) je možné odbočit do 32 km dlouhého tzv. Dyjsko-mlýnského náhonu (též \"Mlýnská strouha\", \"kanál Krhovice–Hevlín\" nebo \"Stará Dyje\", německy \"Thayamühlbach\"), který protéká přes hodnotný vodní mlýn ve Slupi a skrz rakouské městečko Laa. Nedaleko před ním náhon překřižuje dva jiné toky po akvaduktech. Za Hevlínem se na řkm 90 opět vlévá do hlavního toku. Další plavbu již napřímeným zregulovaným korytem lze ukončit v Jevišovce (řkm 83,5, železniční zastávka 100 m od řeky), nejpozději je záhodno v Drnholci (řkm 79), kde se již tok zastavuje a rozšiřuje do jezer vodního díla Nové Mlýny. \n\nTřetí vodácky zajímavá část Dyje začíná pod přehradou u Nových Mlýnů (řkm 46). Na úsek lužním lesem lze pod Bulharami navázat přetažením lodě na řkm 40,7 do Zámecké Dyje, starého meandrujícího koryta, které vede až do lednického zámeckého parku. Hlavní tok zatím vede dále regulovaným, ohrázovaným korytem. Řeka zde není vodácky nijak vybavená, plavbu znepříjemňují dva nesjízdné a smrtelně nebezpečné jezy (Bulhary, řkm 40,0, a Břeclav, řkm 26,9), potenciálně sjízdný je pouze jízek u minaretu (řkm 35,7). Nad břeclavským jezem lze plavbu ukončit. Z Břeclavi pak již Dyje teče volně liduprázdnou lužní krajinou, od řkm 20 po česko-rakouské hranici až do ústí do Moravy, kde končí české území. Z řeky Moravy lze po dalších 2 km plavby vystoupit u silničního mostu mezi Hohenau a Moravským Svätým Jánem.\n\n\n"}
{"id": "21326", "url": "https://cs.wikipedia.org/wiki?curid=21326", "title": "Ortel", "text": "Ortel\n\nOrtel je staročeské označení pro rozhodnutí, soud (ve smyslu rozsouzení), rozsudek. Slovo vzniklo z německého slova (dříve psáno \"Urtheil\", viz ordál, ordálie). Používalo se v městském právu ve městech, kde se používalo německé městské právo. Ortel ve smyslu rozsudku nevycházel z psaného práva ani z nějakých precedentů, ale sám byl precedentem, který nalézal právo. \n\nDnes výraz ortel znamená rozsudek nebo nemilosrdné a kruté odsouzení.\n"}
{"id": "21331", "url": "https://cs.wikipedia.org/wiki?curid=21331", "title": "Pierios", "text": "Pierios\n\nPierios (lat. \"Pierius\") († po roce 309 v Římě [?]) byl hlavou alexandrijské školy po smrti Theognóstově v roce 282. Podle Eusébia z Césareje byl známý svou chudobou a svým filosofickým vzděláním. Za Diokleciánova pronásledování byl mučen, avšak nezemřel. Poté odešel do Říma, kde nakonec i pravděpodobně zemřel. Jelikož psal o životě Pamfila, jenž zemřel v roce 309, musel sám zemřít až po tomto roce.\n\nZ Pieriových děl Jeroným zmiňuje \"Tractatus in Hoseam\" (Traktát na Ozeáše), traktát z velikonoční vigílie. Fótios hovoří o 12 \"logoi\" („slovech“), mezi nimi i zmíněném \"Traktátu na Ozeáše\". Filippos Sidetés hovoří o homilii \"Na začátek Ozeáše\", ale kromě ní ještě o homiliích \"Na Lukášovo evangelium\", \"O Matce Boží\" a \"O životě sv. Pamfila\". První dvě homilie náleži asi do stejné skupiny, zatímco poslední mohla být pochvalná řeč na jeho žáka a mučedníka Pamfila.\n"}
{"id": "21335", "url": "https://cs.wikipedia.org/wiki?curid=21335", "title": "Petr Alexandrijský", "text": "Petr Alexandrijský\n\nPetr Alexandrijský († cca 311) byl alexandrijským biskupem a předtím pravděpodobně hlavou alexandrijské školy. Za Diokleciánova pronásledování opustil svou diecézi a zemřel okolo roku 311.\n\nZa jeho nepřítomnosti Melétios, lykopolský biskup, zabral jeho diecézi a diecéze dalších čtyř biskupů, kteří se mezitím ocitli ve vězení. Na synodu v Alexandrii v roce 305 nebo 306 Petr poté, co byl Meletios usvědčen „z mnoha zločinů a také z toho, že obětoval modlám“, uzurpátora sesadil. Od tohoto okamžiku vzniká tzv. meletiánské schisma, které trvalo po celá staletí.\n\nI když byl Petr z alexandrijské školy, byl velkým odpůrcem Órigena. Z jeho děl se nám však dochovaly jen zlomky jeho dopisů a několika traktátů.\n\n\n\n\n\n\n\n\nKromě těchto Petrových děl a spisů existují také Mučednická akta svatého Petra Alexandrijského (v latině, řečtině, syrštině a koptštině), ale žádná z těchto verzí není autentická, ve všech případech se jedná o pozdější legendy.\n"}
{"id": "21336", "url": "https://cs.wikipedia.org/wiki?curid=21336", "title": "Alexandrijská škola", "text": "Alexandrijská škola\n\nAlexandrijská škola je jak skutečná škola pro alexandrijské katechumeny, tak název pro filosofické a teologické myšlení církevních otců v ní působících. Datuje se do přibližně 3.–4. století.\n\nAlexandrijská škola byla prvním a nejstarším střediskem komplexního teologického myšlení v dějinách křesťanství. Své hlavní charakteristiky dostala ze svého okolí: měl na ni vliv platónismus, spisy platónismem ovlivněného židovského učence Filona Alexandrijského a vůbec zájem o metafyzické bádání.\n\nJádrem a ohniskem křesťanského teologického myšlení v Alexandrii byla škola pro katechumeny, kde se vyučovaly jak základy víry a porozumění Písmu, tak i základní filosofické obory jako rétorika, gramatika a pod. Již zde je patrné silné propojení mezi křesťanskou vírou a řeckou filosofií, které je charakteristické pro celou tuto školu.\n\nCo se týká výkladu Písma, jež bylo až do vrcholného středověku hlavním, ne-li jediným pramenem teologického poznání, známá byla především alegorická metoda. Ta z řecké kultury a myšlení přešla prostřednictvím Filona, který ji aplikoval na židovské posvátné spisy, i do křesťanské alegorické školy. Díky ní mohli alexandrijští otcové nacházet v Písmu, zvlášť ve Starém zákoně, řešení mnoha metafyzických a do jisté míry i abstraktních otázek. Naopak podle těchto otců doslovný výklad Písma, považovaný za judaizující, byl označován za nehodný Boha a za povrchní, hodný těch, kteří nejsou s to proniknout do hloubky textu.\n\nJako protiváha proti alexandrijské škole existovala v Sýrii antiochijská škola, zdůrazňující jednak doslovný, literární výklad Písma, jednak jeho význam nikoli metafyzický, ale morální.\n"}
{"id": "21337", "url": "https://cs.wikipedia.org/wiki?curid=21337", "title": "Okres Prachatice", "text": "Okres Prachatice\n\nOkres Prachatice je okres v Jihočeském kraji. Jeho sídlem bylo město Prachatice.\n\nSousedí s jihočeskými okresy Strakonice, České Budějovice a Český Krumlov a plzeňským okresem Klatovy. Jeho jihozápadní hranice je z větší části státní hranicí s Německem, na jihu pak s Rakouskem.\n\nK 31. prosinci 2003 měl okres celkovou plochu 1375,04 km², z toho:\nData k 1.1.2019\n\n\nOkresem prochází silnice I. třídy I/4, I/20 a I/39. Silnice II. třídy jsou II/122, II/141, II/142, II/143, II/144, II/145, II/165, II/166, II/167, II/168, II/169, II/170 a II/171.\n\nMěsta jsou uvedena tučně, městyse \"kurzívou\", části obcí .\n\nBabice  •\nBohumilice •\nBohunice •\nBorová Lada  •\nBošice  •\nBudkov •\nBuk  •\nBušanovice  •\nČkyně  •\nDrslavice  •\n\"Dub \" •\nDvory •\nHorní Vltavice  •\nHracholusky  •\nHusinec  •\nChlumany •\nChroboly  •\nChvalovice •\nKratušín  •\nKřišťanov  •\nKtiš  •\nKubova Huť •\nKvilda  •\nLažiště •\nLčovice •\nLenora  •\n\"Lhenice \" •\nLipovice  •\nLužice •\nMahouš •\nMalovice  •\nMičovice  •\nNebahovy  •\nNěmčice  •\nNetolice  •\nNicov  •\nNová Pec  •\nNové Hutě •\nOlšovice  •\nPěčnov •\nPrachatice  •\nRadhostice  •\nStachy  •\nStožec  •\n\"Strážný \" •\n\"Strunkovice nad Blanicí \" •\nSvatá Maří  •\nŠumavské Hoštice  •\nTěšovice  •\nTvrzice •\nÚjezdec •\nVacov  •\nVimperk  •\nVitějovice •\nVlachovo Březí  •\nVolary  •\nVrbice •\nZáblatí  •\nZábrdí •\nZálezly  •\nZbytiny  •\nZdíkov  •\nŽárovná •\nŽelnava  •\nŽernovice \n\n\n"}
{"id": "21338", "url": "https://cs.wikipedia.org/wiki?curid=21338", "title": "Jack Kerouac", "text": "Jack Kerouac\n\nJack Kerouac , vlastním jménem Jean-Louis Lebris de Kerouac, (12. března 1922, Lowell, Massachusetts, USA – 21. října 1969, St. Petersburg, Florida, USA) byl americký spisovatel, jeden z nejvýznamnějších představitelů beat generation. Proslavil se především svými autobiografickými romány, zejména pak dílem \"Na cestě\".\n\nPředci Jacka Kerouaca pocházeli z Francie. Jeho děd, tesař Jean-Baptiste Kirouack, se společně se svou ženou Clémentine Bernierovou přestěhovali z Francie do Nashui, města v americkém státu New Hampshire. Stalo se to v roce 1889 krátce poté, co se jim narodil syn Léon, budoucí Kerouacův otec. Léon se stal reportérem a obchodníkem a roku 1915 si vzal Gabrielle Lévesqueovou, budoucí Kerouacovu matku. Rok po svatbě se jim narodilo první dítě, syn Francis Gerard; roku 1918 pak dcera Caroline. Jako třetí a poslední dítě Gabrielle Kerouacové přišel na svět Jean-Louis. Doma mu říkali „Ti Jean“, čili „Malý Jan“. Teprve později, když se Jean-Luis začal stýkat s nefrancouzskými obyvateli, se z něj stal „Jack“.\n\nKdyž byly Jackovi čtyři roky, zemřel mu ve věku devíti let na revmatickou horečku jeho starší bratr Gerard. Kerouaca tato událost hluboce poznamenala, prohloubila jeho závislost na matce a promítla se i do jeho tvorby. Doma rodina Kerouacových mluvila jedním z francouzských dialektů, proto je Kerouacův mateřský jazyk francouzský. Angličtinu se začal učit až v šesti letech a docela s ní bojoval.\n\nOtec Jacka Leo Kerouac byl v Lowellu známou postavou. Vznětlivý, avšak šlechetný, mírně výstřední muž s náklonností k barům a dostihovým závodům si zakládal na své nezávislosti. Vlastnil malou tiskárnu, díky níž mohl zaplatit prostorný starý dům. V roce 1936 se vylila řeka Merrimack z břehů a zatopila otcovy dílny. Ten byl nucen prodat dům a hledat si práci jako tiskař, kdekoli to bylo možné. S úpadkem otcovy role živitele domu a hlavy rodiny sílil matčin vliv.\n\nU otce se objevily zdravotní problémy, z části způsobené pitím alkoholu. Nenosil domů moc peněz, což zapříčinilo vzrůstající napětí mezi Kerouacovými rodiči.\n\nKerouacova matka Gabrielle Ange Kerouac byla hluboce věřící katolička a o nedělích Kerouaca a Caroline vodila do kostela. V Pawtucktetville, frankokanadské komunitě v massachusettském Lowellu, nikdy nenašla skutečné přátele. Když Leo Kerouac pozvolna umíral, musela ona zajišťovat příjem domácnosti. Našla si práci v továrně na boty. Mladý Jack trpěl pocity viny, že nedokáže nahradit otce v úloze živitele. Strávil s ním nejvíc času během jeho závěrečného stadia choroby a staral se o něj. Leo si na svém synovi vyžádal slib, že se o matku po jeho smrti postará. I v této události je nutno vidět pozdější zesílené vazby Jacka na matku.\n\nJack Kerouac nejdříve chodil do školy sv. Ludvíka Francouzského, poté do jezuitské školy sv. Josefa.\n\nV roce 1936 nastoupil na lowellskou high school, kde si získal společenské postavení mezi spolužáky výbornými výkony v americkém fotbale a atletice. Jack se na střední škole seznámil s jazzem a začal hodně číst. V posledním ročníku se seznámil s Mary Caneyovou, která se později stala předlouhou jeho románu \"Maggie Cassidyová\". Díky svým fotbalovým výkonům dostal dvě nabídky na univerzitní stipendium a Kerouac se rozhodl pro Kolumbijskou univerzitu v New Yorku. Na univerzitě se Kerouacovi z počátku dařilo dobře a díky jeho výborným esejům si ho spolužáci najímali, aby za ně psal práce.\n\nJackovo prvotní nadšení z univerzity se však brzy začalo vytrácet. Dlouhé cestování městem, celodenní vyučování a večerní fotbalový trénink ho příliš zaměstnávaly a Jack začal vyučování vynechávat. Začal chodit do klubů poslouchat jazz a na večírky spolužáků. V této době se ještě scházel s Mary Caneyovou, avšak jejich způsob života byl už dost odlišný, což nakonec vedlo k jejich odloučení. Po zbytek života pak Kerouac tvrdil, že nikdy žádnou dívku nemiloval tak jako Mary.\n\nV prosinci 1942 se Kerouac nepohodl s trenérem fotbalu a opustil univerzitu. Vrátil se zpět do Lowellu. O tři měsíce později obdržel povolávací rozkaz do Námořnictva Spojených států. Odtud byl však brzy propuštěn pro psychické problémy. V létě téhož roku proto nastoupil jako pomocná pracovní síla na loď do Liverpoolu.\n\nV létě roku 1944 se Kerouac poprvé setkal s Allenem Ginsbergem a ještě téhož roku i s Williamem Sewardem Burroughsem. Jelikož byl Burroughs o několik let starší než Ginsberg i Kerouac, stal se pro ně „učitelem“.\n\n22. srpna se oženil s Frankie Edith Parkerovou ihned poté, co byl propuštěn z vězení. Tam se ocitl za krytí vraždy Davida Kammerera Lucienem Carrem. To pro něj znamenalo odcizení se rodině a pasování se do role psance. Manželství s Edie Parkerovou vydrželo jen 2 měsíce.\n\nV roce 1946 se Jack setkal s Nealem Cassadym, což navždy ovlivnilo jeho tvorbu.\n\nJeho druhou manželkou se stala po roce 1950 Joan Havertyová, servírka, jež předtím žila s Billem Cannastrou. Ani toto manželství dlouho nevydrželo, trvalo jen 6 měsíců a neslo s sebou nepříjemné následky ve sporu o určení otcovství, který Joan rozpoutala.\n\nV následujících letech vyšel román \"Maloměsto, velkoměsto\", Kerouac jezdil stopem po USA a příležitostně pracoval jako brzdař (a dělal také jiné málo kvalifikované pomocné práce). V té době byl také podruhé hospitalizován s flebitidou (zánět žil).\n\nPo roce 1957, kdy vydal román \"Na cestě\", se stal veřejně známou osobností. Stal se finančně zajištěným a začal pít víc než kdykoli předtím. Zemřel na následky alkoholismu, na krvácení jícnových křečových žil.\n\nJack Kerouac byl extrémně vnímavý a citlivý člověk. Jeho pochybnosti o sobě pramenily mimo jiné i z faktu, že jeho novátorská tvorba nebyla dlouho považována za způsobilou k vydání. Přes touhu poznávat a vstřebávat stále něco nového zažil i období těžkých depresí a pocity osamění. Domníval se, že zemře o samotě jako jeho oblíbení spisovatelé Emily Dickinsonová a Henry David Thoreau, a sám o sobě psal v dopisech jako o zuboženém papírovém žebrákovi. Toto velmi těžké období života mu kromě psaní, četby a podpory přátel pomohl překonávat buddhismus.\n\nKerouac se snažil (jako ostatní beatníci) o maximální upřímnost a spontánnost díla bez ohledu na umělecké následky. Pohrdal korigováním tvorby, jež má být způsobem druhotné morální cenzury vnucované podvědomím. Literáta přirovnával k jazzovému saxofonistovi, neboť by měl hledat jazykové vyjádření nerušeného proudění myšlenek.\n\nNa druhou stranu lze z jeho tvorby vycítit pronikavý pocit stísněnosti, zoufalství a bolesti žití, jež většinou převažuje nad entuziasmem a občas násilným veselím postav. John Clellon Holmes se o něm vyjádřil slovy: „\"A najednou mnou zachvěl pocit, že Kerouac svou čtyřicítku o mnoho nepřežije. Taková hltavost, psychická zranitelnost, taková jednostrannost musí člověka nakonec vymačkat a Kerouac, jak jsem ho znal, nebyl schopen odvrátit se od svého zničujícího vědomí.\"“\n\nJeho poezie je ovlivněna asijskými vlivy, především zen-buddhismem a starou čínskou poezií. Ovlivnila ho především forma haiku (tj. báseň o 17 slabikách, která obsahuje ucelenou vizi života ve třech krátkých řádcích), dále to byl blues (tříveršové sloky s opakovaným nepatrně variabilním prvním veršem, většinou smutné či melancholické). Kerouac přesně nedodržoval tyto formy, šlo mu spíše o dodržení nálady a rytmu. Velmi ho ovlivnil jazz. Své básně považoval za chorusy.\n\nV České republice dílo Jacka Kerouaca v současné době vydává nakladatelství Argo.\n\nPoezie:\nProzaická tvorba:\nMnohem významnější než jeho básnická tvorba je tvorba prozaická. Často čerpá ze svých zážitků, z doby, kdy se toulal po Státech. Píše velmi uvolněně, a jak sám tvrdil, psal, jak to bylo, což je vcelku věrohodné. Toulal se beze všeho pouze s batohem, lze ho označit za vandráka, a to v obou významech toho slova.\n\nTato tři díla psaná na konci 40. let chtěl původně spojit do trilogie \"Duluozova legenda\".\n\nKerouac dále napsal několik cestopisných děl, jedná se o tzv. \"reportáže ze silnice\", kde popisuje své zážitky z cest po USA:\n\n\n\nčesky:\n\n\nčesky:\n\n\n\n"}
{"id": "21342", "url": "https://cs.wikipedia.org/wiki?curid=21342", "title": "Baldur's Gate", "text": "Baldur's Gate\n\nBaldur's Gate je herní série počítačových RPG her, vsazena do prostředí Forgotten Realms světa Dungeons & Dragons.\n\nSérie obsahuje následující tituly pro systémy Microsoft Windows a Mac OS vyvinuté herní vývojářskou společností BioWare:\n\n\nZačínáte jako učeň a chráněnec mága Goriona. Vyrůstáte na místě jménem Svítící tvrz, kde žijete spokojený život až do dvaceti let. Právě v tuto dobu se dozvídáte, že s vámi Gorion chce Svítící tvrz opustit. Nevíte proč, ale záhy vám to dojde, když se vás několik lidí pokusí zabít. Před odjezdem se dáte do řeči s Imoen, mladou ženou, která s vámi ve tvrzi vyrůstala. Chce s vámi odejít ale Gorion tomu nechce připustit.\n\nTak vyrazíte z tvrzi, ale sotva uplyne pár hodin, narazíte na několik ozbrojenců, v čele s podivným mužem (přičemž není jasné, zda je to vůbec člověk). Právě po vás jdou a dokonce slíbí Gorionovi milost, jestli vás vydá dobrovolně. Gorion ale souhlasit nebude a tak ho podivný \"muž\", jménem Sarevok po magické bitvě nemilosrdně zabije. Vy ale stihnete utéct. Následující ráno (ona bitva se odehrávala v noci) po zoufalých toulkách v divočině narazíte na Imoen, která vás celou dobu sledovala. Poté se společně vydáte hledat Gorionovy přátele. Jak se ukáže, bude to bojový pár: Khalid a Jaheira. S nimi budete cestovat dále.\n\nPozději narazíte na hraničáře Minsca. Od svého zranění hlavy je mu věrným přítelem Boo → obyčejný křeček o němž Minsc tvrdí, že je zmenšeninou obrovského vesmírného křečka. Minsca ani Jaheiru a ani Khalida nemusíte do družiny brát.\n\nNa děj Baldur's Gate navazuje děj v Baldur's Gate II: Shadows of Amn a Baldur's Gate II: Throne of Bhaal.\n\nHráč začíná na začátku s jednou postavou, která zosobňuje jeho samotného a jejíž vlastnosti záleží zcela na výběru hráče. Ještě před startem hry si hráč jako v každém RPG zvolí, jakou chce mít rasu (člověk, elf, půlelf, trpaslík, …), jaké povolání (mág, zloděj, bojovník, hraničář, …), jaké přesvědčení (dobrý, zlý, neutrální) a další vlastnosti, se kterými pak projde celé dobrodružství.\n\nKlíčovou součástí každého RPG je vývoj postav ve hře. Po splnění úkolu nebo vyhraném souboji postava získává zkušenosti; při určitém počtu zkušeností postoupí na vyšší úroveň, tedy zlepší se jí schopnosti (naučí se lépe bojovat s vybranou zbraní, naučí se nová, mocnější kouzla, zloději se naučí lépe nacházet a likvidovat pasti atd.). S postavou, která vznikla v BG1, je možné pokračovat v datadisku BG1 a dále i v BG2 a v datadisku BG2.\nPostava používá nejen své schopnosti, ale i další nepostradatelné vybavení jako brnění, zbraň a najdou se i užitečné prsteny, rukavice, boty, opasky, amulety a v knihovnách samozřejmě knihy s příběhy ze světa Forgotten Realms.\n\nPři putování světem hráč potkává spousty NPC (non-player character) postav, které mohou být přátelské, nepřátelské nebo neutrální, mocné, méně mocné i úplně obyčejné. Většina postav, jako mírumilovní obyvatelé města, nechce mít s temnými čaroději a hrdinskými paladiny nic společného, ale představitelé náboženských řádů nebo vyslanci zlodějské gildy mají vždycky pro dobrodruhy něco na práci a s některými postavami si popovídáte lépe než ve skutečnosti. Čas od času ale hráč potká tzv. NPC postavu, která náhodou nemá co na práci a projeví zájem přidat se k hráči a pomoci mu s jeho úkoly. Tyto postavy, pokud se k hráči přidají, pak spadají zcela pod jeho kontrolu, tak jako jeho vlastní postava. Nejvíc může skupinka čítat 6 postav, přičemž každá má zcela odlišné schopnosti a chování. Hru lze dohrát i s jednou jedinou postavou, přičemž všechny zkušenosti se místo rozdělení mezi všechny postavy ve skupince přidělí jen jedné postavě, a ta se tak stává velmi mocnou. Hra se šesti postavami je ale zajímavější a hlavně pestřejší, kromě toho lze některé úkoly úspěšně splnit pouze pokud je v družině postava určitého povolání. Jiné úkoly zase souvisí přímo s VP (vlastními postavami) a mohou být splněny pouze pokud je dotyčná osoba v družině. Samozřejmě, postavy lze ze skupinky na čas vyhodit, ony mezitím počkají v hospodě nebo na místě, kde družinu opustily, kde si je lze později vyzvednout.\n\nPokud si hráč vybere nebo potká a připojí do skupinky postavu mága, barda, klerika, druida, hraničáře nebo paladina, má k dispozici kouzla. Kouzel je např. v Baldur's Gate II více než 100. Používají se téměř bezvýhradně v boji, ve kterém mají často rozhodující účinek. Počet kouzel a jejich síla závisí na zkušenostech postav, stejně jako síla bojovníka. Většina kouzel je přejatá ze známé stolní hry Advanced Dungeons&Dragons.\n\nBoj tvoří asi polovinu celé hry. Probíhá v reálném čase, hru nelze při boji uložit, ale hráč má možnost ji kdykoliv pauznout a rozdat pokyny své družině. Během boje není možné postavám měnit zbroj, ale ostatní vybavení (prsteny, pláště, boty, opasky, zbraně) je možné měnit neomezeně. V prvním Baldur's Gate se hra v inventáři odpauzuje, kvůli čemuž je nutné používat Rychlé předměty, které umožňují mít tři druhy vybavení (pouze okamžitě použitelné a jinam nezařaditelné - lektvary, svitky kouzel, kouzelné hůlky) přístupné i bez použití inventáře a tím pádem i odpauzování.\n\nReputace je ve světě BG velmi důležitou veličinou. Je to vlastně ukazatel, jak postavu vnímají lidé, který je závislý na předchozích činech postavy. Ideální reputace pro danou postavu je závislá na jejím přesvědčení - čím větší sklon ke zlu, tím nižší je ideální reputace. CP (viz NPC postavy) se mohou rozhodnout odejít ze skupiny, pokud její reputace zásadně neodpovídá jejich přesvědčení. Reputaci snižuje kradení, některá rozhodnutí při úkolech a zabíjení neutrálních NPC.\n\nHra využívá Infinity engine, jak vypadá, se můžete podívat např. na oficiálních stránkách BG1 nebo BG2.\n\n\n\n28. listopadu 2012 vydala Atari pro MS Windows Baldur's Gate: Enhanced Edition, remake prvního Baldur's Gate a jeho datadisku. Hra běží na vylepšeném Infinity Enginu, odstraňuje mnoho chyb, obsahuje nové NPC postavy a rovněž nový datadisk - The Black Pits. Na rozdíl od předchozích her byla BG:EE vyvinuta Overhaul Games. 7. prosince 2012 byla vydána i verze pro iOS.\n\n"}
{"id": "21344", "url": "https://cs.wikipedia.org/wiki?curid=21344", "title": "Krev", "text": "Krev\n\nKrev je kapalná, vazká a viskózní cirkulující tkáň složená z tekuté plazmy a formovaných krvných elementů (červené krvinky, bílé krvinky, krevní destičky). Medicínské termíny souvisící s krví často začínají na \"hemo-\" nebo \"hemato-\", což je odvozeno z řeckého slova \"haema\" znamenajícího „krev“.\n\nVzhledem k její funkci se o ní často mluví též jako o \"trofické tkáni\" nebo \"trofickém pojivu\". V současnosti se však tohoto termínu opouštíme kvůli nesouladu s obecnou charakteristikou pojivové tkáně.\n\nHlavní funkce krve je dopravovat živiny (kyslík, glukózu) a stopové prvky do tkání a odvádět odpadní produkty (např., oxid uhličitý a kyselinu mléčnou). Krev též transportuje buňky (leukocyty, abnormální nádorové buňky) a různé substance (aminokyseliny, lipidy, hormony) mezi tkáně a orgány. V neposlední řadě má krev i funkci imunitní (leukocyty).\n\nMezi druhy existují v krvi rozdíly.\n\nKrev je kapalná červená tkáň a její hlavní funkcí je transport kyslíku nutný pro život – okysličování tkání, orgánů… Též zásobuje tkáně živinami (cukry, tuky, bílkoviny, minerály, vitamíny), odvádí odpadní produkty (oxid uhličitý) a obsahuje různé komponenty imunitního systému. Buňky imunitního systému jsou leukocyty (bílé krvinky), které chrání tělo před infekcí. Krví jsou přenášeny také hormony, které působí na různé orgány – stimulují je.\n\nPrůměrný lidský organismus obsahuje asi 4–6 litrů krve, což je asi 8 % tělesné hmotnosti. Dospělí lidé mají asi 60 ml krve na kilogram tělesné hmotnosti. Ženy mívají méně krve než muži. Množství krve se může měnit. Normální objem krve u dospělého člověka se nazývá normovolémie. Pokud dojde ke zvýšení objemu krve, dochází k hypervolémii. Snížení objemu krve je hypovolémie.\n\nStejný poměr platí i u ostatních savců a ptáků, krev tvoří asi 8 % hmotnosti těla.\n\nKrev je červená v rozsahu od světle červené – když je okysličená, po tmavě červenou – když není. Červená barva pochází z hemoglobinu, což je metaloproteinová sloučenina obsahující železo ve formě chemické struktury – kofaktoru hemu, na který se váže kyslík a oxid uhličitý. Existují populární mylné představy, že odkysličená krev je modrá a že krev se stane červenou, jen když přijde do kontaktu s kyslíkem. Krev nikdy není modrá, ale žíly jsou modré, protože světlo je rozptýleno kůží. Navíc krev uvnitř je tmavě červená a vykazuje slabý světelný odraz. Ve skutečnosti při pitvě nebo operaci vypadají tepny a žíly téměř stejně.\n\nKrev se pohybuje v cévách a její oběh je zajišťován srdcem, svalovou pumpou. Proudí do plic pro okysličení a pak je cirkulována tělem přes tepny. Rozptyluje svůj obsažený kyslík přechodem přes tenké krevní cévy zvané kapiláry (vlásečnice). Pak se vrací do srdce žílami.\n\nKrev transportuje metabolické odpadní produkty, léky a jiné cizí chemikálie do jater na eliminaci a do ledvin na vyloučení močí.\n\nTlumivý roztok kyseliny uhličité (HCO) a bikarbonátu (HCO) je přítomný v proudu lidské krve pro udržení pH mezi 7,35 a 7,45.\n\nU některých bezobratlých jako např. hmyz je kyslík jednoduše rozpuštěn v plazmě. Větší zvířata používají respirační proteiny na zvýšení kapacity pro přenos kyslíku. Hemoglobin je v přírodě nejčastější takový protein. Hemocyanin (modrý) obsahuje měď a je přítomen u korýšů a měkkýšů.\n\nExistuje teorie, že pláštěnci mohou používat „vanadiny“ (proteiny obsahující vanad) jako krevní barvivo (je světle zelené, modré nebo oranžové).\n\nU mnohých bezobratlovců jsou tyto proteiny přenášející kyslík volně rozpustné v krvi a u obratlovců jsou obsaženy v specializovaných červených krvinkách, což umožňuje vyšší koncentraci respiračních pigmentů bez zvýšení viskozity nebo bez poškození krevních filtračních orgánů jako ledviny.\n\nU hmyzu není krev (přesněji hemolymfa) zahrnuta do transportu kyslíku (otvory zvané vzdušnice umožňují kyslíku ze vzduchu rozptýlit se přímo do tkáně). Krev hmyzu přenáší živiny do tkání a odnáší odpadní produkty.\n\nKrev je složena z několika typů krvinek a tyto formované elementy krve tvoří asi 45 % celé krve. Ostatních 55 % je krevní plazma – nažloutlá tekutina, která je kapalným mediem krve. Normální pH lidské arteriální krve je asi 7,40.\n\nPopis krvinek:\n\n\nKrevní plazma je v podstatě vodní roztok obsahující 90 % vody, 7 % plazmatických proteinů, 0,9 % anorganických solí a roznášené látky.\n\nPlazma a krvinky spolu tvoří nenewtonskou tekutinu, proudní vlastnosti jsou unikátně adaptovány do architektury krevních cév.\n\nKrevní buňky produkuje kostní dřeň v procesu zvaném krvetvorba. Proteinová složka je produkována většinou v játrech, zatímco hormony produkují endokrinní žlázy a vodní frakce udržované v zažívacím traktu a ledvinách.\n\nKrevní buňky se rozkládají v slezině, částečně také v játrech (vychytávané Kupfferovými buňkami). Játra též čistí proteiny a aminokyseliny (ledviny vylučují mnoho malých proteinů do moči).\n\nMnožství kyslíku rozpuštěného v krvi je přímo úměrné parciálnímu tlaku kyslíku (O) – zkratka PO2 – v krvi.\n\nMolekula hemoglobinu je primární transportér kyslíku v krvi. 98,5 % kyslíku je chemicky kombinováno s hemoglobinem (Hb). Jen 1,5 % je fyzikálně rozpuštěno.\n\nKdyž arteriální (tepenná) krev proudí přes kapiláry, oxid uhličitý se rozpouští z tkáně do krve. Nějaký oxid uhličitý je rozpuštěn v krvi. Část oxidu uhličitého reaguje s hemoglobinem pro formování karbaminohemoglobinu. Zbylý oxid uhličitý je konvertován na bikarbonát a vodíkové ionty. Většina oxidu uhličitého je transportována krví ve formě iontů bikarbonátu.\n\nČást oxyhemoglobinu ztrácí kyslík a vzniká deoxyhemoglobin, který má mnohem větší afinitu k vodíkovým iontům H než oxyhemoglobin, proto váže většinu vodíkových iontů.\n\nTzv. krevsající hmyz, roztoči a někteří další živočichové se vyživují pouze či převážně krví.\n\nDarování krve umožňuje krevní transfuze. Krev tedy slouží k léčbě a může i oddalovat stárnutí.\n\nSpecifická hmotnost krve je poměr hmotnosti krve k objemu, který tato krev zaujímá. závisí na počtu a velikosti erytrocytů, koncentraci hemoglobinu a koncentraci plasmatických proteinů.\n\nNormativní hodnoty jsou:\n\n\n\n"}
{"id": "21347", "url": "https://cs.wikipedia.org/wiki?curid=21347", "title": "Personal Digital Assistant", "text": "Personal Digital Assistant\n\nPDA (personal digital assistant – \"osobní digitální pomocník\") či palmtop je malý kapesní počítač. Ten bývá ovládaný obvykle dotykovou obrazovkou a perem (které se nazývá \"stylus\"). Původně měly PDA za cíl především pomoci s organizováním času a kontaktů. PDA jsou výkonné a zvládají i přehrávání videa a velké množství dalších aplikací, např. byly často používány pro čtení ebooků. V současné době jsou považovány za zastaralé, protože je v roli kapesního počítače z velké části nahradily smartphony a tablety.\n\nMezi nejčastěji používané operační systémy na PDA patří Windows Mobile, Palm OS a Symbian OS, ale také je možné nasadit na PDA Linux, například JLime.\n\nHistorické (2011) PDA obsahuje:\n\nHistorie PDA se začala psát v roce 1993. Firma Apple na trh uvedla přístroj Newton, který byl popisovaný jako Personal Digital Assistant. Jeho funkce byly výhradně zaměřeny na osobní agendu. Když v roce 1996 firma Palm přišla na trh s přístrojem zvaným Palm Pilot, začal tržní pohyb kapesních počítačů. Koncem devadesátých let se objevili další výrobci, kteří začali licencovat systém. PDA se staly součástí výrobků všech velkých počítačových firem.\nJiž od začátku bylo PDA orientováno na efektivní správu času svého majitele a tato funkce mu zůstává dodnes. I když dnes se spíše orientuje na uživatelskou přívětivost.\n\n\nKromě klasických cestovních nabíječek připojitelných k elektrické síti je možné pořídit nabíječku do auta nebo bateriovou nabíječku, která slouží k doplnění PDA, když není dostupná elektrická síť.\n\nDůležité je synchronizovat a proto mít u sebe synchronizační kabel nebo synchronizační kolébku, která není zrovna praktická. K synchronizaci je možné použít i Bluetooth nebo Wi-Fi. V dnešní době již ActiveSync, používaný k synchronizaci, nepodporuje synchronizování s PC přes WiFi. Ale při připojení k internetu pomocí Wi-Fi (nebo jakkoliv jinak) se dá synchronizovat se serverem.\n\nPDA sice není vhodné pro psaní dlouhých textů, přesto na cestách dokáže do určité míry nahradit i notebook. Stačí mít externí klávesnici. Taková klávesnice je díky své konstrukci dobře skladná (je totiž skládací).\nDruhou kategorii klávesnic představuje klávesnice nasunovací.\n\nPDA mají svoji ROM a RAM paměť. Každý kapesní počítač je vybaven tzv. slotem. Slot (rozhraní) pro rozšiřovací kartu je dnes standardní výbavou. Je to šachtička, do které se vkládají karty určitého formátu. Většina uživatelů je používá k rozšíření paměti. Dají se ukládat fotografie, velké dokumenty nebo hudba. Úžasnou výhodou je také přenositelnost do jiných zařízení (fotoaparáty, videokamery, televizory, projektory…).\n\nGPS je zkratka pro Global Positioning System. Navigační řešení PDA jsou stále populárnější. Některé PDA přístroje mají vestavěný GPS přijímač; k jiným je možno připojit přijímač externí, např. pomocí komunikace Bluetooth.\n\n"}
{"id": "21348", "url": "https://cs.wikipedia.org/wiki?curid=21348", "title": "Oranžová", "text": "Oranžová\n\nOranžová je barva, která se v barevném spektru nachází mezi červenou a žlutou, na vlnových délkách v rozsahu přibližně 585–620 nm.\n\nPři subtraktivním míchání barev oranžová vzniká smícháním žluté s magentou (purpurovou).\n\nSlovo pochází z francouzského \"orange\", pomeranč, převzatého z arabštiny (narandž) východního původu (Persie, Indie).\n\n\n"}
{"id": "21350", "url": "https://cs.wikipedia.org/wiki?curid=21350", "title": "Národ", "text": "Národ\n\nNárod (latinsky \"natio\") je společenství lidí, kteří se hlásí ke stejné národnosti. Jazykově pojem odpovídá narození (latinsky \"natio\"), tedy společnému místu či společným předkům. Tímto pojmem se v různých zemích a jazycích odlišují zcela rozdílné sociální organismy. Rozlišuje se tak zejména mezi \"politickým\" a \"etnickým\" národem.Etnický národ stojí primárně na sdíleném jazyku, dále pak na historii a kultuře – za příslušníky národa jsou považováni všichni jedinci, kteří hovoří stejným jazykem, sdílejí stejnou historii a kulturu. Politický národ stojí na občanství – za příslušníky národa jsou považováni všichni jedinci, kteří jsou teritoriálně soustředěni ve státě, jsou jeho občany a mají oprávnění účastnit se politiky a uplatňovat svou suverenitu.\n\nV sociálních vědách převládá názor, že národ je sociální konstrukt. Tzv. konstruktivisté tvrdí, že národnost pak není objektivně daná vlastnost, kterou by bylo možno nezávisle určovat. Geneticky se národy silně prolínají a jednotlivce nelze jednoznačně přiřadit. Opačný názor zastává primordialismus, který byl po 2. světové válce podroben silné kritice. Z hlediska modernistických teorií nacionalismu se primordialismus vyjevuje jako součást nacionalistické propagandy, a jako takový má být předmětem a nikoli východiskem analýzy „národů“ a nacionalismu. Národní příslušnost čili národnost lze dle konstruktivistického přístupu určit jen na základě proklamace jedinců (k jakému národu se hlásí). Často je však národnost přiřazována i dle objektivních kritérií - nejčastěji kombinace jazyka a státní příslušnosti.\n\nNárodní příslušnost je formována na základě působení různých faktorů, především geografických a jazykových, ale také politických, ekonomických a náboženských. Příslušníky národa většinou spojuje společná kultura, historie a jazyk, často i hospodářský život a obývané území.\n\nPodle Gellnera je národ produktem průmyslové společnosti. Naopak Keane tvrdí, že národní identita se začala v Evropě formovat po pádu karolínské říše. Šlechta a duchovní se začali označovat latinským termínem natio – národ, aby zdůraznili používání společného jazyka a společnou historickou zkušenost.\n\nPodle podobné definice Josifa Stalina „národ je historicky vyvinutým, stabilním společenstvím jazyka, území, hospodářského života a psychologické skladby, jež se projevují ve společenství kulturním“.\n\nPojem \"národ\" se někdy překrývá s pojmem \"etnická skupina\" či \"etnikum\", \"národnost\" s pojmem \"etnicita\".\n\nSlovo \"národ\" (a jeho protějšky v evropských jazycích) mělo a má několik významů :\n\nNa to vztahy a to jak se pojem národ vyvinul z případných středových pojmů nepanuje jednotný názor. Odborník na starší českou literaturu Alexandr Stich například poukazuje na skutečnost, že český jazykový nacionalismus má kořeny hluboko v době barokní.(BL)\n\nNa poli historickém s názory převážně sociologů a moderních historiků dlouhodobě polemizují medievisti - viz \"vzpoura medievistů.\" Z tohoto pohledu se tématem u nás zabýval nejvíc František Šmahel, viz jeho shrnutí předmoderních národů a nacionalismů (\"Idea národa v husitských Čechách\", Praha: Argo 2000).\n\nSlovo národ může znamenat v jiných, neevropských, společnostech něco jiného. Proto je příhodné si nejdříve zjistit místní definici.\n\nPojmy národ a stát označují dvě věci odlišného charakteru: více méně subjektivní kolektivní identitu v prvém případě a právně-politický objekt v druhém. Dnes ve světě existují národní státy, státy multinárodní, ale i národy, které svůj vlastní stát nemají.\n\nPojem \"národ\" není právně definován. Klasická teorie mezinárodního práva uznává jako subjekt pouze suverénní stát.\n\nNovodobý nacionalismus byl navíc se zpožděním přejat na různých místech planety, například ve východní Asii původně jako reakce na agresi koloniálních mocností, a vytvořil tam specifické modifikace, odpovídající místním podmínkám.\n\nPojem národa je poté použit jako kupříkladu prostředek k prosazování zájmů skupin, které mimo společný jazyk spolu neměly mnoho společného (přestože měli společná tato obecná kritéria - etnikum, jazyk, kultura, území, stát).\n\nDříve volněji chápaná národní identita se během 19. století \"přeměnila\" v ideologii, nacionalismu. Tato ideologie vykládá smysl života společnosti i organizace jedinců v ní na základě příslušnosti k národu.\n\nV individuální rovině je národní identita zvláštní forma skupinové identity, díky níž se lidé bez ohledu na fyzický kontakt mezi sebou cítí být vzájemně svázáni. Důvody, proč se cítí být vzájemně svázáni, jsou rozmanité – hovoří stejným jazykem, žijí nebo mají vztah k určitému teritoriu, mají společnou historii, stejně interpretují chvíle, kdy národ, ke kterému se řadí, selhal či naopak uspěl, udržují stejné zvyky, … .\n\nNěkteří sociální vědci (např. Ernest Gellner) tvrdí, že národ není zdrojem nacionalismu, ale naopak moderní národ vznikl pro potřeby nacionalismu.\n\nObecně se dá říct, že mezi hlavní znaky národa můžeme zařadit společný jazyk, mentalita, historie a tradice. Těmito subjekty se tvoří kultura národa:\nSpolečný jazyk je prvek, který byl utvářen za účelem komunikace mezi jednotlivými členy národa, a postupem chodu času se zdokonaloval. Např. jazyk český jak ho dnes známe, se vyvíjel po celá staletí. Dále tu máme slang a regionální dialekty, které vznikly v katastrální závislosti. Proto pozorujeme různé odchylky v jazyce napříč republikou.\nO mentalitě národu se dá říct, že se jedná o vzorec chování charakteristický pro daný národ dle územního vývoje. To je dáno kulturní a historickou tradicí. Například lidé na severu Evropy jsou typicky introvertní a klidnějších povah, za to lidé z jihu jsou extrovertní a temperamentní. Za zmínku také stojí kontrast Německa a USA. Pro Němce je typická strnulost, preciznost a dochvilnost, nýbrž pro Američany spíše bezprostřednost, liberálnost a určitá ležérnost.\nTradice můžeme brát jako sdílení poznání, schopností a také mravů v rámci kultury nebo národa. V této souvislosti je dobré poznamenat pojmy jako folklor nebo lidová slovesnost.\nFolklor = projev lidové kultury, které je předáván ve formě obyčejů. Jsou v něm zahrnuty různé zvyklosti jako třeba kroje nebo jen různé bizarní aktivity jako chytání bochníku sýru, který se kutálí z kopce v anglickém Gloucesteru.\nLidová slovesnost= jedná se příběhy předávané v ústní podobě. Typická pro český venkov, kde se pod Habsburskou nadvládou udržoval český jazyk i tímto způsobem.\n\nHistorie národa v plné míře odráží jeho vývoj, může tedy na něm zanechat následky, historické události mohou ovlivnit vztah národa  k jinému. Například, okupace československého prostoru sovětskými vojsky paktu Varšavské smlouvy, která v československém lidu zakořenila nenávist vůči všemu ruskému.\nStátní svátky = jedná se o národně nejvýznamnější historické události, které se udály, a proto, si je lidé každoročně připomínají.\nMezi subjektivní znaky řadíme ty, které převážně národ definují, protože národ je především výtvorem psycho politickým:\nNárodní sebeuvědomění je nejdůležitějším prvkem ze subjektivních znaků. Jedná se o základů formování daného národa (USA, Čína). Doslova to tedy znamená získání vědomí příslušnosti k národu.\nMůžeme zde ještě zmínit národní loajalitu jako „lásku k domovu a připravenost jej bránit“\nJe potřeba tedy dodat, že ač většinou převládnou a definují daný národ subjektivní znaky. Národ by nemohl existovat ani bez objektivní. Jde tedy říct, že národ je směs subjektivních a objektivních znaků.\n\nPojmenování národa, také jako důležitý nápad se objevil v osmnáctém století, kdy Johann Gottfried Herder, německý filozof, pomáhal rozvíjet myšlenku národního státu. V té době proběhla průmyslová revoluce, která vedla ke vzniku průmyslové společnosti. Tyto změny přispěly k nárůstu národního povědomí v Evropě:\n\n\n\n\n"}
{"id": "21351", "url": "https://cs.wikipedia.org/wiki?curid=21351", "title": "Oxidy", "text": "Oxidy\n\nOxidy (dříve psáno oxydy, v souladu s dalšími jazyky , zastarale kysličníky) jsou dvouprvkové sloučeniny kyslíku s méně elektronegativními prvky. Oxidy mohou vznikat buď prudkou oxidací (hořením) za přítomnosti kyslíku anebo pozvolnou oxidací jiným způsobem, zejména kyslíkem atmosférickým anebo kyslíkem obsaženým v některých látkách (oxidačních činidlech), a při dalších chemických reakcích. Kyslík má v oxidech oxidační číslo -2.\n\nV českém jazyce se pro pojmenování oxidů používá unikátní chemické názvosloví, jehož autorem je Vojtěch Šafařík. Vzorec oxidu odpovídá schématu XO, kde X je chemická značka prvku a \"m\" a \"n\" jsou počty atomů. Pokud je počet atomů (m, n) roven jedné, nepíše se ani nevyslovuje. Koncovka názvu je odvozena podle valence příslušného prvku X (pro jedno- až osmimocný prvek postupně -\"ný\", -\"natý\", -\"itý\", -\"ičitý\", \"ičný\"/\"ečný\", -\"ový\", -\"istý\", -\"ičelý\").\n\nU některých oxidů jsou výjimečné zvláštnosti nebo nepravidelnosti:\n\nPokud je třeba vypočítat zapsaný poměr mezi atomy, lze použít jednoduché pravidlo:\n\nVětšinou to jsou oxidy od kovů s oxidačním číslem vyšším než pět a nebo od nekovových prvků. S vodou reagují za vniku kyslíkatých kyselin, popřípadě, pokud nejsou rozpustné ve vodě, s bází za vzniku solí.\n\nOxidy od elektropozitivních prvků (typicky I.A a II.A skupina). S vodou reagují za vzniků hydroxidů daného kovu.\n\nOxidy nereagující s kyselinami ani zásadami. Příklady mohou být oxidy dusnatý a uhelnatý\n\nV těchto oxidech je mezi atomem kyslíku a druhého prvku iontová vazba. Z toho vyplývá že iontové oxidy tvoří převážně elektropozitivní prvky. O iont je silná zásada (s vodou reaguje za vzniku dvou hydroxidových iontů - odjímá jí proton).\n\nTyto oxidy tvoří řetězovité uspořádaní ve kterém se opakuje základní molekula. Příklad může být oxid křemičitý.\n\nVětšinou oxidy s nízkými oxidačními čísly. Reagují se zásadami i kyselinami za vzniků solí. Jako příklad může být oxid zinečnatý.\n\nV těchto oxidech se uplatňují kovalentní vazby.\n\nOxidy obsahující dva různé kovy.\n\n\n"}
{"id": "21352", "url": "https://cs.wikipedia.org/wiki?curid=21352", "title": "Šedá", "text": "Šedá\n\nŠedá je barva (či spíše celá skupina barev) na pomezí bílé a černé. Vzniká smícháním těchto barev v libovolném poměru.\n\nPři aditivním míchání barev vzniká šedá při použití stejného množství všech základních barev, tzn. všechny barvy \"(k; k; k)\" jsou šedé (o různé světlosti \"k\"). Při subtraktivním míchání barevném modelu CMY platí totéž, ovšem v prakticky používaném barevném modelu CMYK se místo toho používá čistě černá barva ve zvolené intenzitě (0; 0; 0; \"k\").\n\nŠedá barva je často označována za stříbrnou. Je to ale barva šedá. Např.: U barvy na vlasy, repro bedny, průkazy od vozidla\n"}
{"id": "21354", "url": "https://cs.wikipedia.org/wiki?curid=21354", "title": "Kyseliny", "text": "Kyseliny\n\nKyseliny jsou chemické látky, jejichž molekuly ve vodě disociují na vodíkové kationty a anionty kyseliny.\n\nKyselost, řidčeji označovaná termínem acidita, se měří například lakmusovým papírkem.\n\nExistuje několik teorií definujících pojmy kyselina a zásada. Nejčastěji se používají tři: \"Arrheniova\", \"Brønsteova–Lowryho\" a nejobecnější \"Lewisova\".\n\nTato teorie byla formulována roku 1887 Arrheniem. Ten vycházel z předpokladu, že kyseliny a zásady jsou schopné v roztoku disociovat (tzn. jedná se o elektrolyty). Jako kyseliny byly definovány látky, které jsou schopné odštěpit svůj proton podle rovnice:\n\nVelkou nevýhodou této teorie bylo, že nebrala v úvahu funkci rozpouštědla.\n\nTuto teorii formulovali v roce 1923 Brønsted a Lowry. Rozšířili Arrheniovu teorii o následnou solvataci uvolněných protonů molekulami rozpouštědla:\n\nTeorie se tedy týkala pouze \"protických rozpouštědel\". Jako kyseliny byly definovány látky, které jsou schopné být donory protonu (jeví pozorovatelnou snahu odštěpit vlastní proton). Zásady jsou naopak akceptory protonu. Např. v následující dvojici reakcí vystupuje voda jednou jako kyselina a podruhé jako zásada:\n\nTuto teorii formulovali v roce 1954 Guttmann a Lindqvist jako rozšíření Brønstedovy teorie pro aprotická rozpouštědla. Základním požadavkem této teorie je autoionizace rozpouštědla.\n\nKyseliny jsou potom látky, které při interakci s rozpouštědlem zvyšují koncentraci kationtů produkovaných autoionizací rozpouštědla. Např. roztok hydrogensíranu v kapalném amoniaku se chová jako kyselina:\n\nTato teorie je nejobecnější, lze ji aplikovat i na sloučeniny, které neobsahují kyselý proton. Jako kyselinu definuje každou částici, která je akceptorem elektronových párů. Mezi tyto částice patří: kationty, molekuly s násobnými vazbami na centrálním atomu, molekuly s volnými d-orbitaly na centrálním atomu nebo elektronově deficitní molekuly. Tyto částice jsou schopny přijmout volný elektronový pár jiné částice (báze), tím se vytvoří donor-akceptorní vazba. Jako kyseliny lze tedy chápat všechny elektrofilní částice, např. fluorid boritý, chlorid železitý nebo síranový anion.\n\nTato teorie se využívá především při objasňování reakčního mechanismu.\n\nExistují dva základní způsoby, podle kterých lze dělit jednotlivé kyseliny.\n\n\nSkupinu karboxylových kyselin tvoří velké množství kyselin, v nichž je vždy obsažen uhlík, vodík, kyslík, někdy dusík, síra či halogeny. Všechny tyto kyseliny spadají do organické chemie, jsou charakteristické svojí karboxylovou skupinou COOH. Pokud obsahují aminovou skupinu NH, jedná se o aminokyseliny.\n\nSílu kyseliny lze kvalifikovat pomocí disociační konstanty. Podle velikosti disociační konstanty se rozlišují slabé kyseliny, středně silné kyseliny a silné kyseliny. Kyseliny silnější než je kyselina sírová jsou superkyseliny.\n\n"}
{"id": "21355", "url": "https://cs.wikipedia.org/wiki?curid=21355", "title": "Království", "text": "Království\n\nKrálovství je stát s monarchistickým státním zřízením, v jehož čele stojí král. S tímto státním zřízením se v Evropě setkáváme především ve středověku. Z dvanácti současných evropských monarchií je sedm z nich královstvím. Evropská království jsou konstitučními monarchiemi. \n\n\n"}
{"id": "21358", "url": "https://cs.wikipedia.org/wiki?curid=21358", "title": "Sval", "text": "Sval\n\nSval (), často také svalovina, je orgán, jehož funkcí je umožnění aktivního pohybu živočicha nebo jeho části. Sval je tvořen především svalovou tkání. Všechny svaly tvoří svalovou soustavu. Věda, která zkoumá svaly, se nazývá myologie.\n\nSvaly mají schopnost přeměnit chemickou energii živin v kinetickou energii (účinnost 0, 2 ) a teplo.\n\nZákladní vlastností svalové tkáně je schopnost se stahovat (kontrahovat), což je umožněno speciálními mnohojadernými vláknitými strukturami uloženými v cytoplazmě všech svalových buněk, myofibrilami. Myofibrily jsou složeny z uspořádaných molekul aktinu a myosinu, mají průměr 20 až 150 mikrometrů a délku 0,5 až 20 cm. Za zvýšené koncentrace vápenatých iontů a přítomnosti ATP dochází k zasouvání tenkých aktinových vláken mezi tlustá vlákna myosinová, myofibrila se zkrátí a dojde ke kontrakci. Stah svalu je podkladem pro veškerý svalový pohyb.\n\nSvalový stah je důsledkem řetězce chemických reakcí, k jejichž proběhnutí je potřeba splnění několika podmínek, v první řadě podráždění svalu a dostatečná zásoba energie ve svalu.\n\nV duhovce oka můžeme nalézt hladké svaly které při větším množství světla zmenší zorničku a pří jeho nedostatku ji zase roztáhnou, takže do oka proniká ideální množství světla.\n\nVzpřimovač chlupu je sval v kůži, který po podráždění vzpřímí chlup. Signálem k jeho stahu může být pocit chladu („husí kůže“), vzpřímením chlupů dojde ke zlepšení izolační schopnosti chlupového pokryvu těla, chlupy se mohou vzpřímit ale i v důsledku stresu (naježený ocas kočky).\n\nLidské svalstvo se nevymyká typickému svalstvu primátů, ale je na něj samozřejmě soustředěna největší pozornost, jak mezi vědci, tak laiky. Jeho ať už cíleným tak necíleným zatěžováním (posilováním) se dá docílit nárůstu svalové hmoty i zvětšení svalových vláken.\n\n\nPod mikroskopem můžeme pozorovat žíhání, které je způsobeno pravidelným střídáním aktinu a myosinu v myofibrilách.\nKosterní svalstvo je tvořeno příčně pruhovanou svalovinou a obvykle se upíná ke kostem. Je ovladatelné vůlí a díky němu se tělo pohybuje. Je to například jazyk, svaly hlavy a končetin, ale i bránice, hlavní dýchací sval savců.\n\nStavbu kosterního svalu je možné zkoumat na několika úrovních. Kosterní sval se na první pohled skládá z těchto částí:\n\nKosterní sval je tvořen dlouhými svalovými vlákny (až 40 cm), tvořené v podstatě jednou, ale mnohojadernou buňkou, takzvaným rhabdomyocytem. Vlákna jsou obalena řídkou vazivovou pochvou. Podélně uložená příčně pruhovaná vlákna se nazývají myofibrily, které umožňují kontrakci.\n\nSvalová vlákna se spojují ve snopečky a snopce (10–100 svalových vláken), které jsou kryté silným vazivovým obalem. Snopce se pojí ve svaly kryté pevnou a pružnou vazivovou blanou – fascií (povázkou). Na obou koncích svalu přechází fascie ve šlachy, které jsou pevně napojeny na kosti jako začátky a úpony svalů. Svalová i vazivová vlákna jsou elastická, umožňují až stoprocentní protažení své délky.\n\nKaždé svalové vlákno (\"rhabdomyocyt\") uvnitř v cytoplazmě obsahuje myofibrily, které je ještě příčně rozdělena na přepážky, sarkomery. Díky těmto sarkomerám dostaly příčně pruhované svaly svůj název.\n\nSrdeční svalovina či myokard () tvoří tzv. kardiomyocyty či kardiocyty, které jsou příčně pruhované v důsledku přítomnosti sarkomer. Jejich délka činí 85–100 mikrometrů a šířka 15 mikrometrů. Funkce a stavba kontraktilních bílkovin je shodná s kosterním svalstvem, proto je někdy brána jako speciální typ příčně pruhované svaloviny. Buňky jsou spojeny interskalárními disky a mají jedno až dvě buněčná jádra uspořádaná ve více směrech.\n\nMyokard není ovladatelný vůlí. Podněty ke stahování vznikají přímo v srdci. Tvoří téměř celou srdeční stěnu.\n\nHladká svalovina je evolučně původnější, u bezobratlých je často jediným typem svalové tkáně v jejich tělech. U savců je přítomna pouze jako vůlí neovladatelná svalovina stěn cév, trávicí trubice, žaludku, vývodů žláz, dělohy nebo svalů jako je vzpřimovač chlupu nebo svaly duhovky oka.\n\nNa podnět reaguje pomaleji než příčně pruhovaný sval.\n\nHladká svalovina není tvořena vlákny, ale samostatnými buňkami vřetenovitého tvaru, v jejichž cytoplazmě myofibrily nejsou uspořádané jako u příčně pruhovaného svalu, takže ani pod mikroskopem nemůžeme pozorovat příčné žíhání.\n\nTrigger point („spoušťový bod”), někdy též “myogelóza”, “myofascitida” je bolestivé, ztuhlé místo ve svalu, které je přičítáno městnání odpadních metabolitů. Kyselina mléčná není po akci svalu dostatečně odplavována (absencí protažení, nedostatečnou hydrataci člověka aj.), vmezeřuje se do měkké tkáně svalu a dráždí okolní struktury. Místo bývá dobře hmatné, citlivé na dotek a může spustit i antalgickou motorickou reakci. Pro častou rezistenci na manuální masáž je třeba pro odstranění trigger pointů použít jiné formy fyzioterapie, např. postizometrckou relaxaci svalu. \n\nTypické místo trigger pointů bývá na zádech u vnitřní horní hrany lopatky (\"m. levator scapulae, m. rhomboid minor, m. supraspinatus, m. trapezius\"), dále např. ve svalu lýtkovém (\"m. soleus\"), ve svalu žvýkacím (\"m. masseter\") apod. \n\n\n"}
{"id": "21359", "url": "https://cs.wikipedia.org/wiki?curid=21359", "title": "Jang Li-wej", "text": "Jang Li-wej\n\nJang Li-wej (, * 21. června 1965, Suej-čung, provincie Liao-ning), původně vojenský pilot, je roku 1998 členem oddílu čínských kosmonautů. Roku 2003 vzlétl do vesmíru jako první kosmonaut z Čínské lidové republiky.\n\nJang Li-wej se narodil 21. června 1965 ve městě Chu-lu-tao, které leží v okresu Suej-čung v městské prefektuře Chu-lu-tao provincie Liao-ning na severovýchodě Číny. Jeho matka pracovala jako učitelka, otec jako účetní státního statku.\n\nPo dokončení střední školy roku 1983 zahájil studia na vojenské letecké škole. Roku 1987 ji absolvoval, poté byl stíhacím pilotem letectva Čínské lidové osvobozenecké armády. Na různých typech letadel nalétal přes 1350 hodin.\n\nV letech 1995–1998 prošel výběrem budoucích kosmonautů, ve kterém bylo v lednu 1998 z 1500 pilotů vybráno 12 budoucích kosmonautů. Poté prodělal patřičný výcvik, včetně krátké stáže ve Středisku přípravy kosmonautů v Hvězdném městečku v Rusku.\n\nV květnu 2003 se objevila informace, že patří k užšímu výběru kandidátů pro první čínský pilotovaný kosmický let. Do vesmíru odstartoval 15. října 2003 v 1:00 UTC (9:00 pekingského času) Jang Li-wej na palubě kosmické lodi Šen-čou 5 nesené raketou Dlouhý pochod 2F z kosmodromu Ťiou-čchüan v provincii Kan-su. Start, kterému byl osobně přítomen čínský prezident Chu Ťin-tchao, byl předem oznámen, avšak z obavy před případným selháním nebyl vysílán televizí v přímém přenosu. Let proběhl zcela bez závad. Kosmonaut během něj poobědval, promluvil s ministrem obrany. Televize vysílala záběry Janga, jak v kabině kosmické lodi ukazuje vlaječky ČLR a OSN a zdraví obyvatele celého světa, kolegy kosmonauty z Expedice 7 na Mezinárodní vesmírné stanici, občany Číny včetně Hongkongu a Macaa, obyvatele Tchaj-wanu i Číňany v zahraničí. Pohovořil také s manželkou a synem.\nPo 14 obězích Země ve výšce 331 až 338 km návratový modul 16. října ve 22:23 UTC úspěšně přistál v plánované oblasti ve stepích Vnitřního Mongolska 4,8 km od plánovaného místa. Let trval 21 hodin a 23 minut.\n\nPo přistání Jangovi blahopřál premiér Wen Ťia-pao, o několik dní později mu bylo oznámeno povýšení na plukovníka a obdržel četná vyznamenání. To, že Čína dokázala jako třetí země na světě (po Rusku a Spojených státech) vyslat vlastními silami člověka do vesmíru, vyvolalo v této zemi velkou vlnu národní hrdosti.\n\nPo letu přešel k administrativní a organizátorské práci, stal se zástupcem ředitele Čínského střediska pro výzkum a výcvik kosmonautů a zástupcem ředitele čínského pilotovaného kosmického programu.\nJang Li-wej je ženatý, jeho manželka také pracuje v čínském kosmickém programu, mají jednoho syna.\n\nNa jeho počest nese jeho jméno planetka .\n\nV rozhovoru pro státní televizi Jang Li-wej po návratu na Zemi popřel desetiletí tradované tvrzení o viditelnosti Velké čínské zdi z vesmíru.\n\nPřestože je Jang prvním čínským občanem, který uskutečnil let do vesmíru, není prvním člověkem čínského původu, jemuž se to podařilo. Taylor Wang, rodák ze Šanghaje byl členem posádky amerického raketoplánu v roce 1985. V té době však již deset let měl občanství USA.\n\n"}
{"id": "21361", "url": "https://cs.wikipedia.org/wiki?curid=21361", "title": "Disketa", "text": "Disketa\n\nDisketa, floppy disk, pružný disk je v informatice označení pro magnetické datové médium sloužící k ukládání a přenášení elektronických dat. Její největší výhodou a důvodem velkého rozšíření byla výrobní cena jak samotných disket, tak i mechanik pro jejich čtení/zápis. Kvůli malé rychlosti, nízké kapacitě a nevelké životnosti byla v prvním desetiletí 21. století vytlačována jinými médii. Diskety byly původně 8″ média (osmipalcová, tj. průměr 200 mm), později se jejich velikost změnila na 5,25\" (133 mm) a 3,5\" (89 mm). V roce 2010 už byl při výrobě počítačových základních desek jen velmi zřídka použit řadič disketové mechaniky. Diskety o velikosti 3½\" mohou být použity jako externí USB flash paměť.\n\nZatímco disketová mechanika má stále určité omezené využití, zejména jako vybavení průmyslových počítačů, diskety nahradily jiné nosiče či prostředky určené k ukládání dat, jako například USB disky, přenosné externí harddisky, optické disky, paměťové karty a počítačové sítě, jejichž kapacita je výrazně vyšší.\n\nV angličtině, ale také v odborném jazyce (v terminologii), se užívá označení floppy disk, což je doslova ohebný či pružný disk. Toto pojmenování vzniklo díky vlastnostem prvních disket, které se daly do jisté míry ohnout, aniž by ztratily své záznamové vlastnosti. Proto opakem diskety je právě pevný disk, klasické úložiště dat v osobním počítači.\n\nPrvní diskety byly vyrobeny firmou IBM na konci šedesátých let a měly průměr 8\". Termín floppy disc (disketa) se poprvé objevil v roce 1970 a ačkoli IBM označila diskety, které představila v roce 1973 jako \"Type 1 Diskette\", ujalo se a dosud se používá označení floppy disc či pouze floppy.\n\n\nObjevily se i málo obvyklé průměry 3\" (u Amstrad/Schneider) i menší.\nDiskety se začaly hojně používat v 80. a 90. letech 20. století, a to v osobních počítačích jako médium pro distribuci softwaru, přenos dat a vytvoření zálohy. Než se harddisky staly dostupné pro širší vrstvy, diskety byly často používány pro ukládání operačního systému počítače. Začátkem 90. let se zvětšovala velikost softwaru a to znamenalo, že programy jako Windows nebo Adobe Photoshop zaplnily tucet i více disket. V roce 1996 bylo evidováno 5 milionů disket. Poté byly diskety nahrazeny CD-ROM a online distribucí (pro menší programy). Externí USB disky založené na diskové mechanice lze stále koupit, mnoho moderních systémů zajišťuje firmwarovou podporu bootování právě díky disketám.\n\nOd poloviny 90. let 20. století se začaly objevovat i velkokapacitní diskety, které využívaly různé technologie (např. Iomega ZIP). Přijetí těchto disků veřejností bylo problematické, výrobci se sice snažili najít vhodný formát, ale aby mohly být tyto diskety vůbec použity v osobním počítači, bylo nutné koupit velmi drahou mechaniku. Uživatelé se samozřejmě chtěli vyvarovat investice vysokých nákladů do neprověřených a velmi rychle se měnících technologií, což vedlo k tomu, že žádná z technologií se v běžném užívání neprokázala jako spolehlivá a tím pádem ani nezískala pevné místo na trhu. CD umožňující zápis měla větší kapacitu a byla kompatibilní s existující infrastrukturou CD-ROM a nové technologie vyvinuté pro diskety se staly přebytečnými.\n\nZvýšené požadavky na kapacitu úložných médií, nástup zapisovatelných a přepisovatelných CD, rozvoj sítí, pokrok ve vývoji zařízení založených na flash pamětech a široké přijetí rozhraní USB uživateli vedlo k postupnému vytlačení disket z oblasti ukládání dat. Zvyšující se potřeba sdílet soubory a stoupající obliba multimegapixelové digitální fotografie již vyžadovaly použití větších souborů a těmto požadavkům nemohly 3½palcové diskety vyhovět. Diskety se běžně používaly jako prostředky k přenášení souborů, ale široká dostupnost LAN a rychlé internetové připojení nabídlo jednodušší a rychlejší způsob přenášení takových souborů. Pokud internetové připojení nebylo dostupné nebo sítě nebyly dostačující, bylo možné použít jiné vyměnitelné paměťové jednotky. K ústupu od používání disket také přispělo prudké snížení kvality prodávaných médií ve druhé polovině 90. let. \n\nV roce 1991 Commodore představil CDTV, které mělo místo disketové mechaniky CD-ROM. iMac uvedený na trh společností Apple v roce 1998 měl také CD-ROM a ne disketovou mechaniku. V roce 2002 ještě stále většina výrobců nabízela disketovou mechaniku jako standardní vybavení počítačů. Ovšem potom, co se stalo používání USB flash mechaniky běžným, disketová mechanika přestala být\nběžným vybavením počítačů. Podle statistik mělo 29. ledna 2007 disketovou mechaniku zabudovanou pouze 2 % prodaných počítačů.\n\nDiskety jsou používány pro nouzové bootování v zastaralých systémech, které nepodporují jiná bootovatelná média, a pro aktualizace BIOS, protože většina BIOS a firmwarových programů může být stále spouštěna z bootovatelných disket. Pokud aktualizace BIOS selžou, diskety mohou být někdy použity pro obnovu. V hudebním průmyslu a divadelní technice se stále používá vybavení, které vyžaduje použití disket (např. syntetizátory, samplery, ovládací panely světel).\n\nVíce jak dvě desetiletí byly diskety primárním externím úložným zařízením umožňujícím zápis. Na rozdíl od harddisku, disketu rozpozná i naprostý nováček bez zkušeností s počítačem. Díky tomu se obrázek diskety o velikosti 3½ palců stal metaforou pro ukládání dat. Symbol diskety se stále používá v uživatelském rozhraní jako odkaz na ukládání souborů (například Microsoft Office 2010).\n\nDisketa se skládá z plastového obalu a vnitřního nosiče s magnetickou vrstvou. Uvnitř plastového obalu je výstelka, která chrání magnetickou vrstvu proti poškrábání. Na nosiči je mechanicky označena poloha prvního \"sektoru\". U starších typů disket to byl vyražený otvor, později byl problém řešen konstrukcí upínací části.\n\nData jsou na diskety ukládána do tzv. sektorů o velikosti např. 512 bytů které tvoří kruhové stopy. Seznam datových souborů na disketě a jim přiřazených sektorů je v tzv. alokační tabulce. V případě fyzické poruchy sektoru je možno v alokační tabulce označit sektor jako vadný, čímž se poněkud sníží celková kapacita diskety o jeho velikost, ostatní sektory však zůstávají použitelné.\n\nOd poloviny 90. let 20. století se začaly objevovat i velkokapacitní diskety, které využívaly různé technologie. Nejznámější je Iomega ZIP, uvedená koncem roku 1994 s 3,5\" disketami a kapacitou 100 MiB, později i 250 a 750 MiB. Konkurenčním modelem byl LS-120 s 3,5” disketami o kapacitě nejprve 120 MiB a později i 240 MiB. Výhodou tohoto typu byla kompatibilita těchto mechanik s běžnými 1,44MiB disketami, nevýhodou výrazně pomalejší čtení a zápis než u ZIP. Existovaly ale i další, většinou zcela neúspěšné pokusy.\n\nPřestože od roku 2000 obliba disket všeho druhu klesala a díky poklesu cen mechanik i médií CD-R/RW, DVD-R/RW/RAM a následném příchodu flash USB disků v podstatě zanikla, zůstává v roce 2019 v nabídce prodejců stále alespoň jeden druh 3,5\" FDD mechaniky a disket. Přesto přetrvává její obraz, který je hojně používaný v počítačových programech s grafickým uživatelským rozhraním pro ikonu „uložení souboru“.\n\n"}
{"id": "21367", "url": "https://cs.wikipedia.org/wiki?curid=21367", "title": "Duke Nukem 3D", "text": "Duke Nukem 3D\n\nDuke Nukem 3D je 3D akční počítačová hra, vytvořená společností 3D Realms, vydaná v roce 1996 společností Apogee Software. Patří mezi nejznámější akční hry. Námětem navazuje na starší 2D akční hry \"Duke Nukem\" a \"Duke Nukem II\". Jejím nástupcem je \"Duke Nukem Forever\", čtrnáct let oddalovaná a v Guinnessově knize rekordů zapsaná jako nejdéle vyvíjená akční hra.\n\nTitulní postavou hry je svalnatý steroidový blonďák, který má za úkol projít čtyřmi epizodami. První má šest úrovní, které se nacházejí v Los Angeles a v přilehlých propastech a podpovrchových zlomech. Ta druhá má jedenáct kol, odehrává se ve vesmíru, a třetí, poslední má úrovní také jedenáct, a je situována v japonské čtvrti. Na konci každé epizody je nutné zabít finálního bosse, po jeho smrti se zobrazí krátké video.\n\nPřelomovým prvkem byla možnost používat spoustu věcí ve hře (telefony, hydranty, záchody). Novinkou také byla možnost skrčit se, skákat a rozhlížet se nahoru a dolů. Grafika se zobrazovala v nestandardním režimu, díky němuž bylo možné hrát hru se slušným rozlišením i na relativně pomalém stroji (Pentium 100 MHz) jen s mírným trháním. Na rozdíl od Dooma zde bylo možné vytvořit i jednoduché vícepatrové objekty. Jediným nedostatkem bylo špatné zobrazení zelené barvy, díky čemuž hra vypadala poněkud „vybledle“.\n\nVe hře bylo 10 zbraní seřazených od nejslabších až nejúčinnější (relativně):\n\n\n\nPřevratné bylo, že firma také nabídla hráčům software pro výrobu vlastních map. Hlavními komponenty tohoto softwaru jsou \"build\" a \"editart\". Kolem tohoto softwaru se nakonec vytvořila tak rozsáhlá hráčská a budovatelská komunita, že vzniklo mnoho nových utilit usnadňujících levelmakerům práci. Byly naprogramovány i nové porty, které umožňují hrát tuto hru pod nejnovějšími operačními systémy. Někteří levelmakeři byli tak plodní, že jim nestačily balíky uživatelských map, ale vytvořili vlastní MODy. Do současnosti byly vytvořeny tisíce map pro více hráčů a stovky map pro jednoho hráče.\n\n\n\n"}
{"id": "21369", "url": "https://cs.wikipedia.org/wiki?curid=21369", "title": "Duke Nukem", "text": "Duke Nukem\n\nDuke Nukem je jméno hlavního hrdiny ve stejnojmenné sérii her.\n\n\n\n"}
{"id": "21372", "url": "https://cs.wikipedia.org/wiki?curid=21372", "title": "Kočičí skála", "text": "Kočičí skála\n\nPřírodní památka Kočičí skála, ev. č. 175, která se nachází v okrese Břeclav, vedle silnice vedoucí z Mikulova do Klentnice.Leží na katastru města Mikulova a je v péči AOPK ČR – regionálního pracoviště Jižní Morava.\n\nDůvodem vyhlášení je ochrana vápencového skalního útvaru s typickou pálavskou stepní květenou (hlaváček jarní, koniklec velkokvětý aj.) nacházejícího se v blízkosti silnice vedoucí z Mikulova do Klentnice.\n\nV jihozápadní části skály byl v malém lomu v minulosti těžen vápenec. Tato lokalita sloužila i k pasení dobytka, avšak v dnešní době je již bez hospodářského využití. Lokalita je velice dobře dostupná. Byť jí nevede žádná veřejná cesta, je velice zatěžována návštěvností. Ohrožena je také chemickými postřiky okolních agrárně využívaných pozemků. Informační tabule uvádí, že se tato lokalita od roku 1997 pravidelně seče a byl odstraněn akát společně s dalšími křovinami, které se značně rozšiřovaly po celé lokalitě. \n\nPP Kočičí skála je izolovaným úlomkem kry pevných druhohorních vápenců označovaných jako ernstbrunnské vrstvy. Na těchto horninách se vyvinuly mělké půdy rendziny, které mají vysoký obsah vápencového štěrku.\n\nZ 270 druhů cévnatých rostlin se na lokalitě nachází 12 zvláště chráněných. Jsou to například hlaváček jarní, hvězdnice zlatovlásek, koulenka prodloužená, kozinec vičencovitý, len tenkolistý, lomikámen trojprstý, šalvěj etiopská, zvonek boloňský.\n\nSkalní štěrbiny východních stěn PP obývá tařice skalní. Skalní podklad se stepní společností doplňují kosatec nízký a koniklec velkokvětý. Na západním svahu útesu směrem k silnici jsou k vidění suchá travní společenstva s válečkou prapořitou, východní svahy pod skalou porůstají opět travní společenstva doplněná kalinou tušalajem a hlohem jednosemenným. \n\nV areálu přírodní památky se nacházejí také body Základní geodynamické stě a základního výškového bodového pole ČR.\n\n"}
{"id": "21374", "url": "https://cs.wikipedia.org/wiki?curid=21374", "title": "Tapírovití", "text": "Tapírovití\n\nTapírovití (Tapiridae) je čeleď lichokopytníků zahrnující jen jeden žijící rod, tapír (\"Tapirus\"), a asi 14 vymřelých rodů. V tomto rodě je 5 žijících druhů býložravých zvířat, žijící v tropických oblastech Asie a Jižní Ameriky. V třetihorách byli daleko více rozšíření a žili i ve střední Evropě.\n\nTapíři jsou velcí asi jako osli, tělo je uzpůsobeno k rychlému pohybu hustým podrostem. Jihoameričtí tapíři jsou tmavě hnědí nebo šedí, asijský druh, tapír čabrakový, je černo-bílý. Společným znakem všech tapírů je horní pysk protažený v pohyblivý chobůtek, tapíři však nejsou příbuzní se slony. Mají krátké, nepříliš pohyblivé uši a krátký ocas.\nChrup se podobá dentici koně, skládá se v každé polovině čelisti ze tří řezáků, jednoho špičáku a tří stoliček. V horní čelisti mají 4 třeňáky a v dolní jen 3.\n\nNa předních nohách mají 4 prsty. Největší je třetí prst, obdoba prostředníčku, 2. a 4. prst jsou slabší a 5. prst má kratší záprstní kost a tím je posunut výš. Tapír na něj našlapuje, jen pokud se pohybuje v měkké půdě. Zadní nohy mají 3 prsty. Prostřední 3. prst je nejvíce vyvinut. Na nohách mají pružný polštářek, jaký mají sloni a nosorožci. Všechny prsty jsou chráněny kopýtky.\n\nTapíři jsou velmi plachá, samotářská zvířata, která obývají hustý podrost tropických lesů. Samice rodí jedno mládě. Ta se rodí pruhovaná, podobně jako selata.\n\nMezi jeho hlavní potravu patří listí stromů, keřů, různé plody a rostlinstvo v okolí vod.\n\nBřezost u tapíra jihoamerického trvá asi 400 dní. Samice rodí jedno mládě vážící čtyři až sedm kilogramů. Do věku šesti až osmi měsíců jsou mláďata tmavě hnědá s bílými podélnými přerušovanými pruhy po celém těle. Toto pruhování má ochrannou funkci. Mládě zůstává s matkou nejméně rok. Tapíří dospívají ve věku tří až čtyř let.\n\nČeleď tapírovití obsahuje jen jeden rod, tapír (\"Tapirus\"). Ten zahrnuje druhy:\n\n\nV evropských zoo jsou chovány tři druhy tapírů: tapír jihoamerický, tapír čabrakový a tapír středoamerický. Nejvíce je zastoupen tapír jihoamerický, kterého lze vidět ve více než 150 evropských zoo. Tapír čabrakový je k vidění v přibližně dvou desítkách evropských zoo. Tapíra středoamerického chovají jen ve třech německých zoo. V Česku se lze setkat s tapírem jihoamerickým a rovněž tapírem čabrakovým. Chov dvou druhů v jednom zařízení je přitom poměrně vzácnou záležitostí – lze nalézt pouze v 13 zoo. Mezi ně patří také české Zoo Praha a Zoo Zlín.\n\nHistoricky byl v Evropě chován i tapír horský.\n\n"}
{"id": "21384", "url": "https://cs.wikipedia.org/wiki?curid=21384", "title": "Commandos (herní série)", "text": "Commandos (herní série)\n\nCommandos je herní série počítačových her situovaná do sledu událostí druhé světové války. První tři díly série jsou žánru realtimové taktiky. Poslední díl s názvem \"Commandos: Strike Force\" je střílečka FPS. Za celou sérií stojí španělská vývojářská společnost Pyro studios s vydavatelskou společností Eidos Interactive.\n\nPrvní tři díly série (zejména první díl \"Commandos: Behind Enemy Lines\" s datadiskem \"Commandos: Beyond The Call of Duty\"), prosluly inovátorskými prvky a především vysokou obtížností. Proto jsou první tři díly série Commandos určeny především pro příznivce strategického žánru a i jim může zpočátku dělat hraní problémy. Herní pojetí a popularita série ovlivnila mnohé jiné vývojáře a vliv Commandos lze proto najít v několika jiných vysoko rozpočtových projektech. První díl série vyšel 1. června 1998, druhý v září 2001 a třetí v říjnu roku 2003. Mimo platformy PC vyšly některé díly série i pro konzole PlayStation 2 a Xbox 360.\n\nNa rozdíl od klasických akčních RTS, pro které jsou typické boje velkých armád, stavění budov a tvorba jednotek, přináší Commandos pouze pár členů speciálního komanda, přičemž žádný z nich nesmí zemřít. Všechny ve hře přítomné mise a úkoly jsou vytvořeny tak, aby hráč musel při hraní přemýšlet a ne jen bezmyšlenkovitě klikat. Důraz je kladen i na utajení jednotlivých členů komanda, což obtížnosti hry jen přispívá. Zajímavou implementací, která postrčila obtížnost o několik stupínků výše je fakt, že každý hrdina může vykonávat jen určitou činnost a disponuje odlišnými fyziologickými vlastnostmi a schopnostmi, které diferencují například rychlost pohybu „odlehčeného“ \"Zeleného bareta\" od \"Mariňáka\" vybaveného těžkým ruksakem s několika věcmi – od člunu po harpunu s potápěčským vybavením. Každý z mužů může používat různé předměty a vyvolávat různé akce.\n\nHrdinové vystupující v prvních třech dílech Commandos (v každém díle někteří hrdinové chyběli, toto je seznam všech hrdinů ze všech tří dílů):\n\nTřetí díl Commandos s podtitulem Destination Berlin, poslední díl strategického ražení v sérii, vyšel v roce 2003. Od předchozích dílů se moc nelišil – přinesl nezměněný herní systém a obtížnost zůstala na stejné úrovni, ale to mu spíše pomohlo. Na tehdejší dobu měl poměrně vysoké hardwarové nároky. Tomu ale odpovídala úroveň grafického zpracování.\n\nHra obsahuje celkem 3 kampaně. První se odehrává ve Stalingradu, druhá (nejdelší) ve střední Evropě a třetí v Normandii. K dispozici je i několik výukových misí a hra více hráčů. V každé kampani je několik map, přičemž více misí se může odehrávat na jedné mapě. I když v jednotlivých kampaních vystupují stejní hrdinové (resp. stejní členové komanda), příběh kampaní na sebe nijak nenavazuje. Návaznost je pouze v jednotlivých misích kampaně. Každá kampaň vlastně sleduje jistou operaci, při níž musí komando provést nějaký úkol (například ve střední Evropě získat vzácná umělecká díla ukradená Němci).\n\nPostavy vystupující v Commandos 3 a jejich specifické vlastnosti a schopnosti:\n\nV současné době jsou ještě tituly \"Commandos 2\" a \"Commandos 3\" v několika internetových obchodech dostupné a to jak v podobě pro platformu PC, tak pro konzole. Jejich cena nepřesáhne 300 Kč. Mimo to je plná verze třetího dílu Commandos v češtině součástí 146. čísla časopisu Level. Plná verze Commandos 2 byla v čísle 155 časopisu Score.\n\nNa platformě Steam lze zakoupit všechny díly pod 90Kč\n\nZatím poslední díl série Commandos s podtitulem Strike Force vyšel v dubnu roku 2006. Naprosto se odklonil od prvních tří dílů série tím, že místo real-timové strategie byl first-person střílečkou. Díky svému žánru a prostředí, ve kterém se odehrával, začal být podobný sérii Call of Duty. I přes odklonění od původního žánru autoři viditelně nešlápli vedle a dokázali vytvořit hru, která je hodná nosit jméno Commandos. Commandos: Strike Force se od recenzentů dočkala vesměs kladného hodnocení.\n\nI přes úspěch všech doposud vydaných her ze série Commandos nejsou žádné informace o jejím pokračování.\n\n"}
{"id": "21386", "url": "https://cs.wikipedia.org/wiki?curid=21386", "title": "Červený trpaslík (seriál)", "text": "Červený trpaslík (seriál)\n\nČervený trpaslík (v anglickém originále Red Dwarf) je britský sci-fi sitcom, vysílaný od roku 1988 na stanici BBC2 a posléze od roku 2009 na stanici Dave. Děj seriálu, jenž se stal kultovním dílem, se odehrává ve vesmíru, více než tři milióny let v budoucnosti na těžařské lodi \"Červený trpaslík\".\n\nSeriál vypráví o osudech Davea Listera, technika vesmírné těžařské lodi \"Červený trpaslík\", který jako jediný z celé posádky přežil výbuch tepelného štítu plavidla díky tomu, že byl za trest umístěn v časové stázi, zatímco radiace všechny ostatní zabila. Po jejím snížení na dostatečně nízkou úroveň, které trvalo tři miliony let, je ze stáze probuzen lodním počítačem Hollym. Společnost mu ve formě hologramu, který Holly vytvořil, dělá jeho nadřízený, technik Arnold Rimmer, a také Kocour, příslušník humanoidního druhu, jenž se v útrobách lodi vyvinul z kočky domácí. Později se členem posádky stane i android Kryton a Listerova bývalá přítelkyně a důstojnice Kristina Kochanská.\n\n\"Červený trpaslík\" je kosmická loď z 23. století patřící Jupiterské důlní společnosti. Je dlouhá 6 mil (cca 10 km), vysoká 4 míle (cca 6,5 km) a široká 3 míle (cca 5 km), má tvar šestibokého hranolu a je natřená načerveno. Je poháněna vodíkem, který je získáván z vesmírných zdrojů a může tak teoreticky plout vesmírem do nekonečna. Uvnitř se nachází více než 2 000 podlaží. Loď představuje sama o sobě malé město, jsou zde nemocnice, bary, diskotéky, celnice i vězení. Při poslední misi byla její posádka tvořena více než 1 000 lidmi a 1 hologramem napájeným z centrální jednotky lodi. Loď je také vybavena menšími výsadkovými plavidly. Tato plavidla jsou buď typu Kosmik, anebo typu Modrý skrček, přičemž obou typů těchto plavidel jsou na lodi desítky.\n\n\nPrvních šest sezón bylo natočeno v letech 1988–1993, každá po šesti epizodách. Po přestávce vznikly v letech 1997–1999 další dvě série, z nichž každá měla osm dílů, čímž se celkový počet vyšplhal na 52 epizod (vysíláno na BBC). Následovala dlouhá pauza, \"Červený trpaslík\" byl obnoven v roce 2009, kdy byla odvysílána třídílná minisérie „Zpátky na Zemi“ (9. řada). Zároveň se seriál přesunul na stanici Dave. Díky diváckému úspěchu mohla být později natočena i desátá sezóna (má 6 dílů), která měla premiéru roku 2012.\n\nNa conu Dimension Jump pořádaném v květnu 2013 nemohl autor Doug Naylor potvrdit, zda vznikne 11. řada. Avšak prohlásil, že by ji rád natáčel již v únoru 2014 a že se možná vrátí postava počítače Holly. Herec Craig Charles se v létě 2013 zmínil, že se na rok 2014 chystá natáčení nových dílů \"Červeného trpaslíka\". Danny John-Jules později oznámil, že natáčení začne v říjnu 2014, přičemž odvysílání 11. řady bylo plánováno na podzim 2015. Televizní stanice Dave dne 2. května 2015 oficiálně oznámila začátek natáčení XI. a XII. série na podzim 2015, 11. řada byla odvysílána roku 2016 a v roce 2017 následovala 12. série.\n\nDne 18. října 2019 byl ohlášen speciální celovečerní díl, který má mít premiéru na stanici Dave během roku 2020.\n\n\"Červený trpaslík\" vyšel také v románové verzi (český překlad Ladislav Šenkyřík, nakladatelství Argo), která je v mnoha ohledech odlišná a televizního příběhu se drží jen rámcově.\n\n\nČeští fanoušci seriálu \"Červený trpaslík\" pořádají pravidelně setkání pod názvem Trpaslicon. První setkání se uskutečnilo v roce 2003. Na Trpasliconu se promítají oblíbené díly seriálu, hrají společenské hry na motivy \"Červeného trpaslíka\" a vystupují zde pozvaní hosté (například dabéři seriálu). Zatím všechny Trpaslicony se uskutečnily v Praze.\n\n"}
{"id": "21389", "url": "https://cs.wikipedia.org/wiki?curid=21389", "title": "Akrostich", "text": "Akrostich\n\nAkrostich [akrostych] (dříve také akrostych, z řeckého \"akrostichon\", složeniny z \"akros\", „krajní“ a \"stichos\", „verš“) je báseň, v níž počáteční písmena, slabiky nebo slova každého verše nebo sloky tvoří slovo, jméno nebo větu, které se také mohou nazývat „akrostich“.\n\nČastým obsahem akrostichu je jméno adresáta básně nebo básníka samotného, v hebrejsky psané biblické poezii se často vyskytují akrostichy, které nevytvářejí žádnou větu, ale pouze sledují pořadí písmen hebrejské abecedy (viz např. Kniha nářků).\n\nNa počátku měl akrostich pravděpodobně magický význam. Nejstarší známé akrostichy se datují do doby Nikandrovy. Řecká a latinská tradice psaní akrostichů (viz Plautus, Commodianus a další) pokračovala i ve středověku (Boccaccio).\nAkrostichem poslední doby, který i na krátký čas získal pozornost médií, byl vzkaz Arnolda Schwarzeneggera z října 2009 směřovaný členům státního zasedání, jehož úvodní písmena dávala vzkaz „Fuck You“.\n\nAnalogicky k akrostichu existuje také mezostich, v němž tvoří souvislý text sloupec písmen uprostřed verše, telestich (text tvoří poslední písmena veršů, nikoli první) a nejkomplikovanější akroteleuton, ve kterém první písmena veršů čtena odshora dolů a poslední písmena veršů čtená odspoda nahoru tvoří totéž slovo. Techniku podobnou telestichu využil také François Villon v básni \"Balada pro milou\", v níž všechny verše končí na písmeno \"r\".\n\nVše vystaráno! Nebojím se psot!\nJsme stejné ráže. Dvojice jsme slot.\nLehká a pasák. Špinavý jsme rod.\nLne rovný k rovné. Jako u těch vran.\nOch, tahle špína! Špína je nám vhod.\nNás život vypliv. Plijem na život\nzde v hampejzu, kde rozbili jsme stan. \n\nProslulým příkladem je akrostich v zavěrečnem sonetu \"Věnce sonetů\" romantického slovinského básníka France Prešerena:\n<poem>\n\n</poem>\n\nAkrostichy psal také anglický dramatik Ben Jonson:\n<poem>\n</poem>\n\nTrochu jinak vypadá akrostich spojeny s telestichem (což je akroteleuton) v Weinerově Mezopotamii, protože v tomto případě tvoří jej nikoli jednotliva pismena, nýbrž celé slabiky. Akrostich byl oblibenou formou maďarského renesančního básníka Valentína Balaši. Rovněž středověký polský básník Władysław z Gielniowa psal latinsky akrostichy.\n\n<poem>\nWítán buď každý, kdo nesmýšlí nemoudře\nI ten, jenž dokořán mysl svou otevře\nKoruny netřeba, netřeba haléře\nI začal Zlatý věk v pravdě a myšlení\nPoselstvím ryzím, jež nikdy se nezmění\nExaktním průvodcem lidského vědění\nDávno se nenosí stavět moc nad rozum\nI proto vykřič v svět: „Cogito ergo sum!”\nExpanze poznání nechť vládne našim dnům…\n</poem>\n\"Pozn. Tato báseň v čtyřstopém daktylu byla napsána a věnována projektu Wikipedie.\"\n\n\n"}
{"id": "21391", "url": "https://cs.wikipedia.org/wiki?curid=21391", "title": "Matthew Carter", "text": "Matthew Carter\n\nMatthew Carter (* 1. října 1937 Londýn) je současný tvůrce mnoha písem, zkušený v tradičním umění tvorby písma pro kovovou sazbu, fotosazbu i digitální zpracování.\n\nJeho otcem byl Harry Carter, britský právník, lingvista, knižní a písmový návrhář a historik písma, archivář Oxford University Press.\n\nDlouhá léta spolupracoval se společností Linotype. V roce 1981 se stal spoluzakladatelem první nezávislé digitální písmolijny Bitstream Inc. Kvůli provozním a obchodním úkolům zde však měl jen málo času na vlastní tvorbu, takže o deset let později firmu opouští a zakládá další společnost, Carter & Cone Type Inc., kde může pracovat na projektech, které do té doby nemohl uskutečnit.\n\nMatthew Carter je autorem mnoha obecně známých písem (Mantinia, Sophia, Big Caslon, Bell Centennial, Charter a další). Nejznámějšími však zřejmě jsou systémová písma pro MS Windows Verdana a Georgia, tvořená už od začátku jako bitmapové fonty speciálně pro použití na obrazovce. Carter však pracoval také pro Apple Computer, Time, Newsweek, The Washington Post a další.\n\nV roce 1981 jej Královská společnost umění jmenovala královským průmyslovým designérem, je nositelem Chryslerovy ceny za inovativní design a mnoha jiných britských i amerických ocenění.\n\n"}
{"id": "21395", "url": "https://cs.wikipedia.org/wiki?curid=21395", "title": "Baleáry", "text": "Baleáry\n\nBaleáry, též Baleárské ostrovy (katalánsky \"Illes Balears\", španělsky \"Islas Baleares\") jsou souostroví na západě Středozemního moře. Politicky je to provincie a současně i jedno ze 17 autonomních společenství Španělska. Ostrovy se skládají ze dvou skupin: vlastních Baleár (zahrnujících ostrovy Mallorca, Menorca a několik dalších menších ostrovů a ostrůvků, jako je Cabrera) a Pityuských ostrovů (zahrnujících ostrovy Ibiza, Formentera a několik ostrůvků). Největším z těchto ostrovů je Mallorca. Souostroví je oblíbeným cílem mnoha turistů. Na ostrovech nejsou žádné významnější vodní toky, pouze několik krátkých říček. Při severním pobřeží ostrova Mallorca se nachází relativně vysoké pohoří Serra de Tramuntana, jehož nejvyšším vrcholem je Puig Major (1 445 m). Jinak na ostrovech převažuje nížina.\n\nMetropolí regionu, který tvořil součást středověkého Aragonského království, je Palma de Mallorca. Úředními jazyky jsou katalánština a španělština. Katalánský název \"Illes Balears\" je i součástí oficiálního španělského (kastilského) označení autonomního společenství.\n\nAdministrativně se region člení na čtyři ostrovní celky: Formentera, Ibiza, Mallorca, Menorca; z nichž každou spravuje vlastní ostrovní rada (\"Consell Insular\").\n\nBaleáry byly známé již Féničanům a Řekům. Později si je podrobilo Kartágo. Po zničení Kartága Římem byly ostrovy načas samostatné a staly se útočištěm pirátů. Roku 123 př. n. l. je pro Řím podrobil Quintus Caecilius Metellus Balearicus a poté se sem nastěhovala řada římských osadníků. V té době také došlo k založení měst Palma de Mallorca a Pollentia (dnešní Alcúdia) a na Baleárech se začaly pěstovat olivy. V Pollense se dodnes zachoval například římský vodovod.\n\n\n\n"}
{"id": "21401", "url": "https://cs.wikipedia.org/wiki?curid=21401", "title": "Přehled vlajek Baleárských ostrovů", "text": "Přehled vlajek Baleárských ostrovů\n\nŠpanělská autonomní společenství Baleáry se člení na 3 ostrovní oblasti (Ibiza a Formentera, Mallorca, Menorca) z nichž každá má v čele „ostrovní radu“. Každá z těchto ostrovních rad také používá vlastní vlajku a znak.\n"}
{"id": "21402", "url": "https://cs.wikipedia.org/wiki?curid=21402", "title": "Kostelická lípa", "text": "Kostelická lípa\n\nKostelická lípa je památný strom u Horní Bělé v přírodním parku Manětínsko. Lípa malolistá (\"Tilia cordata\") stojí při polní cestě ke Spankovu nedaleko hájovny Kostelík v nadmořské výšce 530 m. Strom je starý 200 let, měřený obvod kmene je 300 cm a koruna dosahuje výšky 22 m (měření 1976). Chráněn od roku 1978 pro svůj věk, vzrůst a jako připomínka kostela zbořeného roku 1787.\n\n"}
{"id": "21403", "url": "https://cs.wikipedia.org/wiki?curid=21403", "title": "Alej vzdechů (Plasy)", "text": "Alej vzdechů (Plasy)\n\nAlej vzdechů je stromořadí 168 lip v jihovýchodní části údolní nivy v Plasích zařazené mezi památné stromy. Je tvořeno lípou malolistou (\"Tilia cordata\") a lipou velkolistou (\"Tilia platyphyllos\") o průměrném věku 300 let, obvodem kmene od 240 až po 520 cm a výškou 24–29 m (měření 1986). Alej byla vyhlášena za památnou v roce 1987 pro svůj vzrůst a jako krajinná dominanta.\n\nPři povodni na řece Střele v roce 1872 bylo několik lip vyvráceno.\n\n"}
{"id": "21404", "url": "https://cs.wikipedia.org/wiki?curid=21404", "title": "Nučická lípa", "text": "Nučická lípa\n\nNučická lípa (nebo také Lípa u Střely) je památný strom u Rabštejna nad Střelou. Přibližně 350 let stará lípa malolistá (\"Tilia cordata\") roste vedle silnice u bývalého Nučického mlýna na levém břehu Střely. Strom s přímým kmenem měl úzkou korunu. Tvořily ji větve rostoucí přímo vzhůru, které dosahovaly rozměrů vzrostlých stromů. Strom neunesl tíži hlavních větví a po roce 2000 se jeho koruna začala rozpadat. Průměr koruny je 26 m, měřený obvod kmene má 675 cm a výška dosahuje 35 m (měření 1998). Strom je chráněn od roku 1978 pro svůj vzrůst a jako krajinná dominanta.\n\n"}
{"id": "21405", "url": "https://cs.wikipedia.org/wiki?curid=21405", "title": "Okres Teplice", "text": "Okres Teplice\n\nOkres Teplice je okresem v Ústeckém kraji. Jeho dřívějším sídlem bylo město Teplice.\n\nSousedí s ústeckými okresy Most na západě, Louny na jihu, Litoměřice na jihovýchodě a Ústí nad Labem na východě. Jeho severozápadním vymezením je státní hranice s Německem.\n\nK 31. prosinci 2016 měl okres celkovou plochu 468,9 km², z toho:\n\nNejvyšším bodem okresu je vrchol Pramenáč (909 m) v Krušných horách.\n\nData k 30. prosinci 2016:\n\n\nOkresem prochází silnice pro motorová vozidla I/63, ve východním výběžku okresu vede dálnice D8. Dále se zde nachází silnice I. třídy I/8, I/13 a I/27 a silnice II. třídy II/253, II/254, II/256, II/257, II/258 a II/382.\n\nTeplickým okresem prochází významná trať Ústí nad Labem – Chomutov v jízdním řádu vedená jako trať č. 130. Dále okresem vedou tratě: Lovosice - Teplice v Čechách (č. 097), Ústí nad Labem - Bílina (č. 131), Teplice v Čechách - Litvínov (č. 134) a Most - Moldava v Krušných horách (Moldavská horská dráha; č. 135). Až do roku 2007 fungovala osobní doprava ještě na tzv. Kozí dráze vedoucí z Děčína do Oldřichova u Duchcova (naposledy označena č. 132).\n\nMěsta jsou uvedena tučně, městyse \"kurzívou\", části obcí .\n\nBílina  •\nBořislav  •\nBystřany  •\nBžany  •\nDubí  •\nDuchcov •\nHáj u Duchcova  •\n\"Hostomice\" •\nHrob  •\nHrobčice  •\nJeníkov  •\nKladruby •\nKostomlaty pod Milešovkou  •\nKošťany  •\nKrupka  •\nLahošť •\nLedvice •\nLukov  •\nMěrunice  •\nMikulov •\nModlany  •\nMoldava  •\nNovosedlice •\nOhníč  •\nOsek  •\nProboštov  •\nRtyně nad Bílinou  •\nSrbice •\nSvětec  •\nTeplice  •\nÚjezdeček •\nZabrušany  •\nŽalany  •\nŽim \n\n\n"}
{"id": "21406", "url": "https://cs.wikipedia.org/wiki?curid=21406", "title": "Okres Louny", "text": "Okres Louny\n\nOkres Louny \"(Lounsko)\" se nachází v severních Čechách, v Ústeckém kraji. Okresním městem jsou Louny v severovýchodní části regionu. Území Lounska má přibližně tvar kosodélníka táhnoucího se od jihozápadu k severovýchodu o délce asi 62 km a průměrné šířce cca 20 km. Rozlohou je Lounsko největším okresem Ústeckého kraje, naopak počtem obyvatel se řadí až na poslední místo. Hustota zalidnění okresu je v rámci kraje i ČR spíše podprůměrná.\n\nOkres Louny sousedí v rámci Ústeckého kraje na severozápadě s okresem Chomutov, na severu s okresy Most a Teplice, na severovýchodě pak s okresem Litoměřice, Na jihovýchodě a jihu jsou jeho sousedy okresy Kladno a Rakovník kraje Středočeského, na jihozápadě hraničí s okresem Plzeň-sever kraje Plzeňského a na západě s okresem Karlovy Vary kraje Karlovarského.\n\nOd reformy státní správy, která proběhla na počátku roku 2003, je okres rozčleněn do 3 správních obvodů obce s rozšířenou působností (obcí III. stupně) – Louny, Žatec a Podbořany.\n\nLounský okres je charakterem podnebí v rámci naší republiky extrémním územím. Vlivem srážkového stínu Krušných hor se jedná o nejsušší okres České republiky. Průměrné roční srážkové úhrny činí 300 – 500 mm, dlouhodobý průměrný roční úhrn srážek v Žatci činí 410 mm, republikový průměr je cca 700 mm.\n\nTeplotně spadá téměř celé Lounsko do teplé podnebné oblasti s průměrnou roční teplotou asi 8 °C. Nízké srážkové úhrny v kombinaci s vysokou odlesněností a severozápadními větry vedou k vysoušení zemědělské půdy, kterou je třeba uměle zavlažovat.\n\nOkres Louny se rozprostírá na rozhraní tří vyšších geomorfologických celků Českého masivu– České tabule, Krušnohorské subprovincie a Poberounské subprovincie. Do České tabule patří Dolnooharská tabule, která zahrnuje údolí Ohře od východní hranice okresu až přibližně po Postoloprty. Krušnohorská subprovincie zabírá sever a západ okresu – patří sem svahy a vrcholy sopečného Českého středohoří vystupující severně od Loun, jižní výběžek Mostecké pánve zasahující až k Žatci a Podbořanům a podhůří Doupovských hor v západní a jihozápadní části okresu (Nepomyšl, Lubenec). Pod Poberounskou subprovincii spadá Rakovnická pahorkatina a hřeben Džbánu v jižní části okresu.\n\nNejvýše položené partie Lounska se nacházejí na protilehlých stranách okresu – na jihozápadě v Malměřickém lese u Lubence (vrchol Čertovka, 587 m) a na severovýchodě v Českém středohoří na úpatí vrcholu Ostrý v katastru obce Libčeves (cca 610 m). Pro oblast severně od Loun je charakteristický výskyt osamělých kup sopečných vrcholů – Raná (457 m) a Oblík (507 m) náležících již k Českému středohoří. V pohoří Džbán je na Lounsku nejvyšší Pískový vrch u Domoušic (526 m). Naopak nejníže položeným územím je oharské údolí, které postupně od západu klesá od cca 220 m pod Nechranickou přehradou až po 162 m u Koštic na hranicích s litoměřickým okresem. Tam se nachází také nejníže položený bod okresu.\n\nTéměř celý okres Louny je odvodňován postupně do řeky Ohře, která se u Litoměřic vlévá zleva do Labe. Ohře protéká okresem v délce 72 kilometrů a tvoří přirozenou „páteř“ okresu, oddělující Džbán a České středohoří. Na území okresu vstupuje řeka těsně pod hrází nechranické přehrady. Protéká oběma největšími městy okresu – Žatcem i Louny. Tok řeky měl značný význam pro rozvoj oblasti již ve středověku, úrodné údolí Ohře na Lounsku a Litoměřicku lákalo však k osídlení již v době kamenné.\n\nVýznamnými přítoky této řeky na území okresu jsou Blšanka, Hasina a Chomutovka.\n\nŘíčka Blšanka odvodňuje celý jihozápad okresu – Podbořansko – pramení v Doupovských horách a protéká Lubenec, Kryry, Blšany a Měcholupy. Do Ohře ústí zprava v Trnovanech. Potok Hasina pramení v pohoří Džbán, je relativně krátký a má rychlejší spád. Odvodňuje údolí mezi Domoušicemi a Jimlínem, u Postoloprt ústí zprava do Ohře. Nedaleko ústí Hasiny se do Ohře, tentokrát však zleva vlévá říčka Chomutovka přitékající ze severozápadu, jak už název odpovídá od Chomutova. Pramení však až vysoko v Krušných horách nedaleko Hory Sv. Šebestiána.\n\nVlivem celkového nedostatku vody je území lounského okresu relativně chudé na umělé nádrže. Největší (a jeden z mála) rybníků na okrese se nachází u Lenešic nedaleko od Loun. Několik drobnějších rybníků je také v oblasti Kryr, Lubence a Petrohradu. Za zmínku však stojí uměle vybudované závlahové nádrže, které se nacházejí např. u Blatna, u Blšan nebo u Očíhova.\n\nLounský okres v dnešní podobě začal fungovat 1. července 1960 v souvislosti s reformou veřejné správy zakotvenou v nové, tzv. „socialistické“ ústavě. Stal se nástupcem tří původních okresů – Louny, Žatec a Podbořany, jež v tehdejší podobě existovaly od první poválečné reformy veřejné správy z roku 1949.\n\nLounský a žatecký okres byly před reformou součástí kraje Ústí nad Labem, podbořanský okres spadal pod kraj Karlovarský. Do nově vzniklého lounského okresu byly začleněny také některé obce původně patřící do okresů Bílina a Lovosice. Celý nově vzniklý okres se stal součástí Severočeského kraje se sídlem v Ústí nad Labem. Tehdy větší okresní město Žatec o svůj status přišlo a připadlo pod město menší – Louny.\n\nPo roce 1960 bylo zároveň započato s procesem integrace obcí do větších celků – tzv. střediskových obcí. A tak pokud bylo v roce 1961 na území Lounska 113 místních nebo městských národních výborů, do roku 1979 klesl jejich na počet na 87. V letech 1980–1981 byla provedena nejširší vlna integrace obcí v ČSSR a na Lounsku tak zbylo jenom 29 městských a místních národních výborů (integrace provedena k 1. lednu 1981). Tento stav vydržel až do roku 1990, kdy se při prvních svobodných komunálních volbách velké množství obcí opět osamostatnilo, a tak bylo při sčítání lidu v roce 1991 na okrese Louny již 61 obcí. V současné době je samostatných obcí v okrese 70, části obce s více než dvěma sty obyvateli na okrese stále ještě zůstávají, ale vzhledem k faktu, že má ČR jeden z nejvyšších počtů obcí v EU, nedá se již zřejmě počítat s dalšími vlnami osamostatňování.\n\nTéměř po celou padesátiletou dobu existence dnešního lounského okresu padají z Žatce mnohá kritická slova na adresu okresního města Loun. Jednalo se zejména o údajné přerozdělování investic ve značný neprospěch Žatce, ať už co se týče památkové péče, úřadů státní správy nebo výstavby a rozvoje města. Svůj problém chtěl Žatec řešit po revoluci, v roce 1994, vyhlášením vlastního okresu. Žádost byla však, stejně jako požadavek Rumburku na osamostatnění od okresu Děčín, zamítnuta. (Tehdy uspěl jedině okres Jeseník, který se s platností od 31. 12. 1995 odtrhnul od okr. Šumperk). A tak se Žatec větší „rehabilitace“ dočkal až v roce 2003 při reformě státní správy, kdy se stal obcí s rozšířenou působností v rámci Ústeckého kraje. Lounský okres však nezaniknul a dodnes je správním obvodem mnoha státních institucí.\n\nÚzemí Lounska na rozdíl od svých severních sousedících okresů (Chomutov a Most) bylo ušetřeno likvidace vesnic kvůli těžbě hnědého uhlí. Jedinou výjimkou byly Třískolupy, bývalá obec v severní části okresu u počeradské tepelné elektrárny, která byla zrušena v roce 1973 kvůli zřízení úložiště popílku právě pro elektrárnu v Počeradech. Zlikvidovány byly ještě malé vísky Klíčín a Hůrka nacházející se u Žatce. Důvodem jejich zániku však bylo vysídlení původních obyvatel.\nJak již bylo zmíněno výše, lounský okres se od ledna 2003 člení na 3 správní obvody obce s rozšířenou působností: Louny, Žatec a Podbořany.\n\nObvod obce s rozšířenou působností (dále jen obvod) Louny zahrnuje 41 obcí okresu v jeho severovýchodní části. Kromě města Louny pod něj patří i Postoloprty. Na rozloze 473 km² žije asi 44 tisíc obyvatel, což představuje hustotu zalidnění asi 92 obyv./km².\n\nŽatecký obvod zabírá „prostředek“ lounského okresu. Jeho rozloha činí 307 km² s 23 tisíci obyvateli. Průměrná lidnatost dosahuje 76 obyv./km². Obvod je tvořen územím 18 obcí, Žatec je jediným městem obvodu.\n\nObvod Podbořany leží na hranici 4 krajů a 4 okresů (Louny, Rakovník, Plzeň-sever a Karlovy Vary). Je tedy nejodlehlejším obvodem Lounska. Na rozloze 338 km² zde žije 16 tisíc obyvatel. Hustota zalidnění je velmi nízká – 48 obyv./km². Na území obvodu se nacházejí 4 menší města – Podbořany, Vroutek, Kryry a Blšany.\n\n\nNa počátku roku 2018 bylo na území Lounska k trvalému pobytu přihlášeno 86 372 obyvatel. Tento počet se již téměř od konce druhé světové války příliš nemění – stále se drží mezi 85 a 90 tisíci. Mění se jen rozmístění obyvatelstva v rámci okresu – venkovské oblasti v periferních oblastech okresu se vylidňují, zatímco v perspektivně rozvíjejících se oblastech podél významných dopravních tahů a v aglomeracích největších měst okresu populace roste. Největší aglomerací okresu jsou Louny, kde s městem sousedí některé městysi a velké vesnice (Dobroměřice, Lenešice, Cítoliby, Vršovice, Černčice a Obora), dohromady mají populaci 23 tisíc obyvatel.\n\nZ hlediska věkového průměru má okres relativně příznivou strukturu – průměrný věk v roce 2018 činil 41,7 let (muži 40,5 a ženy 43,0), což se jen mírně lišilo od průměrného věku Ústeckého kraje, který byl 41,8 let (muži 40,5 a ženy 43,2). Věkový průměr ČR tehdy činil 42,2 let (muži 40,8 a ženy 43,6). Nižší průměrný věk je však částečně ovlivněn na republikové poměry velmi nízkou nadějí dožití při narození, která v roce 2008 byla 71,3 let u mužů a 78,1 roku u žen. Ve srovnání s ostatními okresy byla průměrná naděje dožití na Lounsku čtvrtá nejnižší ze 76 okresů republiky.\n\nNejpříznivější demografickou strukturu spojenou s nízkým věkovým průměrem mají obce nacházející se mezi Louny a Žatcem a severně od těchto měst. Nejnižší věkový průměr měla v roce 2009 obec Blažim (34,4 let), velmi nízký průměr měly také Postoloprty (36,6 let). Naopak nepříznivou věkovou strukturu mají malé obce nacházející se zejm. v oblasti jižně od Loun. Nejvyšší průměrný věk (46,6 let) měla obec Nová Ves. Z větších obcí měla nejnepříznivější věkovou strukturu Peruc (42,2 let). Průměrný věk v největších městech okresu – v Lounech i Žatci byl velmi podobný celkovému průměrnému věku okresu i kraje (kolem 39,5 let).\n\nPočet cizinců evidovaných na území okresu Louny se v období let 1996– 2008 zdvojnásobil. Stále však nedosahuje alarmující výše jako v některých jiných srovnatelně velkých okresech. Zatímco na okrese Louny pobývalo v roce 2008 asi 2 100 cizinců, ve stejném období se např. na území podobně lidnatého okr. Cheb zdržovalo 8 200 cizinců, na území Jablonecka pak 3 800. Počet legálně se zdržujících cizích státních příslušníků byl na Lounsku srovnatelný s Benešovskem nebo Klatovskem. Podstatně nižší počet cizinců byl však evidován na území téměř stejně velkého okr. Vyškov – 1 400 osob.\n\nZ hlediska národnostního složení cizinců bylo asi 28 % Ukrajinců, 24 % Slováků a 16 % Vietnamců.\nKriminalita byla v roce 2008 v okrese Louny nejnižší z celého Ústeckého kraje. Zatímco v kraji připadá na 1 000 obyvatel téměř 40 trestných činů, v okrese Louny to bylo „pouze“ 28 trestných činů. Ze cca 2 400 zjištěných trestných činů se jich asi 300 řadilo mezi kriminalitu hospodářskou a 1 600 mezi obecnou. Ve srovnání se sousedními okresy z jiných krajů (Karlovy Vary, Plzeň – sever, Rakovník a Kladno) má Lounsko srovnatelnou úroveň kriminality s Rakovnickem. Podstatně nižší kriminalita je zaznamenána na území Severního Plzeňska, naopak o něco vyšší je zločinnost na Karlovarsku a Kladensku.\nHospodářská skladba Lounska je charakteristická nadprůměrným podílem pracovníků zaměstnaných v zemědělství, okres Louny lze tedy označit za zemědělský. To však zdaleka neznamená, že by počet pracovníků zaměstnaných v zemědělství převažoval. Podle údajů z roku 2001 byl z pětačtyřiceti tisíc ekonomicky aktivních obyvatel okresu zaměstnán nejvyšší podíl v průmyslu– 25 %. Deset procent pracovníků zaměstnávala sféra veřejných služeb zahrnující školství, zdravotnictví a ostatní služby sociálního rázu. Přibližně stejný podíl pracovníků (po osmi až devíti procentech) zaujímal obchod a opravárenské služby, stavebnictví, veřejná správa a zemědělství. 7 % ekonomicky aktivních pracovalo v oboru dopravy a komunikačních služeb (pošta, telekomunikace).\n\nPodle hospodářských sektorů připadalo na Lounsku 34 % pracujících na sekundární, 34 % pracovníků na terciární a 9 % na primární hospodářský sektor. Míra nezaměstnanosti činila v roce 2001 téměř 16 % ekonomicky aktivních obyvatel.\nPodílem 84 % orné půdy (počítáno z výměry zemědělské půdy, ne z celkové výměry okresu) náleží Lounsku deváté místo v republice. Naopak zalesněním, které tvoří 55 % půdy nezemědělské, patří okres až na poslední místa v republice. Z těchto čísel vyplývá vysoký význam zemědělství. Půdy na okrese jsou převážně hlinité až jílovitohlinité, typově se jedná o kvalitní hnědozemě. Relativně příhodné podnební podmínky (alespoň co se teploty týče) umožňují pěstování i náročnějších zemědělských plodin. Okres Louny je však po celé republice známý díky pěstování chmele, pro které jsou vhodné zdejší červené půdy.\nChmelnice zabírají 6,1 % zemědělské půdy, což představuje jejich nejvyšší výměru v celé republice (na druhém místě je sousední okres Rakovník). Pěstování chmele se věnuje většina zemědělských podniků a družstev okresu. Chmel se pěstuje převážně jižně od toku řeky Ohře, především pod svahy pohoří Džbán. Střediskem jeho pěstování je město Žatec, kde také sídlí chmelařský institut, který se zabývá šlechtěním a výzkumem biologických vlastností této rostliny. Přes stále vysoký význam chmelařství je nutné uvést, že jeho celková produkce klesla za posledních dvacet let téměř o 40 %. Mimo chmele se na okrese pěstují samozřejmě také obiloviny (zejm. pšenice) a olejniny (hořčice, řepka, slunečnice). Na severovýchodě okresu v podhůří Českého středohoří je rozšířené ovocnářství (zejm. pěstování jablek).\n\nZemědělské podniky okresu vznikly většinou transformací z původních JZD a státních statků. Po revoluci však začalo nově podnikat nebo obnovilo svoji živnost velké množství soukromých zemědělců. Chmel i jiné zemědělské plodiny pěstují zemědělská družstva a společnosti v Tuchořicích (Hoppex), Blšanech(Zemědělská společnost Blšany), Hřivicích, Ročově (ZD PODLESÍ), Číňově, Dobroměřicích, i v jiných obcích okresu. Obchod s chmelem zajišťuje několik firem sídlících zejména v Žatci. Větší zemědělská družstva sídlí také v Peruci, Očihově a Orasicích. ZD Želkovice se specializuje na pěstování ovoce v sadech. Drtivá většina zemědělských podniků se nezabývá pouze rostlinnou, ale také živočišnou výrobou (chovem prasat a drůbeže).\n\nPrůmyslová výroba se koncentruje do tří největších měst okresu – Loun, Žatce a Podbořan. Nejvýznamnějším průmyslovým střediskem jsou Louny se strojírenským, potravinářským a keramickým průmyslem. Mezi největší lounské podniky patří tradiční Elektroporcelán, vyrábějící keramické izolátory pro energetické přenosové sítě a Praga, která se zabývá výrobou součástek do dopravních prostředků a obráběním kovů. Další strojírenské závody, zabývající se také výrobou součástek pro automobilový průmysl, vznikly v nové lounské průmyslové zóně – jsou to japonské firmy Ishimitsu a Nachi. Závod MTI navazuje na tradici výroby naftových motorů. Velký význam mají pro Louny také zdejší železniční opravny. Z potravinářských provozů jmenujme pivovar, založený roku 1861, jehož vlastníkem je v současné době koncern Drinks Union se sídlem v Ústí nad Labem.\n\nStarobylým pivovarem, založeným již roku 1261, se může pochlubit také Žatec, který je jinak zejm. střediskem stavebnictví (betonárka, Inženýrské stavby). Po roce 2000 byla zahájena výstavba nové průmyslové zóny TRIANGLE na území bývalého vojenského letiště severně od města v katastru obce Velemyšleves při silnici č. 7. Největší závod sídlící v zóně (IPS Alpha Technology) se zabývá moderní výrobou LCD obrazovek. Výstavba žatecké průmyslové zóny výrazně dopomohla ke snížení nezaměstnanosti nejen na Žatecku, ale pozitivně ovlivnila také zaměstnanost sousedních okresů Most a Chomutov.\n\nNa těžbu keramických jílů v okolí Podbořan navazuje výroba zdejší porcelánky. Nejvýznamnějším podbořanským závodem je firma CONTA, součást nadnárodního koncernu CANDY, která v novém výrobním areálu vyrábí od roku 2002 ledničky, v dnešní době již ne (výroba ukončena v roce 2015).\n\nZnačný význam v našem energetickém systému má tepelná elektrárna v Počeradech, jejíž areál se nachází těsně za hranicí okresu Louny, v okrese Most. (Samotná vesnice Počerady je však součástí obce Výškov, okr. Louny). Elektrárna o úhrnném výkonu 1 000 MW je v provozu od roku 1970 a také její „zásluhou“ bylo životní prostředí Lounska dlouhou dobu v dost mizerném stavu (vysoká koncentrace oxidů síry a dusíku v ovzduší). Po zřízení odsiřovacího zařízení v roce 1996 se množství emisí vypouštěných elektrárnou snížilo.\nÚroveň služeb se stejně jako ve všech ostatních oblastech republiky i na Lounsku po roce 1989 podstatně zlepšila. Došlo k rozšíření sítě obchodů a drobných živností, poněkud se zvýšila i ubytovací kapacita, došlo i ke zkvalitnění služeb.\n\nV okrese je v provozu na 41 poštovních úřadoven, nacházejících se ve všech městech, městečkách a obcích „střediskového charakteru“. Jen v Lounech jsou pošty 4, v Žatci 2. Na bezpečnost v okrese dohlíží Územní odbor Policie ČR Louny, pod který spadá 9 obvodních oddělení rovnoměrně rozmístěných po celém území okresu. Obchodní síť je logicky nejhustější v Žatci a v Lounech. V obou těchto městech byly v nedávné minulosti zřízeny pobočky několika obchodních řetězců BILLA (Žatec, Louny), Kaufland (Žatec, Louny), Lidl (Louny), albert (Louny), Norma (Žatec), Penny Market (Louny) a Plus (Louny, Žatec). Tradiční síť prodejen Spotřebního družstva Jednota má pro lounský okres sídlo v Podbořanech. Na území okresu zřizuje 15 provozoven (v roce 2010).\n\nUbytovací kapacity okresu jsou soustředěny zejména do Žatce a Loun. V Lounech najdeme největší hotel okresu „Oharka“ s 216 lůžky. V Žatci i v Lounech je možné se v centru města ubytovat v hotelích až čtyřhvězdičkové kategorie.\n\nPrůměrná hrubá měsíční mzda pracovníků činila na Lounsku v roce 2008 asi 18 tisíc korun, což bylo pod krajským i republikovým průměrem. Pro srovnání, průměrná hrubá mzda v Ústeckém kraji byla v tom roce 21 tisíc, v sousedním Plzeňském kraji 22 tisíc a ve Středočeském 23 tisíc korun. Republiková průměrná mzda se pak pohybovala okolo 24 tisíc korun (zejména vlivem vysokých průměrných mezd v Praze).\n\nLounsko mělo dlouhá léta značné problémy s nezaměstnaností. V posledních několika letech došlo k částečnému zlepšení, zejména pod vlivem přílivu zahraničních investic do okresu a výstavby nových průmyslových komplexů. A tak zatímco v roce 2001 byla na Lounsku sedmnáctiprocentní nezaměstnanost, na počátku roku 2010 činila nezaměstnanost i přes veškeré celosvětové hospodářské problémy 12,4 % (před hospodářskou krizí se pohybovala dokonce jen kolem osmi procent).\n\nZ územního hlediska je nejhorší situace ohledně nezaměstnanosti dlouhodobě v severních obcích okresu na hranici s Mosteckem. V lednu 2010 měla nejvyšší nezaměstnanost obec Velemyšleves - 38 %. Více než třicetiprocentní nezaměstnanost měly také blízké obce Bitozeves a Blažim. Z hlediska správních obvodů obcí s rozšířenou působností byla nezaměstnanost na Žatecku a Podbořansku přibližně na stejné úrovni 14,5 %, na Lounsku byla poněkud nižší – 13 %. Nejnižší nezaměstnanost v okrese mají obce v blízkém sousedství Loun – Chlumčany, Blšany u Loun a Černčice a Ročov, které využívají své výhodné polohy na rozhraní tří okresů. V těchto obcích byla nezaměstnanost menší než deset procent.\n\nSíť škol je tvořena školami mateřskými, základními a středními. Mateřské a základní školy jsou ve všech obcích „střediskového charakteru“ v okrese (většinou nad 500 obyvatel), některé ze ZŠ však mají pouze „malotřídní“ charakter pouze s prvním stupněm ZŠ. Základních škol bylo na okrese v roce 2005 jednačtyřicet, jejich síť je doplněna třemi zvláštními školami (dnes z důvodu politické korektnosti tzv. „ZŠ praktickými“) v Lounech, Žatci a Podbořanech.\nStřední školství je v okrese zastoupeno širokým spektrem škol státních i soukromých se sídly ve třech největších městech okresu. Lounské a žatecké gymnázium umožňují studovat osmileté i čtyřleté obory, podbořanské gymnázium je pouze osmileté. Obchodní akademie je možné studovat v Lounech a Žatci, ve třech největších městech okresu jsou v provozu střední odborné školy a učiliště různých zaměření.\n\nÚroveň zdravotní péče na okrese Louny se bohužel v poslední době velmi zhoršila. Největší „ranou“ bylo uzavření lůžkových oddělení lounské nemocnice v únoru roku 2010 v důsledku nedostatku lékařů. V rozsáhlém a moderním objektu (vybudovaném v roce 1986) tak zůstaly pouze ambulance a LDN a zařízení slouží už spíše pouze jak poliklinika. Nemocnice v Podbořanech, provozovaná soukromou firmou již také delší slouží pouze jako LDN a rehabilitace, a tak jediným „plnohodnotným“ zařízením nemocničního charakteru v okrese zůstala nemocnice v Žatci. Lidé z Loun a blízkého okolí tak musí za účelem delší hospitalizace využít buďto služeb žatecké nemocnice, nebo využít nemocnici v Mostě nebo ve Slaném, které jsou však obě v jiných okresech.\n\nZdravotní střediska a ambulantní lékařské praxe fungují ve větších obcích okresu. Statisticky připadá na jednoho lékaře lounského okresu 334 obyvatel, což je číslo relativně vysoké. Pro srovnání, v sousedním okrese Most to bylo 295, v okrese Kladno 283 osob.\n\nOkresem Louny procházejí dva celorepublikově významné dopravní tahy, které mají podobný směr jak v silniční, tak i v železniční dopravě. Prvním z nich je dopravní tah Praha – Chomutov reprezentovaný silnicí I/7 a železniční tratí 124. Druhá významná dopravní trasa směřuje z Plzně přes Žatec do Mostu a je jednou ze dvou nejvýznamnějších spojnic západních a severních Čech. Tato trasa je v silniční dopravě tvořena silnicí I/27 z Plzně přes Jesenici na Rakovnicku a Žatec do Mostu, v železniční dopravě potom tratí č. 160 z Plzně přes Podbořany do Žatce (s návaznou tratí č. 123 do Postoloprt a Mostu).\n\nÚhrnná délka silniční sítě Lounska je 928 km. Z toho 11 % tvoří silnice I. třídy a 22 % silnice II. třídy. Na území okresu vede dálnice D7, která je místy vybudována pouze v polovičním profilu jako I/7. Její nově vybudované úseky operativně nahrazují starou nevyhovující „státní“ silnici Praha – Chomutov. Na přelomu 20. a 21. století (cca 1999 – 2001) byly na této silnici vybudovány obchvaty Loun a Postoloprt, které odvedly tranzitní dopravu z center těchto měst. V prostoru nové průmyslové zóny Triangle u Velemyšlevse severně od Žatce se nachází rušná křižovatka silnic I/7 a I/27.\nDruhá jmenovaná dopravní cesta vstupuje na území okresu severně od Jesenice v prostoru křižovatky se silnicí č. I/6 (Praha – Karlovy Vary). Prochází Blšany a Žatcem a za velemyšlevskou křižovatkou směřuje na sever do Mostu.\n\nVýše zmíněná silnice I/6 prochází lounským okresem také, avšak pouze jeho jihozápadní okrajovou částí a pro dopravní obsluhu regionu nemá větší význam. Z větších obcí okresu tečuje severní okraj Petrohradu (Černčice) a vede prostředkem obce Lubenec. Z Loun vychází severním směrem silnice I/28, která funguje pouze jako spojka silnic Praha – Chomutov a Lovosice – Most.\nNa území okresu zasahuje i silnice I/15.\n\nZe silnic druhé třídy, které spojují jednotlivé oblasti na krajské úrovni, mají vyšší význam silnice II/224 (Kadaň – Podbořany – Očihov), II/225 (Kadaň – Žatec – Louny přes Drahomyšl), II/226 (Žlutice – Podbořany – Pšov - I/27 přes Lubenec), II/229 (Rakovník – Louny přes Ročov) a II/246 (Roudnice n. L. – Louny přes Libochovice).\nOkresem prochází tyto silnice II. třídy: II/194, II/221, II/224, II/225, II/226, II/227, II/229, II/237, II/239, II/246, II/249, II/250, II/255, II/257 a II/607.\n\nSilnice III. třídy (tzv. „okresní silnice“) měří více než 600 km. Na správě a údržbě silnic se nejvíce podílí okresní středisko údržby se sídlem v Žatci.\n\nSíť železničních tratí v okrese Louny je hustá a poněkud nepřehledná. Tvoří ji 3 rychlíkové a 4 lokální tratě. Z technického hlediska je trať Most – Postoloprty (část tratě 123) dvoukolejná a elektrifikovaná a trať Postoloprty – Žatec – Březno u Chomutova, vč. žateckého železničního uzlu jednokolejná a elektrifikovaná. Zbývající tratě na území okresu jsou jednokolejné s nezávislou trakcí.\n\nZ hlediska vnitrostátní rychlíkové přepravy projíždí územím lounského okresu pouze několik párů rychlíků na trase Plzeň – Podbořany – Žatec – Chomutov – Most. Provoz rychlíků na trati Praha – Kladno – Žatec – Chomutov je od „přeložení“ traťového úseku 120 z trasy Praha – Chomutov pouze na trasu Praha – Rakovník minulostí. Dnes jsou na trati v provozu pouze spěšné vlaky z Lužné u Rakovníka do Žatce. Tento druh vlaků je v provozu také o víkendech na trati z Prahy přes Kralupy nad Vltavou do Loun.\n\nOsobní vlaková doprava nezažívá díky svérázné dopravní politice Ústeckého kraje své právě nejlepší časy. Vždyť od roku 2006 byla zcela zastavena osobní doprava na tratích Lovosice – Most (přes Libčeves) a Kaštice – Kadaň. Na hlavní trati 160 Plzeň – Žatec v úseku Žatec – Podbořany byly zrušeny veškeré osobní vlaky a v úseku jsou tak v současné době vedeny pouze rychlíky (osobní vlaky od Plzně končí v Podbořanech). Provoz osobních vlaků na trati Lužná – Žatec byl také dost seškrtán. V rámci zavádění integrovaného dopravního systému v Ústeckém kraji byly některé úseky železnic pro krajské potřeby neoficiálně přečíslovány: úsek Most – Louny – Domoušice (trať dále pokračuje do Rakovníka) na U12, úsek Most – Postoloprty – Žatec západ na U13, úsek Deštnice (trať vede z Lužné u Rakovníka) – Žatec – Chomutov na U14, úsek Telce (trať vede z Kralup n. Vlt.) – Louny na U40 a celá trať Česká Lípa – Litoměřice – Lovosice – Libochovice – Louny – Postoloprty na U11. Traťové úseky, s jejichž dalším provozem se zřejmě nepočítá (Podbořany – Žatec a Kaštice – Kadaň) a úseky bez vyššího významu pro Ústecký kraj (Rakovník – Blatno – Lubenec – Bečov nad Teplou a Plzeň – Blatno – Kryry – Podbořany) své „krajské“ označení neobdržely.\n\nAž do roku 2006 měla autobusová doprava na lounském okrese podobný charakter jako ve většině oblastí ČR. Všechny místní autobusové linky zajišťoval podnik ČSAD Ústí nad Labem, později přejmenovaný na Dopravní podnik Ústeckého kraje. V srpnu roku 2006 však došlo k tzv. „autobusové krizi“ , kdy DPÚK v reakci na spory s krajem ohledně dotací nevyslal na své linky autobusy a kraj následovně ukončil s podnikem spolupráci a snažil se v co možná nejrychlejším termínu sehnat dopravce pro krajské autobusové linky. Po několika problémových měsících se podařilo najít pro většinu linek původně provozovaných DPÚK nové dopravce, často však i z naprosto odlišných koutů republiky (např. ZDAR ze Žďáru nad Sázavou). „Převrat“ v autobusové dopravě sice znamenal úsporu kraje a zrušení monopolu DPÚK, na druhou stranu ale přinesl snížení kvality služeb, snížení přehlednosti a spojitosti sítě autobusových linek a celkově špatnou image pro dopravní politiku kraje.\n\nA tak na jaře roku 2010 vypadá situace v autobusové dopravě na Lounsku přibližně následovně: asi 10 dopravců, kteří si v mnoha případech vzájemně nesmyslně konkurují (např. vysílají na stejné linky ve stejný čas své autobusy, takže často platí „kdo dřív přijde, ten dřív mele“), nepřehledná situace, kdy jsou na zastávkách vyvěšena kvanta jízdních řádů, z nichž některé jsou pouhými nic neříkajícími cáry papíru, kterými si chce Dopravní podnik Ústeckého kraje zajistit udržení licencí na linky (většinou vyšle na již neprovozovanou linku v polovině prosince, v období změn jízdních řádů, jeden autobus, „aby se neřeklo“), nejednotný ceník i nástupní zastávky ve městech. Celkově vzato lze situaci v autobusové dopravě i po třech letech od „krize“ hodnotit spíše záporně.\n\nNa druhé straně však zajisté došlo k ekonomickým úsporám kraje, zvýšení konkurence dopravců může přinést snížení jízdného a postupem času lze s trochou optimismu očekávat i zlepšení kvality služeb (lepší vozy, sjednocení označníků zastávek, odstranění „prázdných“ jízdních řádů, které jen matou náhodné cestující).\n\nVe výčtu dopravců provozující autobusové spoje na Lounsku jsou, co se týče frekvence a významu, na předních místech Dopravní podnik Most (zajišťující obslužnost v okolí Loun – Peruc, Třebívlice, Koštice, Lenešice, Výškov); BUSMAT (provozující spoje v oblasti Žatce, Loun, Postoloprt a Domoušic) a Autobusová doprava Podbořany, která zajišťuje jako jediná dopravní obslužnost na Podbořansku a v oblastech jižně od Žatce. Mezi další dopravce patří KAVKA z Mostu, který provozuje linku Litvínov – Most – Louny – Praha; Dopravní podnik Chomutov, provozující autobusy na linkách vyjíždějících z Žatce a ČSAD Semily, který konkuruje společnosti BUSMAT na linkách do Domoušic, Ročova a Třeboce (posílá své autobusy ve stejné časy jako BUSMAT). Bývalý téměř monopolní dopravce DPÚK provozuje kromě prakticky již téměř neexistujících autobusových linek několik skutečných spojů z Prahy do Loun a z Prahy do Litvínova, linku z Žatce do Ústí nad Labem a linky městské hromadné dopravy v Lounech.\n\nStav, kdy je na trhu autobusové dopravy více dopravců by měl být za normálních podmínek pro zákazníka spíše přínosem. Na severu Čech však zatím ještě zdaleka nejsou vychytány všechny mouchy. Co se týče Lounska, je například naprosto zjevné, že zatímco někde spoje očividně „přebývají“ (zvlášť, když se na jedné lince jezdí „dvojmo“), jinde naopak chybí. Příkladem může být chybějící spojení Loun s třetím největším městem okresu Podbořany a s Podbořanskem vůbec.\n\nArcheologické nálezy v oblasti dolního Poohří svědčí o osídlení již ve starší době kamenné. Příznivé přírodní podmínky oblasti způsobily, že právě oblast Lounska se stala starobylým jádrem českého státu. Právě v těchto končinách se již v 6. stol. usídlil slovanský kmen Lučanů. Jejich hradiště se nacházelo například i v prostoru dnešního Žatce, kde se nacházelo hlavní středisko kmene. Podle Starých pověstí českých, vycházejících částečně z Kosmovy kroniky, obýval kmen Lučanů území podél dolního toku Ohře, z čehož vyplývá, že sousedil na východě s kmenem Litoměřiců, na jihu s kmeny Čechů a na západě se Sedličany. Podle Starých pověstí českých zaniklo lucké knížectví po bájné bitvě u Turska, kdy měla přemyslovská vojska pod vedením knížete Neklana porazit lucká vojska vedená knížetem Vlastislavem. Po pádu údajného knížectví vznikla na území Lucka Žatecká župa knížectví přemyslovského.\n\nZ počátku 2. tisíciletí, konkrétně z roku 1004 pochází první písemná zmínka o Žatci v souvislosti s obsazením města Poláky a jejich následovným vytlačením. V tomto století jsou poprvé zmiňovány také Louny (1070), ale například také Lubenec (1056). Okolo roku 1121 vznikl u Postoloprt rozsáhlý benediktinský klášter nazývaný „Apolostolum Porta“, z roku 1256 byla založena jedna z nejstarších škol v českých zemích – v Žatci. Za vlády krále Přemysla Otakara II. začala tzv. „vnitřní kolonizace“, kdy byly řídce obydlené oblasti českého království kolonizovány Němci. To se dotklo především Žatecka a Podbořanska. V té době se stávají Louny i Žatec královskými městy a získávají mnohá privilegia. Žatec patří v té době mezi nejvýznamnější města českých zemí. Významnou roli hrál region za doby husitské revoluce, kdy se města Žatec a Louny, ještě společně se Slaným stala středisky tzv. severočeského městského svazu, jenž stál pevně na straně husitů. 10. května 1420 vydrancovala spojená vojska Žateckých, Lounských a Slánských klášter v Postoloprtech. Husitské hnutí znamenalo posílení českého živlu v celém kraji. „Národnostní“ hranice se posunula západním směrem, počet Čechů převážil počet Němců v Žatci a okolí. Koncem 15. století se na Lounsku (zejm. v oblasti Vroutku a Kryr) rozšířila morová epidemie. Jednou z památek na toto období jsou tzv. „morové kameny“ nacházející se mezi Vroutkem a Kryry, ke kterým nosili vroutečtí obyvatelům Kryr, kde epidemie vypukla, jídlo. Na počátku 16. století začal velký stavební rozkvět Loun, kdy byl uplatněn sloh pozdní gotiky. Výstavbu paradoxně urychlil i požár města v roce 1517.\n\nOd poloviny 16. století význam měst i celého regionu upadal, a to také v souvislosti s povstáním obyvatel proti vládě císaře Ferdinanda I. V roce 1575 byly na město povýšeny Podbořany (do té doby byly pouze poddanským městečkem). Třicetiletá válka přinesla celému regionu obrovské škody. Lounskem prošlo několik armád, mnoho vesnic i města byla zpustošena. Válka měla za následek také značný úbytek obyvatelstva, který byl kompenzován opět německým dosídlováním. A tak v oblasti Žatce a Podbořan opět převládla německá národnost. Po roce 1680 vypukly na mnoha místech českého království selské bouře. Povstání sedláků vypuklo také na Podbořansku v roce 1682. Bylo však krvavě potlačeno.\n\nV 18. století bylo postaveno na území okresu velké množství dnes cenných barokních památek – např. zámky v Petrohradě, v Krásném Dvoře, klášter v Ročově, aj. Za průmyslové revoluce v 19. století v oblasti dochází k rozvoji keramické výroby a dopravy. Na významných zemských stezkách vznikají přepřahací stanice, rozvíjí se pošta, ve druhé polovině století pak i železnice. V únoru 1871 se začalo jezdit z Prahy přes Lužnou a Žatec do Chomutova, v září 1872 byla dokončena trať ze Žatce do Mostu, v lednu 1873 byla zahájena železniční doprava z Loun do Zlonic, a konečně v srpnu téhož roku se rozjely poprvé vlaky z Plzně do Žatce.\n\nV první polovině 20. století se vlivem vzrůstající průmyslové výroby zvýšil počet obyvatel okresu na historické maximum – až na cca 127 tisíc v roce 1930. V té době však také vrcholí národnostní problémy v oblasti. Zatímco oblast kolem Loun s obcemi Cítoliby, Peruc, Lenešice nebo Panenský Týnec je tradičně česká a Češi tam tvoří naprostou převahu, obce v okolí Žatce a Podbořan (Nové Sedlo, Měcholupy, Nepomyšl, Kryry, Lubenec) jsou až z 80 % obydleny osobami německé národnosti. Přechodnou „zónou“ téměř předurčenou k dalším problémům bylo okolí Postoloprt, kde sice byla převaha Němců, ale zdaleka ne tak zřejmá jako v okolí Žatce. Po Mnichovské dohodě v září 1938 bylo Lounsko rozděleno hranicí – německé oblasti, vč. Postoloprt připadly do „Reichu“, zatímco Louny a okolí zůstaly součástí okleštěného Československa, po roce 1939 se staly součástí Protektorátu. České obyvatelstvo, žijící na území odstoupeném Německé říši, bylo vysídleno.\n\nZa druhé světové války byl v bažantnici v Postoloprtech zřízen koncentrační tábor, od roku 1943 využívaný pro židovské míšence z celého území Protektorátu. Právě toto místo se po osvobození v roce 1945 stalo dějištěm jednoho z největších masakrů Sudetských Němců, kteří sem byli před odsunem internováni. Masakr měli na svědomí členové tehdejších revolučních gard v čele s hodnostáři Československé armády. V bažantnici bylo postříleno nejméně 800 Němců, v další „vlně“ divokého odsunu bylo zavražděno i několik dětí. Také územím Lounska prošlo několik nacistických „pochodů smrti“, 60 obětí jednoho z nich je pochováno na hřbitově v Lubenci.\n\nPo roce 1945 bylo nutné vybydlené oblasti Žatecka a Podbořanska dosídlit. V rámci Československa se do těchto oblastí přestěhovalo největší množství Volyňských Čechů, nicméně stěhovali se sem i Češi z vnitrozemí (vč. občanů odsunutých v roce 1938), Slováci nebo Ukrajinci. Již po únorovém převratu z roku 1948 byla provedena reforma územní správy, jejíž součástí bylo vytvoření okresů Louny, Žatec a Podbořany. Tento stav však vydržel pouze 11 let do roku 1960, kdy byl ustanoven okres Louny v dodnes známé podobě. V období tzv. socialistické výstavby došlo ke značnému rozvoji průmyslu, zejm. v Lounech a okolí. Na venkově vznikala v průběhu 50. let násilnou kolektivizací JZD, která byla později slučována do větších, ekonomicky výhodnějších celků. Okres Louny vstoupil v období vlády jedné strany do širokého povědomí zejména díky známým povinným chmelovým brigádám, kdy celé třídy středních škol z celé republiky vyjížděly pomáhat do JZD se sklizní chmelu. Právě tematika chmelové brigády se objevuje i v prvním českém muzikálu Starci na chmelu z roku 1965. Ve všech městech okresu, zejm. v Lounech rostla velkokapacitní sídliště. V Lounech jim padlo za oběť původní, velmi hodnotné Žatecké předměstí, naopak historické jádro Žatce zůstalo díky svému „perifernímu“ postavení od demolic uchráněno. Od 70. let patřil okres Louny kvůli blízkosti Mostecké hnědouhelné pánve a všech jejích elektráren k oblastem s velmi znečištěným ovzduším.\n\nPo roce 1989 nastávají převratné změny – velké průmyslové závody jsou privatizovány a mnohé z nich končí. To vede ke strmému nárůstu nezaměstnanosti (v nejkrizovějším období až téměř k hranici 20 %). Omezena je také zemědělská výroba, vč. pěstování chmelu. Na druhou stranu se podstatně zlepšuje životní prostředí okresu, zvyšuje se úroveň poskytovaných služeb, zejména v oblasti obchodu. Historická centra měst i vesnice dostávají postupem času novou, přívětivější tvář. Po roce 2000 se také na Lounsku objevují zahraniční investoři, díky nimž vznikají nové průmyslové závody, a tak klesá nezaměstnanost. V rámci reformy veřejné správy zaniká postupně v roce 1990 Severočeský krajský národní výbor, v roce 2000 vzniká nový Ústecký kraj a konečně v roce 2002 je zrušen Okresní úřad v Lounech a nahrazen Městskými úřady obcí s rozšířenou působností Louny, Žatec a Podbořany. Lounský okres však i nadále zůstává územní jednotkou i obvodem mnohých jiných státních úřadů i institucí.\n\n\n\nZ hlediska množství a kvality kulturních zařízení je lounský okres na velmi vysoké úrovni. Vždyť například různá divadla působí na okrese v Lounech, v Žatci a v Postoloprtech. V Lounech sídlí v pěkné funkcionalistické budově v centru města Vrchlického divadlo, budova žateckého městského divadla v klasicistním slohu se nachází ve Dvořákově ulici. V Postoloprtech provozuje divadlo městské kulturní středisko.\nKina jsou ve většině velkých obcí okresu. V centru Loun můžeme navštívit kino Svět, v Žatci je kromě standardního kina v provozu také kino letní. Další kina jsou v Podbořanech, v Peruci, ve Vroutku a v Lubenci.\nSíť knihoven okresu je velmi hustá, téměř každá větší vesnice má svoji knihovnu. Vlastní městské knihovny mají Louny, Žatec, Podbořany a Postoloprty. Největším je Okresní knihovna v Lounech.\nZ dalších kulturních institucí jmenujme Okresní muzeum v Lounech, Muzeum K. A. Poláka a Chmelařské muzeum v Žatci, Muzeum České vesnice v Peruci a Galerii Benedikta Rejta v Lounech, jejíž součástí je pamětní síň Emila Filly na zámku v Peruci.\nNejtradičnější kulturní akcí na Lounsku je každoroční žatecký festival Dočesná.\n\n\n\n\nNa území Lounska se nachází 2 velkoplošně chráněná území: CHKO České středohoří a Přírodní park Džbán.\nSpráva CHKO České středohoří sídlí v Litoměřicích, což je také okres, ve kterém se největší část oblasti nachází. Z celkové výměry 1 063 km² je součástí Lounska pouze asi 8 % výměry. CHKO zasahuje do severovýchodní části okresu a zahrnuje zejména vrcholy Oblík, Raná a okolí Libčevsi.\nPřírodní park Džbán byl vytvořen v roce 1994 a rozkládá se na území okresů Rakovník, Louny a Kladno. Rozloha parku je 416 km². Na Lounsku zahrnuje území mezi Měcholupy, Dobříčany, Tuchořicemi, Panenským Týncem a jižní hranicí okresu.\n\nMěsta jsou uvedena tučně, městyse \"kurzívou\", části obcí .\n\nBitozeves  •\nBlatno  •\nBlažim •\nBlšany u Loun •\nBlšany  •\nBrodec •\nBřvany •\n\"Cítoliby\" •\nČeradice  •\nČernčice •\nDeštnice  •\nDobroměřice •\nDomoušice  •\nHoledeč  •\nHříškov  •\nHřivice  •\nChlumčany  •\nChožov  •\nChraberce •\nJimlín  •\nKoštice  •\nKozly •\nKrásný Dvůr  •\nKryry  •\nLenešice •\nLibčeves  •\nLiběšice  •\nLibočany •\nLibořice  •\nLipno  •\nLišany •\nLíšťany •\nLouny  •\nLubenec  •\n\"Měcholupy \" •\n\"Nepomyšl \" •\nNová Ves •\nNové Sedlo  •\nObora •\nOčihov  •\nOpočno •\n\"Panenský Týnec\" •\n\"Peruc \" •\nPetrohrad  •\nPnětluky  •\nPočedělice  •\nPodbořanský Rohozec  •\nPodbořany  •\nPostoloprty  •\nRaná  •\n\"Ročov \" •\n\"Slavětín \" •\nSmolnice •\nStaňkovice  •\nToužetín  •\nTuchořice  •\nÚherce •\nVelemyšleves  •\nVeltěže •\nVinařice  •\nVrbno nad Lesy •\nVroutek  •\nVršovice •\nVýškov  •\nZálužice  •\nZbrašín  •\nŽatec  •\nŽelkovice •\nŽerotín •\nŽiželice \n\n\n\n"}
{"id": "21407", "url": "https://cs.wikipedia.org/wiki?curid=21407", "title": "Okres Chomutov", "text": "Okres Chomutov\n\nOkres Chomutov je okresem v Ústeckém kraji. Jeho dřívějším sídlem bylo město Chomutov.\nSousedí s ústeckými okresy Most, Louny a karlovarským okresem Karlovy Vary. Jeho severozápadní hranice je státní hranicí s Německem.\n\nK 31. prosinci 2016 měl okres celkovou plochu 935,7 km², z toho:\n\nData k 30. prosinci 2016:\n\n\nNa okraji okresu končí dálnice D7, dále pokračuje jako I/7. Dále prochází silnice I/13 a I/27. Okresem prochází silnice II. třídy II/219, II/223, II/224, II/225, II/251 a II/568.\n\nMěsta jsou uvedena tučně, městyse \"kurzívou\", části obcí .\n\nBílence  •\nBlatno  •\nBoleboř  •\nBřezno  •\nČernovice •\nDomašín  •\nDroužkovice •\nHora Svatého Šebestiána  •\nHrušovany  •\nChbany  •\nChomutov •\nJirkov  •\nKadaň  •\nKalek  •\nKlášterec nad Ohří  •\nKovářská •\nKryštofovy Hamry  •\nKřimov  •\nLibědice  •\nLoučná pod Klínovcem  •\nMálkov  •\nMašťov  •\nMěděnec  •\nMísto  •\nNezabylice  •\nOkounov  •\nOtvice •\nPerštejn  •\nPesvice •\nPětipsy  •\nRačetice •\nRadonice  •\nRokle  •\nSpořice •\nStrupčice  •\nÚdlice  •\nVejprty  •\nVeliká Ves  •\nVilémov  •\nVrskmaň  •\nVšehrdy •\nVšestudy •\nVýsluní  •\nVysoká Pec \n\n\n"}
{"id": "21408", "url": "https://cs.wikipedia.org/wiki?curid=21408", "title": "Okres Most", "text": "Okres Most\n\nOkres Most je okresem v Ústeckém kraji. Jeho dřívějším sídlem bylo město Most.\n\nSousedí s ústeckými okresy Chomutov, Louny a Teplice. Jeho severozápadní hranice je státní hranicí s Německem.\nK 31. prosinci 2016 měl okres celkovou plochu 467,1 km², z toho:\n\nNejvyšším bodem okresu je Loučná (956 m) v Krušných horách.\n\nData k 31. prosinci 2016:\n\nZdroj Český statistický úřad\n\nOkresem prochází silnice I. třídy I/13, I/15, I/27 a I/28.\nSilnice II. třídy jsou II/249, II/251, II/254, II/255, II/256 a II/271\n\nMěsta jsou uvedena tučně, městyse \"kurzívou\", části obcí .\n\nBečov  •\nBělušice  •\nBraňany  •\nBrandov •\nČeský Jiřetín  •\nHavraň  •\nHora Svaté Kateřiny  •\nHorní Jiřetín  •\nKlíny  •\nKorozluky  •\nLišnice  •\nLitvínov  •\nLom  •\nLouka u Litvínova •\nLužice  •\nMalé Březno  •\nMariánské Radčice  •\nMeziboří •\nMost  •\nNová Ves v Horách  •\nObrnice  •\nPatokryje •\nPolerady •\nSkršín  •\nVolevčice •\nŽelenice \n\n\n"}
{"id": "21409", "url": "https://cs.wikipedia.org/wiki?curid=21409", "title": "Radimova lípa", "text": "Radimova lípa\n\nRadimova lípa je památný strom na levém břehu Kralovického potoka v Mariánském Týnci u Kralovic. V zatáčce u Týneckého rybníka stojící lípa velkolistá (\"Tilia platyphyllos\") je stará přibližně 330 let, měřený obvod kmene je 402 cm a výška 15 m (měření 2001).\n\n\nKmen s centrální dutinou je od země až do koruny otevřený, na několika místech jsou další otvory. Lípa je chráněna od roku 1978 pro svůj vzrůst, věk a jako připomínka historické události.\nPojmenovaná je po Jiřím Radimovi z Dřevce, vůdci selského povstání z roku 1680. Po porážce vzpoury museli nevolníci plaského kláštera vysázet oboustrannou alej lip od Kralovic až k Santiniho poutnímu kostelu Zvěstování Panny Marie. Když v roce 1785 císař Josef II. zrušil řadu klášterů včetně plaského, Kralovičtí alej vykáceli a dřevo vydražili (podle mnohých zdrojů se tak stalo až v roce 1848, kdy stromořadí přešlo do majetku obce Kralovic).\n\nSoučasný strom byl zachráněn, protože na něm visel obrázek panny Marie a nikdo si na něj proto netroufl vztáhnout ruku. Roku 1910 řídící Bušek uložil obrázek do úschovy a strom opatřil tabulí s vysvětlením historie stromu: \nDnes jsou obrázek i Buškova tabulka uloženy v muzeu v Kralovicích.\nLípě byl věnován prostor v pořadu \"Paměť stromů\" České televize, konkrétně v dílu č. 9: Stromy osobností. Také ji ve svém díle zachytil akademický malíř Jaroslav Turek.\n\n"}
{"id": "21410", "url": "https://cs.wikipedia.org/wiki?curid=21410", "title": "Lomanské duby", "text": "Lomanské duby\n\nLomanské duby jsou dva památné stromy u hospodářského dvora Lomany nedaleko Lomničky.\n\nLomanský dub I. je dub letní (\"Quercus robur\") ležící 400 metrů severozápadně od dvora, při silnici III/2054 (Plasy – Dražeň), do níž zasahuje. Jeho stáří bylo odhadováno na 700 let, výška 28 m, průměr koruny 20 m, průměr kmene 260 cm a obvod 776 cm (měření 1998). Severní část kmene i koruny byla suchá a bez kůry. Podle pověsti cestou kolem dubu prošel i Jan Žižka se svým vojskem a proto je někdy nazýván Žižkův dub. Dne 12. června 2018 se dub vyvrátil a zřítil na přilehlé pole.\n\nLomanský dub II., také dub letní, se nachází na cestě Plasy – Lomnička (silnice III/2056), 200 metrů jihozápadně od dvora. Obvod boulovitého kmene je 754 cm, koruna o šířce 16 m dosahuje do výšky 22 m (měření 1998), ale v roce 2003 ve stáří asi 500 let dub uhynul. Zatím je ponechán a nebude kácen.\n\nDuby jsou chráněny od roku 1978 pro svůj věk, vzrůst a první zmíněný i jako krajinná dominanta.\n"}
{"id": "21411", "url": "https://cs.wikipedia.org/wiki?curid=21411", "title": "Javor ve Chříči", "text": "Javor ve Chříči\n\nJavor v Chříči byl památný strom u Chříče.\n\nPřibližně 280 let starý javor mléč kultivar 'Schwedleri' (\"Acer platanoides\") stál na zahradě u hájovny V Háji vpravo od silnice vedoucí na Slatinu. Před svým zánikem měl javor jednu ze tří hlavních větví odlomenou i s částí kmenu, dvě zbylé větve se větvily ve výšce 2,5 m. Měřený obvod kmene byl 424 cm, plochá jednostranná koruna o průměru 16 m dosahovala do výšky 27,5 m (měření v roce 2000). Strom byl chráněn od roku 1987 pro svůj vzrůst a jako krajinná dominanta.\n\nPři kontrole památných stromů v březnu 2010 bylo zjištěno, že v minulosti vlivem silného větru došlo k odlomení velké části koruny, což vedlo k pozdějšímu zániku stromu. Správa CHKO Křivoklátsko zrušila ochranu někdejšího památného stromu s účinností k 30. srpnu 2010.\n"}
{"id": "21412", "url": "https://cs.wikipedia.org/wiki?curid=21412", "title": "Klentnice", "text": "Klentnice\n\nObec Klentnice (německy \"Klentnitz\") se nachází cca 4 km severně od Mikulova. Jedná se o rekreační a vinařskou obec v Mikulovské vinařské podoblasti (viniční tratě Bavorsko, Stará hora, Pod Klentnicí, Pod lomem, Nad sv. Leonardem). Žije zde obyvatel.\n\nPrvní písemná zmínka o obci pochází z roku 1322. V roce 1575 ji získaly spolu s Mikulovem knížata z Dietrichštejna, která z tohoto území odešla až v roce 1945 po skončení druhé světové války. Od 1. července 1980 do 23. listopadu 1990 byla obec součástí Mikulova.\n\nPodle posledního sčítání lidu bylo v obci Klentnice registrováno 155 adres a 167 domácností, počet obyvatel 555. Z celkového počtu obyvatel bylo žen 328 a mužů 227 (pod 15 let dívek 25 a chlapců 37).\n\n\n\n\n"}
{"id": "21413", "url": "https://cs.wikipedia.org/wiki?curid=21413", "title": "Kočičí kámen", "text": "Kočičí kámen\n\nPřírodní památka Kočičí kámen, ev. č. 878, se nacházela v okrese Břeclav cca 2 km jižně od obce Klentnice a byla v péči správy CHKO Pálava. V blízkosti se nachází přírodní památka Kočičí skála.\n\nDůvodem ochrany bylo vápencové skalisko s velmi bohatou květenou, typickou pro oblast Pálavy, jako je například lipnice bádenská, kostřava sivá, válečka prapořitá. Ochrana území byla zrušena byla k 27. září 2000.\n"}
{"id": "21414", "url": "https://cs.wikipedia.org/wiki?curid=21414", "title": "Rožský dub", "text": "Rožský dub\n\nRožský dub (nebo též Rožanský dub, Božský dub) je památný strom u osady Rohy nedaleko vsi Bohy. Dub letní (\"Quercus robur\") stojí nedaleko hráze zaniklého rybníka, je starý přibližně 320 let, měřený obvod kmene dosahuje 535 cm a výška 17 m (měření 1977). Chráněn od roku 1978 pro svůj vzrůst.\n\n"}
{"id": "21415", "url": "https://cs.wikipedia.org/wiki?curid=21415", "title": "Spisy", "text": "Spisy\n\nSpisy ( , \"ktuvim\") je označení pro třetí (a nejmladší) část Tanachu, tj. židovských posvátných Písem. Obsahují „ostatní“ knihy, které nejsou v Tóře a v prorocích. Svou povahou jsou tedy nejrůznějšího charakteru, od poezie a modliteb přes mudroslovná pojednání až po knihy výpravné, historické či prorocko-apokalyptické.\n\nPatří sem následující knihy:\n\n"}
{"id": "21416", "url": "https://cs.wikipedia.org/wiki?curid=21416", "title": "Mikulovská alej", "text": "Mikulovská alej\n\nMikulovská alej je lipová a kaštanová alej doprovázející silnici č. 40 z Mikulova do Sedlece. Alej není chráněna v kategorii památný strom.\n"}
{"id": "21419", "url": "https://cs.wikipedia.org/wiki?curid=21419", "title": "Přírodní památky v Česku", "text": "Přírodní památky v Česku\n\nPřírodní památka (zkratka PP) je území obvykle menší rozlohy zřízené k ochraně určitých přírodních objektů místní až státní hodnoty. Je obdobou národní přírodní památky. \n\nStatus přírodní památky mělo k červnu 2012 v Českě republice 1 271 území a objektů, k prosinci 2013 to pak bylo již 1 357 území. Na počátku ledna 2018 se v ČR nacházelo 1 556 přírodních památek.\n\nPůvodně byla tato kategorie zamýšlena pro ochranu menších území, v nichž je účelem ochrany významný přírodní fenomén neživé přírody (např. geologický či hydrologický), nebo významná lokalita ohroženého druhu. V současné době do této kategorie jsou obecně řazena i malá území jiných účelů ochrany (např. taková, která by z hlediska ochranných podmínek spadala spíše pod kategorii přírodní rezervace, neboť v nich jde primárně o ochranu určitého biotopu).\n\nPříčinou tohoto nejasného pojetí kategorie přírodní památka je fakt, že přírodní památka je sice definována zákonem č. 114/1992 Sb. o ochraně přírody a krajiny, ovšem tento zákon věnuje problematice ochranných podmínek v přírodní památce jen 1 krátký paragraf s tím, že konkrétní ochranné podmínky určí orgán ochrany přírody při jejím vyhlášení. Při novelizaci zákona v roce 2004 navíc bylo toto nejasné pojetí kategorie posíleno tím, že většina lokalit soustavy Natura 2000 (tzv. Special Area of Conservation, území zvláštní ochrany) by měla být rovněž vyhlášena v kategorii přírodní památka (ač jde často o poměrně velká území, jejichž účelem má být někdy druhová a někdy naopak biotopová ochrana). Rozdíl mezi přírodní památkou a přírodní rezervací se tak v praxi často zcela stírá.\n\nSpecificky na území Národního parku Šumava došlo k tomu, že některé plochy s 1. zónami, vyhlášené již před vznikem národního parku jako maloplošná chráněná území, jsou nadále v seznamech ochrany přírody (např. seznam chráněných území v okresu Prachatice) evidována jako přírodní památky (např. Modravské slatě nebo Stožec). To je značně matoucí, neboť stupeň faktické ochrany přírody je v 1. zóně národního parku výrazně přísnější než v „běžné“ přírodní památce.\n\nPřírodní památku vyhlašuje vyhláškou krajský úřad, správa chráněné krajinné oblasti, správa národního parku nebo statutární město. \n\nPřírodní památka je po obvodu značena malým státním znakem České republiky a dvěma červenými pruhy na sloupech a kmenech stromů. Spodní pruh je zakreslen pouze na straně směrem k nechráněnému území, zatímco horní pruh obíhá celý obvod kmene. Při vstupu na území přírodní památky jsou tedy viditelné dva červené pruhy, při jeho opuštění pak návštěvník vidí pouze jeden pruh.\n"}
{"id": "21420", "url": "https://cs.wikipedia.org/wiki?curid=21420", "title": "Mlýn", "text": "Mlýn\n\nMlýn je budova a technologické zařízení, sloužící k mletí obilí na mouku a ostatní produkty nebo k mletí rudy (kulový mlýn), popřípadě jiných potravinářských či průmyslových surovin. Uvnitř této budovy je umístěn mlecí stroj, který tuto činnost vykonává, zpravidla válcové stolice nebo mlýnské kameny, používané v minulosti. Ve mlýně, pro dosažení požadované kvality a typu výsledných produktů musí být kromě pohonného zařízení a rozvodů také ostatní mlýnské stroje. Jedná se o stroje na čištění zrna (aspiratér, tarár, žejbro, koukolník – trieur ad.) na loupání zrna – loupačky, třídění rozemletých produktů – vysévače, dále pak čištění a třídění krupice – reforma. K dopravě slouží kapsové a šnekové dopravníky nebo pneumatické – vzduchové zařízení. Mlecí proces ve mlýně lze velmi zjednodušeně zařadit do těchto okruhů: čištění zrna, loupání zrna, mletí (rozemílání, šrotování, vymílání, domílka), třídění (vysévání), čištění krupice a popřípadě ještě dodatečné úpravy např. míchání.\n\nRozeznáváme několik základních druhů mlýnů, které jsou členěny zejména podle druhu energie, jež je pohání:\nOd poslední čtvrtiny 19. století byly rozšířeným pohonem vodních mlýnů turbíny.\nVe středověku byly používány dva typy vodního mlýnu:\n1) člunový - mlýnské kolo bylo umístěno mezi dva čluny. Často používáno na velkých řekách, kde byly se břehem spojeny lávkou. Úpadek nastal s rozvojem technologií a nárůstem říční dopravy.\n2) zděný - v dnešní době stále přetrvávající, mlýn byl vystavěn ve zděné budově u vodního zdroje.\n\n\n"}
{"id": "21421", "url": "https://cs.wikipedia.org/wiki?curid=21421", "title": "Mlýn (rozcestník)", "text": "Mlýn (rozcestník)\n\nSlovo mlýn může mít následující významy:\n\n\nKlatovy\n\n\n\n"}
{"id": "21424", "url": "https://cs.wikipedia.org/wiki?curid=21424", "title": "Železný dobytek", "text": "Železný dobytek\n\nŽelezný dobytek (též \"železná kráva\") je označení pro dobytek, který ve středověku majitel, obvykle příslušný kostel, vydal pachtýři s příslibem navrácení téhož počtu dobytčat stejné jakosti po skončení pachtu. Každé poražené dobytče tedy muselo být nahrazeno jiným, proto se ujalo označení \"železný dobytek\", tj. dobytek, který nikdy neumírá. Ačkoliv se může zdát, že se jednalo pouze o středověký způsob, který byl brzy jako zjevně nespravedlivý zrušen, opak je pravdou. Některé kostely v Čechách dostávaly poplatky za železné krávy ještě na začátku 20. století.\n\nPodle jiného zdroje se pojem vztahuje k dávné povinnosti chalupníků (od 16. stol.) odvádět trvale poplatek za krávu pronajatou od farnosti. Od toho se také odvíjí přenesený význam, kdy železná kráva (ang. a millstone, financial burden; něm. eiserne Kuh; fr. fardeau) představuje dlouhodobé n. trvalé finanční zatížení jako obtížné břemeno (zvl. pro jednotlivce, rodinný kolektiv ap.). Příklad: \"Konečně se zbavím té železné krávy, příští měsíc platím poslední splátku.\"\n\n"}
{"id": "21425", "url": "https://cs.wikipedia.org/wiki?curid=21425", "title": "Subordinacionismus", "text": "Subordinacionismus\n\nSubordinacionismus se v křesťanské teologii a v církevních dějinách nazývá učení, podle nějž v rámci Nejsvětější Trojice existuje jistá hierarchie mezi osobami (jsou si navzájem podřízeny, latinsky \"subordinatae\"). Obvykle se jako „první“, nejvyšší chápe Otec, jemu jsou pak podřízeni Syn a Duch Svatý. Toto učení, které se vyskytovalo hlavně v prvních staletích (jedním z nejznámějších zastánců byl např. Areios) bylo církví odmítnuto a odsouzeno. \n"}
{"id": "21426", "url": "https://cs.wikipedia.org/wiki?curid=21426", "title": "Horní Popovská lípa", "text": "Horní Popovská lípa\n\nHorní Popovská lípa je památný strom v dnes zaniklé vsi Popov u Jáchymova. Více než čtyřistaletá lípa malolistá (\"Tilia cordata\") stojící u včelína v nadmořské výšce 730 m má měřený obvod kmene 907 cm a dosahuje výšky 28 m (měření 2004). Po zániku obce se zřejmě o lípu nikdo nestaral, pročež obrostla mohutnými větvemi. Jejich tíže a dutá vyhnívající skořepina kmene způsobila vylomení a pád nejmohutnější větve.\n\n\nStrom má zajímavý růst, výrazné kořenové náběhy a část koruny vylomenou. K tomu došlo bujným růstem sekundární koruny, kterou skořepina dutého kmene nedokázala udržet. V roce 1998 došlo na odborný odběr roubů, roku 2002 bylo arboristickou firmou z Plzně provedeno konzervační ošetření lípy financované z prostředků \"Programu péče o krajinu ministerstva životního prostředí\". Došlo na odlehčovací řez, vazbu větví v koruně a ošetření centrální dutiny.\n\nStrom původně rostl mezi chalupami v zaniklé vsi Popov, která patří k obcím vysídleným po druhé světové válce. Protože od té doby zůstala opuštěná, nedochovaly se žádné příběhy ani pověsti, které by se k památným stromům vztahovaly.\n\nHorní Popovské lípě byl věnován prostor v televizním pořadu \"Paměť stromů\", konkrétně v dílu č. 15: Stromy s NEJ. Také ji ve svém díle zachytil akademický malíř Jaroslav Turek.\n\n\n"}
{"id": "21430", "url": "https://cs.wikipedia.org/wiki?curid=21430", "title": "Airline Transport Pilot Licence", "text": "Airline Transport Pilot Licence\n\nAirline Transport Pilot Licence – Průkaz dopravního pilota\n\nLicence opravňuje jejího držitele k řízení letadla v obchodní letecké dopravě v pozici kapitána (PIC - Pilot In Command). Rozdělujeme ji na ATPL(A) a ATPL(H), A je Aircraft (letadlo), H je Helicopter (vrtulník).\n\nPředpokladem pro ATPL je:\n\nŽadatel o licence ATPL(A) musí být držitelem CPL(A), IR a kurzu MCC (Multi Crew Cooperation), musí mít celkový nálet minimálně 1500 hodin na letounech, z toho 500 hodin ve vícepilotním provozu, 250 hodin jako velitel letadla (PIC - Pilot In Command), 200 hodin na přeletech, 75 hodin podle přístrojů a 100 hodin v noci.\n\nRozlišujeme ještě licenci ATPL Frozen, jejíž držitel (Obchodní pilot s licencemi Přístrojová kvalifikace, Vícemotorová letadla, Součinnost ve vícečlenné posádce CPL/IR/MEP/MCC) získá ATPL, jakmile nalétá požadovaný minimální počet hodin a absolvuje zkoušku dovednosti.\n"}
{"id": "21432", "url": "https://cs.wikipedia.org/wiki?curid=21432", "title": "Přístrojová kvalifikace", "text": "Přístrojová kvalifikace\n\nPřístrojová kvalifikace (: \"Instrument Rating\") opravňuje jejího držitele k řízení letadla za podmínek letu podle přístrojů (IFR - Instrument Flight Rules). Rozšiřuje pilotní licenci soukromého (PPL), obchodního (CPL) nebo dopravního pilota (ATPL) o možnost létat za zhoršených meteorologických podmínek IMC (Instrument meteorological conditions, přístrojové meteorologické podmínky), kdy ke kontrole polohy letadla a navigaci využívá přístrojové vybavení letadla (umělý horizont, radionavigační prostředky, údaje o rychlosti, vertikální rychlosti, ad.). Pro lety za VMC (Visual meteorological conditions, vizualní meteorologické podmínky) není IR potřeba, let je prováděn podle pravidel pro let za viditelnosti země (VFR - Visual Flight Rules) a ke kontrole polohy letadla a navigaci se používá přirozený horizont a srovnávací navigace, tj. srovnání mapy a krajiny pohledem z okna.\n\nPředpokladem pro IR je:\n\nŽadatel o kvalifikaci IR musí mít jako velitel letadla (PIC - Pilot In Command) nalétáno minimálně 50 hodin na přeletech.\n"}
{"id": "21435", "url": "https://cs.wikipedia.org/wiki?curid=21435", "title": "Estonia", "text": "Estonia\n\nM/S Estonia byl trajekt pro automobily a pasažéry vybudovaný v roce 1979 v Německu. Loď operovala mezi přístavy Turku a Stockholm v letech 1980–1990 jako \"Viking Sally\", v roce 1991 jako \"Silja Star\" a jako \"Wasa King\" v letech 1991–1993 mezi přístavy Vaasa a Umeå.\n\nLoď byla zakoupena švédsko-estonskou loďařskou společností EstLine Marine Company v lednu roku 1993. Společnost byla vlastnictvím estonské vlády a švédské společnosti Nordström & Thulin. Po pádu Železné opony odstartovala první plavba mezi městy Tallinn a Stockholm v únoru roku 1993. Od té doby každý den loď vyplouvala z jednoho z přístavů.\n\nDne 28. září 1994 se trajekt potopil v Baltském moři. Tragédie si vyžádala 852 životů, z nichž bylo 501 Švédů. Nehoda lodi se stala 28. září 1994 přibližně v 00:55 s časovým trváním do 01:50 na cestě z Tallinnu do Stockholmu. Na palubě lodi bylo 989 pasažérů včetně posádky.\n\nMezinárodní komise se tři roky zabývala příčinou tragédie, za kterou určila chybu v konstrukci lodi – podle oficiální zprávy došlo vinou špatné údržby na rozbouřeném moři k otevření předního hledí.\n\nZa to se na ni snesla vlna kritiky, jelikož nevysvětlila, proč se porucha neprojevila již dříve a neurčila jediného konkrétního viníka. Švédská vláda se poté neúspěšně pokusila prosadit nápad zalít celý vrak betonem a poté alespoň prosadila nestandardní zákon (stejný později přijalo i Estonsko a Finsko), prohlašující Estonii za podmořský hrob, a proto dnes za ponoření k vraku hrozí vězení. Zákon je ovšem platný defakto pouze pro švédské občany, protože vrak lodi se nachází v mezinárodních vodách a švédské zákony tak nad ním nemají mezinárodní platnost. Švédsko se ale i přesto snaží bránit přístupu k vraku. V roce 2006 vyšlo najevo, že vyšetřovací komise zatajila, že Estonia na palubě převážela vojenský materiál (ten ve dvou případech pašovala už dříve).\n\nOhledně příčiny katastrofy tak stále panují dohady. Existují i názory, že potopení lodi mohly způsobit vnitřní exploze. Vycházejí přitom z faktu, že potápěči nalezli ve vraku, ležícím na mořském dně, otvory, které podle britských expertů nemohly být způsobeny jinak než explozí. Vzorky odřezané z otvorů po údajné explozi byly zkoumány pěti různými laboratořemi v Británii s jednoznačným výsledkem ve prospěch scénáře s explozemi směřujícími z vnitřku lodi ven. U této expedice byl také přítomen známý český potápěč Jindřich Böhm. Otvory jsou velké desítky centimetrů až dva metry a s \"roztrhanými okraji vyhnutými ven. Uvnitř lodi se potom stále nachází množství těl, která jsou, díky na kyslík chudé baltské vodě velice zachovalá.\n\nFinský hudební skladatel Jaakko Mäntyjärvi v roce 1997 v reakci na námořní katastrofu zkomponoval skladbu Canticum Calamitatis Maritimae pro smíšený pěvecký sbor a sóla a capella. Skladba začíná výrazným hlasitým výdechem v mužských hlasech, sólový soprán se v nápěvu teskné lidové písně připojuje a ženská část sboru odříkává latinský text rekviem: \"světlo věčné ať jim svítí, Pane\". Postupně se prolínají přímluvy \"Pane, slituj se\" s latinským hlášením o nehodě ze zpráv vysílaných finským rádiem Nuntii Latini. Po nářku sólového sopránu a dalším vstupu baritonového hlášení o nehodě přechází sbor k textu Žalmu 107 a celý kus je zarámován textem rekviem a sopránovým sólem.\n\n"}
{"id": "21437", "url": "https://cs.wikipedia.org/wiki?curid=21437", "title": "IR", "text": "IR\n\nSpojení písmen I a R může mít různé významy:\n\n\n\n"}
{"id": "21439", "url": "https://cs.wikipedia.org/wiki?curid=21439", "title": "Dolní Popovská lípa", "text": "Dolní Popovská lípa\n\nDolní Popovská lípa je památný strom v dnes zaniklé vsi Popov u Jáchymova. U cesty stojící lípa velkolistá (\"Tilia platyphyllos\") má měřený obvod kmene 945 cm, ale kmen je pro váhu rostoucích větví rozdělen na dvě samostatné poloviny, mezi kterými lze projít.\n\n\nLípa má dutý kmen rozdělený na dvě části. Aby nedocházelo k udusávání půdy v dutině, byl mezi nimi zbudován speciální chodníček. Hlavní větve jsou vykotlané. Roku 2002 bylo provedeno konzervační ošetření lípy financované z prostředků \"Programu péče o krajinu ministerstva životního prostředí\".\n\nLípa původně rostla u hostince, její kmen byl lemován lavicí a ověšen svatými obrázky.\n\nVesnice Popov, kde památná lípa roste, patří k obcím vysídleným po druhé světové válce. Protože od té doby zůstala opuštěná, nedochovaly se žádné příběhy ani pověsti, které by se k památným stromům vztahovaly.\n\nDolní Popovské lípě byl věnován prostor v televizním pořadu Paměť stromů, konkrétně v dílu č. 15: Stromy s NEJ.\n\n"}
{"id": "21441", "url": "https://cs.wikipedia.org/wiki?curid=21441", "title": "Dva tisíce slov", "text": "Dva tisíce slov\n\nDva tisíce slov (úplný název Dva tisíce slov, které patří dělníkům, zemědělcům, úředníkům, vědcům, umělcům a všem) byl jeden ze dvou nejvýznamnějších dokumentů pražského jara. Zatímco \"Akční program KSČ\" byl výzvou k reformě komunistické strany, \"Dva tisíce slov\" obsahovalo podněty, které šly za rámec Akčního programu. Vedení KSČ je odmítlo a později, v době tzv. politické normalizace, dokument \"Dva tisíce slov\" označilo za kontrarevoluční.\n\nDokument vznikl na podnět pracovníků Československé akademie věd – Otty Wichterleho, Jana Broda, Otakara Poupy a Miroslava Holuba. Šlo o aktivizaci československé veřejnosti proti stále zjevnému tlaku sovětského vedení proti reformním změnám v zemi. Jako manifest jej sepsal spisovatel Ludvík Vaculík v hotelu Union v Praze na Ostrčilově náměstí. Text vyšel 27. června 1968 v \"Literárních listech\" a celostátních denících \"Práce\", \"Mladá fronta\" a \"Zemědělské noviny\", tedy den poté, kdy byla 26. června 1968 zákonem č. 84/1968 Sb. dočasně zrušena cenzura („Cenzura je nepřípustná“). Manifest podepsaly stovky osobností veřejného života a více než sto tisíc občanů.\n\nKrátce po zveřejnění dokumentu jej při parlamentní interpelaci označil poslanec a důstojník Československé lidové armády Samuel Kodaj za kontrarevoluční akci. Čelil pak rozsáhlé kritice od reformně naladěné veřejnosti. Na tajné schůzi komunistických poslanců měl Kodaj rovněž ještě před Srpnem 1968 prosazovat vyhlášení stanného práva a represe proti nejradikálnějším reformistům.\n\nV 70. letech, v době tzv. normalizace, byli mnozí lidé za projev souhlasu s tímto manifestem perzekvováni.\n\n"}
{"id": "21442", "url": "https://cs.wikipedia.org/wiki?curid=21442", "title": "Index tělesné hmotnosti", "text": "Index tělesné hmotnosti\n\nIndex tělesné hmotnosti, obvykle označovaný zkratkou BMI (z anglického \"body mass index\") je číslo používané jako indikátor podváhy, normální tělesné hmotnosti, nadváhy a obezity, umožňující statistické porovnávání tělesné hmotnosti lidí s různou výškou. Výslednou hodnotu je nutné interpretovat v závislosti na věku a pohlaví, protože zatímco hodnota BMI=23 znamená ve věku 10 let obezitu, tak ve věku 15 let jde již o standardní hodnotu. Stejně tak je potřeba upravit interpretaci pro obyvatele Asie (jiná stavba těla) a sportovce (BMI nedělá rozdíl mezi obsahem tuku a svalů, ale hodnotí pouze celkovou hmotnost).\n\nIndex BMI je možné spočítat vydělením hmotnosti daného člověka druhou mocninou jeho výšky:\nDo tohoto vzorečku se dosazuje hmotnost v kilogramech a výška v metrech a výsledná jednotka kg/m² se často vynechává. Pro stanovení hodnoty BMI se také používají tabulky, nomogramy nebo počítačové programy.\n\nIndex tělesné hmotnosti vytvořil někdy v letech 1830–1850 belgický matematik a statistik Adolphe Quetelet při práci na svém systému „sociální fyziky“, proto se BMI někdy označuje také jako Queteletův index.\n\nBMI je nejčastěji používaným ukazatelem, používají se i jiné indexy, např. Brocův index, Rohrerův index nebo WHR index. Brocův a Rohrerův index vycházejí rovněž z poměrů výšky a hmotnosti. WHR index vyjadřuje poměr mezi pasem a boky. Rohrerův index se využívá především v pediatrii. V tomto indexu vystupuje výška postavy se 3. mocninou (index má pak fyzikální rozměr hustoty), takže lépe vystihuje odchylky i pro malé či vysoké postavy (vyjma případu novorozenců). V dospívání totiž index tohoto typu neroste s věkem jako BMI (ten se totiž při dospívání zvětšuje v průměru až o +1 BMI za rok, aniž by šlo o negativní jev).\n\nBMI se obecně dá považovat pouze za statistický nástroj, u konkrétního jedince je BMI příliš jednoduchým prostředkem, který ignoruje velké množství důležitých faktorů (např. stavbu těla, množství svalstva apod.). V klinické praxi se proto obvykle používají přesnější testy jako měření tloušťky podkožního tuku, impedanční měření atd.\n\nBMI je nejužitečnější pro statistické průzkumy mezi rozsáhlejšími vzorky populace, nejčastěji pro zkoumání korelace mezi obezitou a jinými faktory. Důvodem pro použití BMI je, že pro jeho použití stačí v datech uvádět výšku a hmotnost. Pokud by v datech byly dostupné např. výsledky měření bioimpedance, byl by BMI zbytečný, to však pro běžné průzkumy obvykle neplatí.\n\nVýpočet BMI pro konkrétního jednotlivce nelze proto brát jako absolutní ukazatel, spíše jen jako přibližné vodítko, které by mělo být použito jen jako jeden z více prostředků.\n\nV populaci se objevují hodnoty indexu v rozmezí od přibližně 15 (závažná podvýživa) až přes 40 (morbidní obezita). Přesné hranice mezi jednotlivými kategoriemi (závažná podvýživa, podvýživa, optimální váha atd.) se mezi různými odborníky liší, ale všeobecně je BMI pod 18,5 považováno za podváhu, která může být příznakem nějaké poruchy stravování či jiného zdravotního problému, zatímco BMI nad 25 se považuje za nadváhu a nad 30 za příznak obezity. Tyto hranice platí pro dospělé starší 20 let.\n\nBěžně se používají následující hranice:\nJak už však bylo uvedeno, BMI je pouhým statistickým nástrojem, u konkrétních osob se může klinický stav lišit od významu naměřené hodnoty BMI. Např. kulturista může mít hodnotu BMI nad 30 a přesto nebýt obézní, protože vysoká hodnota indexu je u něj dána velkým množstvím svalové hmoty. Naopak starší lidé s malým množstvím svalstva mohou být ze zdravotního hlediska obézní, přestože jejich BMI je řadí do kategorie ideální váhy.\n\nHranice hodnot BMI se také liší pro různé populace. Např. Asiaté používají o něco nižší hranice, za obézní se tam považují již lidé s BMI nad 27,5, jako ideální se stanoví BMI v rozmezí 18,5—23. BMI narůstá rychleji ve venkovských oblastech.\n\nZa nejatraktivnější (nezávisle na kultuře) je považováno BMI okolo 19, tedy na dolní hranici ideální váhy s podváhou, protože atraktivita je spojena s mládím a u něj je ideální váha (zdravé BMI) nižší.\n\nPro populaci USA je z hlediska nejmenší úmrtnosti optimální BMI v rozmezí 18 až 27, podle studie na evropské populaci je optimální BMI zhruba 25. I z hlediska nemocnosti je optimální BMI obdobné, tomu odpovídají i minimální náklady na léčbu. Odchylky od optimálního BMI u matek také zvyšují riziko obezity potomků.\n\nBMI Prime se získá jednoduchou úpravou výpočtu BMI. BMI Prime je poměr osobního BMI k horní hranici BMI normální váhy (definovaná na 25). Protože se jedná o poměr dvou hodnot BMI, je BMI Prime bezjednotková veličina (bez přiřazených jednotek). Osoby s BMI Prime menším než 0,74 jsou podvyživené; osoby s váhou mezi 0,74 a 1,00 mají optimální váhu; a osoby s více jak 1,00 mají nadváhou. BMI Prime je užitečné v medicíně, protože říká jak se jedinec odlišuje od horní váhové hranice. Například osoba s BMI 34 má BMI Prime 34/25 = 1,36, a je 36% nad její horní váhovou hranicí. V jihovýchodní Asii a v jižní Čině je BMI Prime počítáno s horní hranicí BMI 23 místo 25. Nicméně BMI Prime umožňuje srovnání i mezi populací, která má jiné horní hranice BMI.\n\nBMI je poslední dobou kritizován jako zastaralý a nedostatečný ukazatel a měl by být přehodnocen. Svou kvadratickou závislostí na výšce ignoruje přirozenou závislost na třetí mocnině. Nerozlišuje mezi tuky a svaly. Kategorie (intervaly) se historicky mění. Se zdravotními riziky koreluje lépe poměr obvodu pasu a boků (WHR) a ještě lépe poměr mezi obvodem pasu a výškou (WHtR).\n\n"}
{"id": "21443", "url": "https://cs.wikipedia.org/wiki?curid=21443", "title": "Pavlov (okres Břeclav)", "text": "Pavlov (okres Břeclav)\n\nPavlov (německy \"Pollau\") je obec v okrese Břeclav nacházející se na úpatí Pavlovských vrchů při pravém (jižním) břehu vodní nádrže Nové Mlýny asi 8 km severně od Mikulova. Žije zde obyvatel.\n\nHlavním zdrojem bohatství obce vždy bylo vinařství. Už počátkem 17. století se zde pěstovala vinná réva na více než polovině půdy. Jedná se o vinařskou obec v Mikulovské vinařské podoblasti (viniční tratě Pod Pannama, Nad jezerem, Pod Pálavou, Slunný vrch, U Božích muk, Nová hora, Stará hora, Na výsluní, Sahara).\n\nZdejší oblast byla osídlena již v době kamenné. První písemná zmínka o obci pochází z 11. století, kdy Pavlov patřil staroboleslavské kapitule. Původně šlo o slovanskou osadu, avšak někdy počátkem 13. století se ve zdejší oblasti usídlilo německy hovořící obyvatelstvo. V tomto období byl nad obcí založen hrad Děvičky. Roku 1334 přešel Pavlov do majetku mikulovského panství, kde zůstal až do roku 1848. V roce 1526 přivedl Balthasar Hubmaier do Mikulova a jeho okolí novokřtěnce, kteří se usadili celkem v 56 obcích. První zmínky o novokřtěncích v Pavlově pocházejí z roku 1543. Německy hovořící obyvatelstvo zde žilo až do nuceného odsunu v letech 1945–1946.\n\nV období třicetileté války prošla Pavlovem vzhledem k jeho strategicky významné poloze řada vojenských jednotek, což mělo za následek rabování, požáry a mnohdy i smrt. Válku nepřežila celá čtvrtina obyvatel obce. Velké požáry zachvátily obec i v letech 1696, 1713, 1833 a 1884. V roce 1658 byl postaven kostel zničený husitskými vojsky v roce 1426 a zasvěcen sv. Barboře. Mezi červencem a listopadem 1809 obsadilo Pavlov stejně jako okolní obce napoleonské vojsko. Roku 1866 během prusko-rakouské války pak další vojsko. Na základě Mnichovské dohody připadl Pavlov nacistickému Německu a 8. října 1938 byl obsazen wehrmachtem. Osvobozen byl 22. dubna 1945.\n\nNa katastrálním území obce probíhaly v letech 1952–1972 archeologické výzkumy, které vedl brněnský archeolog Bohuslav Klíma. Vykopávky poskytly množství cenných nálezů z období gravettienu – doby lovců mamutů. Pavlov je proto archeologickou lokalitou evropského významu. V roce 2014 v obci začala výstavba Archeologického parku Pavlov. Ta byla dokončena v roce 2016 a v roce 2017 získal objekt Českou cenu za architekturu.\n\nNejvíce obyvatel v Pavlově žilo v roce 1900 – 1117. Roku 1930 měla obec 1089 obyvatel, velkou většinou německé národnosti (98,7 %) – ti byli v letech 1945–1946 vesměs vysídleni a značná část domů postupně odstraněna. Po válce a dosídlení obce zde žilo 658 obyvatel, v roce 1991 pak 546 osob.\n\nV obci k počátku roku 2016 žilo celkem 575  obyvatel. Z nich bylo 272  mužů a 303 žen. Průměrný věk obyvatel obce dosahoval 42,7% let. Dle Sčítání lidu, domů a bytů provedeném v roce 2011, kdy v obci žilo 526  lidí. Nejvíce z nich bylo (16,3%) obyvatel ve věku od 50 do 59  let. Děti do 14 let věku tvořily 11,6% obyvatel a senioři nad 70 let úhrnem 5,9%. Z celkem 465  občanů obce starších 15 let mělo vzdělání 45,6% střední vč. vyučení (bez maturity). Počet vysokoškoláků dosahoval 7,1% a bez vzdělání bylo naopak 1,1% obyvatel. Z cenzu dále vyplývá, že ve městě žilo 261 ekonomicky aktivních občanů. Celkem 87% z nich se řadilo mezi zaměstnané, z nichž 61,3% patřilo mezi zaměstnance, 5,4% k zaměstnavatelům a zbytek pracoval na vlastní účet. Oproti tomu celých 44,7% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl.Úhrnem 208 obyvatel obce (což je 39,5%), se hlásilo k české národnosti. Dále 153 obyvatel bylo Moravanů a 4 Slováků. Celých 129 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je sídlem římskokatolické farnosti Pavlov u Mikulova. Ta je součástí děkanátu Mikulov – Brněnské dicéze v Moravské provincii. Při censu prováděném v roce 2011 se 85 obyvatel obce (16%) označilo za věřící. Z tohoto počtu se 50 hlásilo k církvi či náboženské obci, a sice 39 obyvatel k římskokatolické církvi (7% ze všech obyvatel obce). Úhrnem 182 obyvatel se označilo bez náboženské víry a 259 lidí odmítlo na otázku své náboženské víry odpovědět.\n\nOd roku 1995 je obec chráněna jako vesnická památková rezervace pro soubor staveb lidové architektury – domů s barokními štíty řazenými vedle sebe kolmo k protáhlé stoupající návsi. Součástí rezervace je i Česká ulice – řada renesančních a barokních nadsklepních vinařských domů s jádrem z 16. a 17. století. Uprostřed návsi se nachází barokní farní kostel sv. Barbory z roku 1658 s pozdně gotickou věží a pozdně klasicistní přístavbou kostelní lodi. Pozoruhodný je i jednotně barokně formovaný hřbitov s výrazným vstupním průčelím.\n\nObec se nachází na okraji Národní přírodní rezervace Děvín – Kotel – Soutěska. Nad obcí se nachází na vápencovém bradle zřícenina hradu Děvičky. Na polích severně od obce bylo v 50. letech 20. století zkoumáno sídliště lovců mamutů. Část nálezů je vystavena v archeologické exposici v Dolních Věstonicích.\n\n\n"}
{"id": "21447", "url": "https://cs.wikipedia.org/wiki?curid=21447", "title": "Tomáš", "text": "Tomáš\n\nZákladem mužského křestního jména Tomáš je aramejské תום \"Tóm\", resp. se členem תומא \"Tómá\" (dříve teómá), které v překladu znamená „dvojče“. Toto označení dostal jeden z apoštolů, který šířil víru v božství Ježíše („nevěřící Tomáš“).\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +3,8%, což svědčí o poměrně značném nárůstu obliby tohoto jména.\n\nV roce 2008 bylo podle údajů ČSÚ toto jméno 3. nejčastější mezi mužskými jmény novorozenců. Na stejném místě se umístilo i v podobných průzkumech prováděných ve třech předchozích letech.\n\nTom, Tomík, Tomášek, Tomíno, Tomeš, Toumeš\n\n\n\n\n\n\n\n"}
{"id": "21475", "url": "https://cs.wikipedia.org/wiki?curid=21475", "title": "Václav Dušek", "text": "Václav Dušek\n\nVáclav Dušek (* 2. září 1944 Praha) je český spisovatel-prozaik a scenárista.\n\nPůvodně byl malířem pokojů, později učitel na lidové škole umění, scenárista, dramaturg a redaktor.\n\nV jeho prózách dominují postavy dospívajících mladých lidí, často z problematických rodin, kteří se snaží najít pevné místo ve světě, ale často sklouznou na okraj společnosti. Jeho první čtyři díla spojuje částečně autobiografická postava hrdiny Tadeáše Falka.\n\nDále spolupracoval na vzpomínkové knize Josefa Vinkláře \"Pokus o kus pravdy\" (1993) a na sleeve-notu k jeho nahrávce \"Života náhody: vzpomínkové vyprávění\" (1998), kniha \"Velká vodní loupež\" (2000) o privatizaci říčních správ a občasné překlady z ruštiny a angličtiny.\n\n"}
{"id": "21496", "url": "https://cs.wikipedia.org/wiki?curid=21496", "title": "Vojtěch Cach", "text": "Vojtěch Cach\n\nVojtěch Cach (7. srpna 1914 Vídeň – 30. září 1980 Praha) byl český prozaik a dramatik.\n\nNarodil se sice ve Vídni, ale už od mládí žil v Československu. Vyrůstal v Holicích a vystudoval reálku v Pardubicích.\nPatřil ke generaci, na kterou plnou silou dolehla hospodářská krize 30. let, charakterizovaná velmi vysokou nezaměstnaností. Cach míval jednak krátkodobá zaměstnání, jednak byl i nějakou dobu nezaměstnaný. V době, kdy se v Německu vzmáhal nacismus, přijal své první novinářské místo v Chebu. Za okupace byl nasazen na Mostecku, brzy však z práce utekl a začal se skrývat. Zúčastnil se protifašistického odboje jako člen partyzánské brigády.\n\nPo válce na Mostecku zůstal, stal se kulturně propagačním referentem Severočeských hnědouhelných dolů, pak se stal šéfredaktorem krajského časopisu KSČ \"Sever\", krátce pracoval v Ústí nad Labem, Děčíně, od roku 1955 v Praze. V období let 1956-1960 byl šéfredaktorem měsíčníku Divadlo a pak si zvolil jediné zaměstnání - spisovatel.\n\n\n\n"}
{"id": "21498", "url": "https://cs.wikipedia.org/wiki?curid=21498", "title": "Poušť", "text": "Poušť\n\nPoušť je neúrodná oblast, která trpí nedostatkem vody (za horní hranici srážek se považuje 250 mm ročně). Jedním z charakteristických rysů je nedostatek vegetace. Pouště se vyskytují především v oblastech kolem obratníků. Klasickým příkladem pouště je Sahara či Arabská poušť. Kromě těchto tzv. horkých pouští existují také polární pouště v Grónsku či Antarktidě, tzn. v oblastech polárních tlakových výší.\n\n\nObvyklá je řídká vegetace specifického typu (kaktusy a další sukulenty), byť se výjimečně mohou vyskytnout i rozsáhlejší porosty (např. „lesy kaktusů“). Klasičtější vegetace se vyskytuje pouze u zdrojů povrchové nebo podpovrchové vody (oázy a okolí řek). V některých typech pouští, kde příděl srážek padá naráz v úzkém časovém období, může existovat krátké vegetační období.\n\nPokud jde o režim počasí, charakteristické je prudké střídání teplot: ve dne vedra až 40 °C, v noci prudké ochlazení (někdy až k bodu mrazu nebo i pod nulu). Obrovská denní vedra, která jsou mimo mez snesitelnosti většiny živočichů vedou k omezení denní aktivity obyvatel pouště. Pouštní zvířata jsou sice na vysoké teploty aklimatizována a uzpůsobena, ale většina z nich si nemůže dovolit přehřívat svůj organismus tím, že by při nich vyvíjela nějakou aktivitu a plýtvat tělesnými tekutinami. Pouštní život je tedy zpravidla život noční, který začíná s večerním šerem a končí nejpozději dopoledne. Podobně jsou na tom rostliny – klasické pouštní rostliny zpravidla přes den (nebo alespoň na největší vedro) uzavírají průduchy a výměnu plynů si nechávají na večer a noc, aby omezily výpar vody.\n\nV poušti můžeme specifikovat dvě hlavní oblasti. První je tzv. deflační oblast , ze které je větrem odnášen jemný písčitý materiál. Odnos má za následek vznik pouštní dlažby. Druhou oblastí je část pouště, kde je písčitý materiál ukládán a kde vznikají písečné duny.\n\nDůvody pro vznik pouští jsou různé. Nejčastěji vznikají pouště kvůli:\n\n\n"}
{"id": "21503", "url": "https://cs.wikipedia.org/wiki?curid=21503", "title": "Šebestián Hněvkovský", "text": "Šebestián Hněvkovský\n\nŠebestián Hněvkovský (19. březen 1770 Žebrák – 7. červen 1847 Praha) byl český národní buditel a básník spjatý s prvopočátky novočeského básnictví za národního obrození.\n\nHněvkovský byl vedle A. J. Puchmajera iniciátorem a významnou osobností první novočeské básnické školy.\n\nNa rozdíl od svých druhů, kteří většinu námětů čerpali z cizích literatur nebo i překládali cizojazyčná literární díla, snažil se Hněvkovský o původnost a také se více obracel k lidovým vrstvám (proto psal výrazně jednodušším stylem).\n\nMěl právnické vzdělání a deset let (od r. 1795) působil jako radní v Plánici u Klatov – v té době vznikla většina jeho děl. V letech 1805 až 1826 pracoval ve stejné funkci v rodném Žebráku a dalších deset let pak jako purkmistr v Poličce. Posledních jedenáct let života pak strávil jako penzista v Praze.\n\n\n\n"}
{"id": "21510", "url": "https://cs.wikipedia.org/wiki?curid=21510", "title": "Popovský jasan", "text": "Popovský jasan\n\nPopovský jasan je památný strom v zaniklé vsi Popov nedaleko Jáchymova.\n\nJasan ztepilý (\"Fraxinus excelsior\") roste severozápadně od popovského kříže, je starý přibližně 200 let, je zdravý a vitální.\nStrom roste ze zbytků základů někdejšího domu, jeho kořeny přerůstají kamennou zídku. Měřený obvod kmene je 682 cm, dosahuje výšky 35 m a rozložitá koruna je široká okolo 24 m (měření 2004) – svými rozměry patří mezi největší jasany v ČR.\n\nNa počátku 90. let 20. století byl pro současnost znovuobjeven karlovarským zubařem MUDr. Jaroslavem Frouzem. V roce 2002 zvítězil mezi 140 navrženými stromy v celostátní anketě Nadace Partnerství a stal se Stromem roku 2002. Hlasování se zúčastnilo víc jak 1300 lidi.\nJasan je svědkem po zaniklé krušnohorské obci Popov, která zanikla po 2. světové válce po odsunu německého obyvatelstva. Strom je chráněn od roku 2003 pro svůj vzrůst, věk a estetickou hodnotu.\n\n\n"}
{"id": "21511", "url": "https://cs.wikipedia.org/wiki?curid=21511", "title": "Popovská bříza", "text": "Popovská bříza\n\nPopovská bříza je památný strom v zaniklé vsi Popov u Jáchymova. Samostatně stojící bříza bělokorá (\"Betula pendula\") má výšku 22 m a měřený obvod kmene 285 cm (měření 2004). Strom je chráněn od roku 2003 pro svůj vzrůst a estetickou hodnotu.\n\n\n"}
{"id": "21512", "url": "https://cs.wikipedia.org/wiki?curid=21512", "title": "Lípa u Kaceřovského mlýna", "text": "Lípa u Kaceřovského mlýna\n\nLípa u Kaceřovského mlýna je památný strom na pravém břehu řeky Berounky u vesnice Olešná u Němčovic. Lípa velkolistá (\"Tilia platyphyllos\") stojící uprostřed nádvoří Kaceřovského mlýna je stará přibližně 150 let, vysoká 28 m a měřený obvod kmene je 354 cm (měření 2003). Lípa vytváří pět hlavních kosterních větví a je ve velmi dobrém zdravotním stavu, její koruna nebyla v minulosti poškozena žádnými neodbornými zásahy. Chráněna od roku 2003 pro svůj vzrůst.\n\n"}
{"id": "21513", "url": "https://cs.wikipedia.org/wiki?curid=21513", "title": "Libenovský dub", "text": "Libenovský dub\n\nLibenovský dub je památný strom u barokního dvora Libenov při cestě do Hvozdu, na katastrálním území vsi Radějov. Dub zimní (\"Quercus petraea\") stojící na mýtině spolu s dalšími duby je starý přibližně 320 let, Při měření v roce 1977 byl zjištěn obvod kmene 441 cm a výška 19 metrů. Strom je chráněn od roku 1978 pro svůj vzrůst.\n\n"}
{"id": "21514", "url": "https://cs.wikipedia.org/wiki?curid=21514", "title": "Vermont", "text": "Vermont\n\nVermont (anglická výslovnost , oficiálně ) je stát nacházející se na severovýchodě Spojených států amerických, v oblasti Nové Anglie severovýchodního regionu USA. Vermont hraničí na západě s New Yorkem, na jihu s Massachusetts a na východě s New Hampshire. Na severu sousedí s kanadskou provincií Québec.\n\nSe svou rozlohou 24 923 km² je Vermont šestým nejmenším státem USA, v počtu obyvatel (620 tisíc) je druhým nejméně lidnatým státem a s hodnotou hustoty zalidnění 26 obyvatel na km² je na 30. místě. Hlavním městem je Montpelier s osmi tisíci obyvateli. Největšími městy jsou Burlington se 42 tisíci obyvateli, Essex (21 tisíc obyv.), South Burlington (19 tisíc obyv.), Colchester (17 tisíc obyv.), Rutland (17 tisíc obyv.) a Bennington (16 tisíc obyv.). Nejvyšším bodem státu je vrchol Mount Mansfield s nadmořskou výškou 1340 m, jenž je součástí horského pásma Green Mountains, které prostupuje celým státem v severo-jižním směru. Největším tokem je řeka Connecticut, jež tvoří celou délku hranice s New Hampshire. Velká část hranice s New Yorkem je vedena Champlainovým jezerem, přičemž Vermontu patří většina ostrovů na jezeře.\n\nNa většinu území Vermontu si od 17. století činila nárok Francie, která na ostrově Isle La Motte na Champlainově jezeře zřídila roku 1666 první evropské osídlení s fortem. Teritorium bylo součástí kolonie Nová Francie. Po porážce v sedmileté válce připadlo území v roce 1763 Velké Británii. Nárokovala si ho jak newyorská, tak i newhempshireská provincie, které zde nezávisle na sobě rozdávaly půdu. Spory skončily roku 1777 během americké války za nezávislost, kdy teritorium vyhlásilo vlastní nezávislost jako republika s názvem New Connecticut. Po půl roce byl název změněn na Vermont, což pravděpodobně pochází z francouzského „les Verts Monts“ (Zelené hory – Green Mountains). Vermontská republika existovala 14 let a následně se jako první nové území po třinácti zakládajících státech připojila k USA. Vermont se 4. března 1791 stal 14. státem USA.\n\nPodle sčítání lidu z roku 2010 zde žilo 625 741 obyvatel. Stejně jako v ostatních státech Nové Anglie je většina obyvatelstva evropského původu. Počet afroamerických a hispánských obyvatel je velmi nízký.\n\n\nObyvatelé hispánského nebo latinskoamerického původu, bez ohledu na rasu, tvořili 1,5% populace.\n\n\nPřes celý stát se táhnou hory Green Mountains, s vrcholky vysokými průměrně okolo 1200 m, jen na západě území státu se nachází nížina, která je spolu s řekou Connecticut na východě přirozenou hranicí.\n\nVe Vermontu se nenachází žádná velká aglomerace, velká část obyvatelstva žije na venkově. Největší města jsou Burlington, Rutland, Colchester, Essex a Springfield, která až na Burlington nemají více než 20 000 obyvatel. Hlavní město Montpelier má 9000 obyvatel.\n\nVermont byl osídlen již koncem 18. století, když byli vypuzeni Irokézové francouzskými kolonisty. Vždy zde byly potíže mezi Angličany a Francouzi, kteří chtěli území pro sebe. Roku 1777 vyhlásil Vermont nezávislost jako svobodná republika. Od roku 1791 je státem USA.\n\nVelká část Vermontu je zalesněná, proto je významný dřevozpracující průmysl, vyrábí se zde nábytek a vše ze dřeva a papíru. Těží se slída, azbest, stavební kámen.\n\nVermont je tranzitní zemí, všichni kdo cestují z Východního pobřeží do Québecu, přesněji do Montréalu musí přes Vermont. Dálnice jsou tedy vedeny hlavně severo – jižním směrem, přes Green Mountains. Státem vede také důležitá železniční trať, která převážně kopíruje dálnici.\n\n"}
{"id": "21516", "url": "https://cs.wikipedia.org/wiki?curid=21516", "title": "SOR B 9,5", "text": "SOR B 9,5\n\nSOR B 9,5 je model českého městského standardního autobusu, který vyrábí společnost SOR Libchavy v letech 1998 až 2005.\n\nModel SOR B 9,5 je dvounápravový s třídveřovou karoserií. Zadní náprava je hnací, motor a převodovka se nachází pod podlahou v zadní části vozu. Polosamonosná karoserie vozu je svařena z ocelových uzavřených profilů, zvenku je oplechovaná, zevnitř obložená plastovými deskami, vybrané spodní části jsou z nerezové oceli. Podlaha se nachází ve výšce 600 mm nad vozovkou. Přední náprava je značky SOR, zadní tuhá náprava je značky Meritor.\n\nV České republice nebyl v době uvedení SORu B 9,5 žádný jiný autobus v téže kategorii a díky tomu se tento model objevil v některých městech ČR (např. Beroun, Jablonec nad Nisou, Liberec, Hodonín, Zlín), jeden vůz jezdí ve variantě Ekobus (pohon stlačeným zemním plynem). Největším provozovatelem SOR B 9,5 je Dopravný podnik Bratislava, kde jich jezdí 33. Dalším velkým provozovatelem je skupina Veolia Transport.\n\nV současnosti je vyráběn také částečně nízkopodlažní model SOR BN 9,5.\n\n\n"}
{"id": "21517", "url": "https://cs.wikipedia.org/wiki?curid=21517", "title": "Dagestán", "text": "Dagestán\n\nRepublika Dagestán neboli Dagestánská republika (rusky: Республика Дагестан) je nejjižnější republika Ruské federace ležící na západním pobřeží Kaspického moře. Na jihu hraničí s Ázerbájdžánem a na jihozápadě s Gruzií; v rámci Ruské federace pak s Kalmyckou republikou, Čečenskem a Stavropolským krajem. Její rozloha je 50 300 km², počet obyvatel je 3 miliony. Dagestán leží v asijské části Ruska (řeka Kuma tvoří jeho severní hranici), podle některých názorů na vedení evropské hranice by však patřil ještě do Evropy. Patří mezi tzv. kavkazské republiky. Hlavním městem je Machačkala.\n\nÚzemí dnešního Dagestánu je obydleno již od dob paleolitu. Ve 4. století př. n. l. bylo součástí tzv. Kavkazské Albánie. V 3. a 4. století mu vládli Sásánovci, v 7. století je vystřídal chazarský chán; po pádu chazarské říše (969) se zde postupně rozšířil islám, ve 13. století byly pozice křesťanství části jižního Dagestánu poměrně silné. \nV 10. a 11. století země prosperovala, později ji ale ovládali seldžučtí Turci. Koncem 12. století vznikl avarský chanát. Po vpádu Mongolů byl začleněn do Zlaté hordy. S úpadkem mongolské moci se později oblast Dagestánu stala podobně jako sousední Ázerbájdžán předmětem soupeření mezi Persií a Osmanskou říší (z turečtiny a perštiny pochází i současný název území: doslova „Země hor“). Od konce 18. století pronikalo na území Dagestánu i Rusko, které jej roku 1813 formálně připojilo. Během 19. století tu proběhla řada protifeudálních povstání. Ovládnutí horské oblasti se však Rusku podařilo až po potlačení Šamilova povstání v 60.letech. V prosinci roku 1917 se k moci dostali bolševici a byla ustavena sovětská vláda. Po říjnové revoluci vznikala v letech 1918–1920 na území Dagestánu řada státních útvarů krátkodobého trvání. Většinu území kontrolovala německá, turecká, resp. „bílá“ vojska. Po vítězství bolševické moci byla 20. ledna 1921 vytvořena Dagestánská ASSR v rámci Ruska, která se po rozpadu SSSR přejmenovala na Dagestánskou republiku.\n\nOd starověku představuje obyvatelstvo Dagestánu pestrou směsici. Žije zde na 30 místních etnik, z nichž početně vynikají Avarové (29 %), Dargové (16 %), Kumykové (14 %), Lezgové (13 %), Lakové (5 %), Azerové (4 %), Tabasaránci (5 %) a mnohá další, která doplnili postupně Rusové (20 %), jakož i Ázerbájdžánci, Nogajci, Kalmyci, Čečenci, atd. Etnickou situaci dále zkomplikoval konflikt v sousedním Čečensku, který způsobil jen v roce 1995 příval 100 000 uprchlíků z této republiky. Pokus islámských fundamentalistů z Čečenska o ovládnutí části Dagestánu a vyhlášení islámského státu vyvolal v létě 1999 krvavý střet s ruskou federální armádou a tzv. druhou čečenskou válku.\n\nJižní část Dagestánu je hornatá a tvoří součást Kavkazu, zatímco severní část je rovinatá step, kde se celkem dobře daří zemědělství (pěstování vína, ovoce, obilovin a slunečnice).\nHlavním nerostným bohatstvím země je ropa a zemní plyn, nacházející se jak pod samotným Dagestánem, tak pod Kaspickým mořem. Její zpracování je pro dagestánskou ekonomiku klíčové. Z hlavního města Machačkaly se vyváží do celého Ruska, hlavně po moři.\nCitadela, staré město a opevnění Derbentu byly roku 2003 zaneseny na seznam světového kulturního dědictví UNESCO.\n\nDagestánská přírodní rezervace, skládající se ze dvou chráněných území a tří menších přírodních rezervací.\n\n\n\n"}
{"id": "21518", "url": "https://cs.wikipedia.org/wiki?curid=21518", "title": "Gregory Corso", "text": "Gregory Corso\n\nGregory Nunzio Corso (26. března 1930, Greenwich Village, New York City – 17. ledna 2001, Robbinsdale, Minnesota), byl americký básník, nejmladší z hlavních představitelů tzv. Beat generation (Ginsberg, Kerouac, Burroughs, Gregory Corso).\n\nJeho tvorba je známa hlavně několika dlouhými a údernými básněmi (\"Moc\", \"Bombo\", \"Manželství\", \"Armáda\", \"Policie\", \"Vlasy\", \"Smrt\", \"Klaun\", \"Přítel\").\n\nNarodil se v New Yorku, kde i vyrostl – lze ho považovat za dítě ulice. V roce 1931 se jeho rodiče rozvedli a jednoletého Gregoryho opustili. Corso se dostal do péče náhradní matky, prošel řadou sirotčinců a část svého dětství prožil v bezdomoví. Roku 1941 se dostal zpět k otci, ale po několika měsících opět utekl na ulici.\n\nVe dvanácti letech byl roku 1942 pro krádeže několik měsíců vězněn v legendární newyorské Kobce. Podruhé se za mříže dostal jako sedmnáctiletý v roce 1947, kdy byl za loupežné přepadení odsouzen ke třem letům v Clintonském vězení. Léta strávená v kriminále věnoval literatuře, četl hlavně anglické romantiky a řeckou klasiku. Svou druhou sbírku Benzín věnoval \"„andělům z Clintonského vězení, kteří mi ze všech těch cel kolem podávali knihy osvícení“\". Po propuštění v roce 1950 se jako sečtělý začínající básník seznámil s Allenem Ginsbergem a roku 1956 s ním odešel do San Franciska, kde se oba připojili ke vzkvétajícímu básnickému hnutí. Uspořádali spolu množství veřejných čtení a potom společně odjeli do Mexika. Po návratu z Mexika se vydal procestovat Evropu.\n\nProšel několikaletou závislostí na heroinu, později se oženil a měl dvě děti. Zemřel v Minnesotě a byl pochován vedle Keatse a Shellyho na Protestantském hřbitově v Římě. Na hrobě má vyrytou svou báseň:\n\nJeho poezie je ovlivněna antikou a především renesancí. Pro jeho tvorbu je charakteristická ojedinělá širokost jazykových prostředků, sahající přes sofistikovaně nadnesené pojmy, impresionistické zenové elipsy, přes uhrančivá vyvolávání, směrem k básnickým klišé, k juxtapozičním metaforám a nakonec až k dadaisticky bezprostřednímu pojmenování.\n\nStejně přirozeně a humorně, jako mezi jednotlivými verši, zvládá brouzdat i v rozmanité tematičnosti svých básní, vždy tak, aby udržel svěžest myšlenky spolu s oproštěnou kadencí jejího zpracování. Většina jeho básní začíná obvyklými situacemi, jejichž popis básník posléze záměrně strhne proudem své zkušenosti a fantazie, z nichž vytěží vlastní originalitu.\n\nZ jeho poezie je čitelná vnitřní spřízněnost s tezemi P. B. Shellyho eseje \"Obrana básnictví\", ve které autor zdůrazňuje schopnost skutečného básnického impulsu podnítit zrod původního a osvobozeného uskupení myšlenek, jako výsledek stimulace individuální lidské vůle.\n\nMezi básníky, jimiž byl inspirován, lze nepochybně zařadit Francoise Villona, Arthura Rimbauda, Williama Blakea a Percy Shellyho.\n\n\n\n\n\n\n\n\n\n\n\n"}
{"id": "21523", "url": "https://cs.wikipedia.org/wiki?curid=21523", "title": "Rozmnožování", "text": "Rozmnožování\n\nRozmnožování (reprodukce) je proces tvorby potomstva. Rozlišujeme rozmnožování pohlavní a nepohlavní.\nNepohlavní rozmnožování (asexuální reprodukce) je primární biologický proces, kterým organismus vytváří geneticky identické potomstvo, klony.\n\nZákladní způsoby asexuální reprodukce jsou binární dělení a formace výtrusů. Množí se tak bakterie, kvasinky či buňky těla včetně pohlavních (vajíčka a spermie), prostředků pohlavního rozmnožování.\n\nTaké vyšší organismy, například nezmar (\"Hydra\") jsou schopni se reprodukovat pučením nebo fragmentací do 2 nebo víc částí a dobudováním chybějících částí svého těla. Toto vegetativní rozmnožování zvládá i většina rostlin, byť některé ne ve volné přírodě.\n\nPohlavní rozmnožování (sexuální reprodukce) je biologický proces, kterým vyšší organismy tvoří své potomky kombinací svých pohlavních buněk vzniklých meiózou.\n\nUmožňuje ji pohlavnost, existence minimálně dvou typů pohlavních buněk, obvykle produkovaných odlišnými pohlavními orgány. Ty se pak buďto nacházejí na různých jedincích - gonochorismus - anebo na jednom jedinci - hermafroditismus. U mnoha živočichů je vyvinuta rozmnožovací soustava.\n\nRozmnožování člověka je forma pohlavního rozmnožování. Osou rozmnožování člověka je pohlavní styk mezi mužem (samcem) a ženou (samicí), který vyústí v těhotenství a posléze porod. Výjimečně se ve formě polyembryonie vyskytuje i rozmnožování nepohlavní, kdy se rýhující vajíčko rozdělí za vzniku jednovaječných dvojčat (celosvětově se vyskytuje u cca 0,3 - 0,4 % těhotenství).\n\nSamčí rozmnožovací soustava se skládá z dvou hlavních orgánů, penisu a varlat. Oba orgány jsou uloženy mimo břišní dutinu. Spermie, mužské pohlavní buňky, jsou menší, než samičí vajíčko, a žijí asi dva týdny. Díky své krátké době trvání musí být spermie produkovány po celu dobu pohlavní zralosti.\n\nSamičí reprodukční systém se rovněž skládá z několika částí - vaginy a dělohy, v nichž probíhá příjem spermatu a oplození vaječníků, v nichž samotná vajíčka vznikají.\n\nNěkteré organismy (např. člověk) produkují nemnoho potomků, o které pečují a zajišťují jim vysoké šance na přežití. Ty označujeme jako K-stratégy. Jiní se reprodukují rychle, ale pokud nerostou v umělém prostředí, většina potomků nepřežije do dospělosti. Takové druhy se nazývají R-stratégové.\n\nObě metody mohou být podporované evolucí: zvířata s nemnoha potomky mohou trávit čas jejich výchovou a ochranou, čímž značně zvýší jejich naději na přežití, a na druhou stranu, zvířata s mnoha potomky nemusí vynakládat tolik energie na starost o mláďata a zbývá jim tak více energie na zajištění dalšího přežití a rozmnožování. To, která strategie je upřednostněna, závisí na mnoha okolnostech. Nutno zdůraznit, že s výjimkou extrémních případů jsou tyto termíny používány jako relativní, takže králíka můžeme prohlásit jak za r-stratéga, tak za K-stratéga (podle toho, jestli ho poměřujeme se slonem nebo s myší).\n\n\n"}
{"id": "21525", "url": "https://cs.wikipedia.org/wiki?curid=21525", "title": "TIROS-1", "text": "TIROS-1\n\nTIROS-1 byla první úspěšně provozovaná meteorologická družice a první družice z programu TIROS (Television Infrared Observation Satellite). Družice byla vynesena raketou Thor Able 1. dubna 1960 z mysu Canaveral na Floridě. \n\nÚčastníci programu: \"NASA, US ARMY Signal Research and Development Lab, RCA, US Weather Bureau, US Naval Photographic Interpretation Center\".\n\nByla sestrojena k otestování nových experimentálních technik založených na záznamu pozorovaných oblačných struktur z oběžné dráhy. \n\nNa oběžnou dráhu Země se dostala pomocí rakety Thor Able z kosmodromu na Floridě 1. dubna 1960. V katalogu COSPAR dostala označení 1960-002B. Létala ve výšce 693 – 750 km s oběžnou periodou 99 minut.\n\nPřestože družice pracovala pouze 78 dní, byla považována za velice úspěšnou, neboť dokázala užitečnost družic pro práci meteorologů. Během mise bylo nasnímáno tisíce obrázků oblačných textur atmosféry Země a byl zachycen jejich charakteristický chod. Je pravděpodobné, že létá na oběžné dráze stále, protože její životnost byla vypočítána na 60 let (viz kosmické smetí).\n\nDružice nesla dvě televizní kamery spolu se dvěma záznamovými magnetickými páskami, na kterých se snímaná data uchovávala v době, kdy družice byla z dosahu přenosových pozemních stanic. Jedna kamera byla s vysokým rozlišením.\n\nEnergii zajišťovaly baterie dobíjené 9 200 solárními bateriemi. \n\nDružice měla 106 centimetrů v průměru a 48 centimetrů na výšku, vážila 120 kilogramů. Byla tvořena hliníkovou slitinou a nerezovou ocelí. Měla tři páry raket na tuhé palivo sloužících k otáčení.\n\nK vysílání a přenosu sloužily antény připevněné na bázi a na horním okraji družice. \n\nDružice byla stabilizována proti rotaci a nebyla vázána při svém oběhu k povrchu Země, tudíž televizní kamery mohly povrch Země snímat pouze v době, kdy k němu byly natočeny. \n\n"}
{"id": "21528", "url": "https://cs.wikipedia.org/wiki?curid=21528", "title": "Formentera", "text": "Formentera\n\nFormentera je vedle Ibizy jeden ze dvou hlavních ostrovů Pityuských ostrovů, tvořících součást španělského autonomního společenství Baleáry. Je přibližně 19 kilometrů dlouhý, má rozlohu 83 km² a asi 10 500 obyvatel. Ostrov je dosažitelný pouze lodí z ostrova Ibiza, proto ho navštěvuje relativně málo turistů. Ostrov je relativně plochý a všechna místa jsou snadno dosažitelná na kole.\n\nCentrem ostrova je Sant Francesc de Formentera (španělsky: San Francisco de Formentera), které spolu s osadami Sant Ferran de Ses Roques, El Pilar de La Mola, La Savina a Es Pujol, a dvěma ostrůvky illa de sa Torreta (také uváděn jako „S'Espalamdor“, katalánsky) a s'Espardell tvoří obec Formentera. Dříve tvořilo spolu s ostrovem Ibiza ostrovní oblast Ibiza a Formentera, od roku 2007 tvoří samostatnou ostrovní oblast.\n\nFormentera byla osídlena už od prehistorických dob, zřejmě již v 2. tisíciletí př. n. l., jak dokazují zdejší megalitické hroby. Později, když Baleárské ostrovy ovládlo Kartágo se zde nenacházela žádná sídliště, což je o to víc překvapující, vzhledem k tomu, že Ibiza byla tou dobou významným centrem v západní části Středozemního moře. Od roku 123 př. n. l. byla Formentera spolu s ostatními Baleárskými ostrovy součástí Římské říše a zvyšoval se zde počet obyvatel, což dokládají mnohé archeologické nálezy. Římané nazývali ostrov \"Frumentaria\" (úrodná) a díky plodné půdě a zásobám vody ji využívaly pro pěstování obilí.\n\nRoku 423 byla Římská říše vojensky poražena a všechny Baleárské ostrovy ovládli Vandalové a po nich roku 534 Byzantská říše. Roku 798 se ostrovů zmocnil Córdobský emirát (později chalifát). V roce 859 vydrancovali Formenteru spolu s Mallorcou a Menorcou Normané. Po pádu Córdobského chalifátu roku 1031 se Baleárské ostrovy staly součástí emirátu Valencie. Ten se pak stal roku 1085 součástí Almohadské říše. Roku 1235 dobyl Baleárské ostrovy aragonský král a zároveň barcelonský hrabě Jakub I. Aragonský, který je začlenil v rámci zemí Aragonské koruny do nově vytvořeného Mallorského království, jehož prvním králem se stal jeho syn Jakub II. Mallorský. Od té doby se zde prosazuje katalánská identita ostrovů. Roku 1344 ostrovy dobyla aragonská vojska, sesadila posledního krále Jakuba III. a ostrovy se staly přímou součástí Aragonského království a spolu s ním pak i součástí Španělska. S vysycháním zdrojů pitné vody začalo zemědělství ustupovat a vinou neustálých útoků pirátů se ostrov v 16. století nakonec úplně vylidnil a teprve o 200 let později byl z Ibizy opět osídlen.\n\nOstrov Formentera zmínil ve svém románu Na Kometě francouzský spisovatel Jules Verne.\n\n"}
{"id": "21529", "url": "https://cs.wikipedia.org/wiki?curid=21529", "title": "K-141 Kursk", "text": "K-141 Kursk\n\nK-141 Kursk (rus. К-141 Курск) byla ruská jaderná ponorka Projektu 949A Antěj, pojmenovaná po ruském městě Kursk, dějišti největší tankové bitvy v dějinách. Plavidlo bylo součástí Severního loďstva ruského válečného námořnictva a operovalo zejména v oblastech Severního ledového oceánu. \"Kursk\" se potopil 12. srpna 2000 v Barentsově moři s celou svou posádkou. Katastrofu nikdo nepřežil.\n\nStavba ponorky začala v loděnicích u Severodvinsku, nedaleko Archangelsku v roce 1992. Na vodu byla spuštěna v květnu 1994 a formálně byla převzata do služby 30. prosince téhož roku. V následujícím roce (1995) bylo plavidlo posvěceno ortodoxním knězem. Kursk se stal poslední ponorkou třídy Antěj (v kódu NATO Oscar-II), která byla projektována a jejíž stavba byla schválena ještě za sovětské éry. S rozměry 155 metry na délku a čtyřmi podlažími se jednalo o největší útočné ponorky, které kdy byly zkonstruovány. O plavidlech této třídy se tvrdilo, že jsou „nepotopitelné” pro svůj dvojitý trup. Vnější trup o síle pouhých 8,5 mm z vysoce kvalitní niklchromové oceli byl výjimečně odolný proti korozi a měl výhodné magnetické vlastnosti, které znesnadňovaly detekci ponorky magnetickými systémy (Magnetic Anomaly Detection systems – MAD). Vnitřní ocelový trup byl přibližně 5 cm silný a od vnějšího ho oddělovala dvoumetrová mezera.\n\n\"Kursk\" hrál důležitou roli v arktické oblasti. Během devadesátých let Severní flotila trpěla nedostatkem finančních prostředků a v důsledku toho docházelo ke snižování počtu bojových i podpůrných jednotek. Mnoho ponorek bylo staženo do doků na pobřeží Barentsova moře a ponecháno napospas osudu a potupné zkáze. S výjimkou nejdůležitějšího bojového vybavení vše ostatní včetně průzkumného i záchranného zařízení neprocházelo pravidelnou údržbou.\n\nV polovině devadesátých let námořníci Severní flotily zůstali bez výplat. Nicméně konec desetiletí přinesl určitou obrodu pro flotilu. V roce 1999 \"Kursk\" uskutečnil úspěšnou špionážně-průzkumnou misi ve Středomoří, když sledoval lodě 6. flotily válečného námořnictva Spojených států během války v Kosovu. Velitel ponorky Gennadij Petrovič Ljačin se pak po návratu do Ruska stal národním hrdinou. Námořní cvičení, konané v srpnu 2000 se mělo stát největší akcí tohoto druhu od rozpadu Sovětského svazu před necelými deseti lety, a zahrnovalo 4 útočné ponorky a vlajkovou loď loďstva \"Pjotr Velikij\" spolu s řadou menších lodí.\n\nMise začala v sobotu ráno 12. srpna 2000. Jako součást cvičení vypálil \"Kursk\" dvě slepá torpéda proti \"Pjotru Velikému\", raketovému křižníku třídy Kirov. V 11:28 místního času (08:28 UTC) vysoce koncentrovaný peroxid vodíku, sloužící pro pohon torpéda, prosákl rzí v torpédovém pouzdře. Peroxid reagoval s mědí a mosazí v torpédometu, a tak způsobil řetězovou chemickou reakci vedoucí k explozi. Výbuch o mohutnosti rovnající se explozi 100 až 250 kg TNT byl registrován seismometry jako otřes o síle stupně 1,5 až 2,2 Richterovy stupnice. Ponorka klesla do hloubky 108 m, přibližně 135 km od přístavu Severomorsk, v bodě o souřadnicích 69°40' s. š., 37°35' v. d.\n\nVodotěsné dveře, izolující torpédovou místnost od zbytku prostor, byly před vypálením torpéd ponechány otevřené. Toto byla zřejmě běžná praxe – nechat přebytek stlačeného vzduchu uvolnit do torpédové místnosti v momentu odpálení zbraně. Otevřené dveře dovolily výbuchu zpětně rozervat první dvě z devíti oddělení obrovské ponorky a zabít sedm mužů v prvním oddělení a přinejmenším zranit nebo dezorientovat třicet šest mužů ve druhém oddělení. Ačkoliv si nikdo nemůže být jist událostmi následujících dvou minut, je zjevné, že velící důstojník lodi kapitán 1. stupně (námořní kapitán) Ljačin ve druhém oddělení neměl dost času vyslat nouzový signál. Nouzová bóje, sestrojená pro automatické vypuštění v případě havárie (např. při změně tlaku nebo detekci ohně) a umožňující lokalizaci vraku záchranářům, ale také selhala. Při misi do Středozemního moře v roce 1999 totiž obavy z náhodného uvolnění bóje, která by mohla odhalit pozici ponorky plavidlům Spojených států, vedly k jejímu zablokování.\n\nK další explozi došlo o 135 sekund později. Tato byla registrována jako otřes o síle 3,5 až 4,4 Richterovy stupnice, zaznamenaný seismickými stanicemi v celé severní Evropě. To odpovídá explozi 3 až 7 tun TNT. S největší pravděpodobností došlo v tomto okamžiku k výbuchu většího počtu, přibližně šesti, torpédových hlavic. Seismická data dokazují, že k němu došlo už na úrovni mořského dna. Exploze roztrhla trup plavidla, schopný jinak odolat tlaku v hloubkách kolem 1000 m a způsobila v něm otvor o ploše dvou čtverečních metrů. Výbuch také rozerval třetí a čtvrté oddělení. Do těchto míst začala proudit voda (90 000 litrů za sekundu) a usmrtila všechny osoby nacházející se v těchto prostorách, včetně pěti důstojníků ze štábu 7. divize nukleárních ponorek, kteří měli sledovat průběh cvičení. V dalším, pátém oddělení, byly umístěny dva jaderné reaktory typu OK-650b, v ocelových nádobách se stěnami o síle 130 mm. Přepážka oddělující čtvrté a páté oddělení vydržela explozi. Kontrolní tyče v reaktoru zůstaly nepoškozeny a zabránily jaderné havárii. Západní experti později vyjádřili velký obdiv nad prací sovětských inženýrů, kteří zkonstruovali ponorku, schopnou tolik vydržet.\n\nDvacet tři mužů, pracujících v šestém až v devátém oddělení, přežilo obě exploze. Shromáždili se v devátém oddělení, kde se nacházel druhý únikový tunel (první, hlavní únikový tunel byl ve druhém oddělení, které bylo zničeno). Kapitán-poručík Dmitrij Romanovič Kolesnikov (jeden ze tří důstojníků této hodnosti, kteří přežili) se zřejmě ujal iniciativy, a sepsal ty, kteří zůstali v devátém oddělení. Tlak v oddělení v čase exploze byl stejný jako na povrchu. V tuto chvíli by z fyziologického hlediska bylo možné užít únikový otvor a opustit ponorku muž po muži. Znamenalo by to plavat nahoru 100 metrů v ledové arktické vodě v záchranném obleku a nakonec očekávat pomoc na hladině. Není jisté, zda bylo možno nouzový průlez z nitra ponorky otevřít. Stále se liší názory na to, do jaké míry byl průlez poškozen. Nicméně je pravděpodobné, že posádka by asi odmítla použít únikový průlez, i kdyby byl použitelný. Nejspíše by namísto toho viděli šanci v čekání na záchranné plavidlo, které by přilnulo k průlezu vně ponorky.\n\nNemůžeme říci s jistotou, jak dlouho zbývající muži v oddělení přežili. Brzy po nouzovém odstavení jaderných reaktorů vypověděl i nouzový zdroj energie. Tím uvrhl posádku do absolutní tmy a dále klesala i teplota. Kolesnikov napsal ještě dvě další zprávy, mnohem méně úhledné než předtím:\n\n\"„Je příliš velká tma na psaní, ale pokusím se o to. Zdá se, že nejsou žádné šance, 10–20 %. Doufejme, že aspoň toto bude někdo číst. Zde je seznam osob z druhé sekce, kteří jsou teď v devítce a pokusí se odsud dostat. Pozdravy všem, není třeba zoufat. Kolesnikov.“\"\n\nVedlo se mnoho debat, po jakou dobu mohli námořníci přežít. Někteří, zejména na ruské straně, říkají, že k úmrtím došlo velmi rychle. Voda prosakovala do nehybného \"Kursku\" těsněním kolem hřídelů šroubů a ve stometrové hloubce bylo nemožné netěsnosti ucpat. Jiní poukazují na množství superoxidových patron, používaných na přeměnu CO zpět na kyslík a tím umožnit přežití. Tyto patrony byly nalezeny použité, potom co bylo plavidlo vyzvednuto ze dna. Paradoxně se ale patrony jeví jako možná příčina smrti. Jeden zásobník se nejspíše dostal do kontaktu s mořskou vodou, a tak způsobil chemickou reakci a zažehl oheň. Oficiální vyšetřování katastrofy ukázalo, že někteří muži přežili oheň ponořením se pod hladinu vody (stopy po ohni na stěnách dokládají, že voda sahala námořníkům přibližně po pás). Avšak oheň rychle spotřeboval zbývající kyslík ve vzduchu, a tak způsobil smrt zbytku posádky udušením.\n\n\n\nZkušení ponorkoví experti ze západu ale poukazují na množství mezer ve zřejmě paranoidní teorii o spiknutí a o utajované kolizi dvou ponorek. Jsou to:\n\n\nAlternativní hypotézy týkající se neštěstí \"Kursku\" byly široce zdiskreditovány důvěryhodnými zprávami z vyšetřování.\n\nThe Guardian (noviny):\n\n\"“Beznadějně marné záchranné pokusy, bržděné špatně navrženým a zchátralým vybavením, dokládají fatální úpadek ruské vojenské síly. Námořnictvo, necitelně navazující kontakt s pozůstalými, připomíná dřívější sovětskou bezohlednost k individuálnímu neštěstí. Lži a nekompetentní maskování jak ze strany námořnictva tak vlády, bylo opět vzkříšeno z dřívější éry. Nespoutané a vzájemně si odporující spiklenecké teorie o tom, co způsobilo katastrofu, vypovídají více o zmatku nejvyššího námořního velení, které chaoticky hledá obětního beránka, než o katastrofě samotné.”\"\n\nNejprve ostatní lodě na cvičení, všechny, které detekovaly explozi, nic neohlásily. Každá jenom věděla o své roli při cvičení a údajně předpokládaly, že exploze byla způsobena hlubinnou bombou a že šlo o součást cvičení. Až k večeru začali být velitelé znepokojeni, že nemají zprávy z \"Kursku\". Později k večeru a po opakovaných nezdařených pokusech kontaktovat \"Kursk\", byla započata vyhledávací a záchranná operace. Záchranná loď \"Rudnickij\" vezoucí dvě ponorná záchranná plavidla, \"AS-32\" a \"AS-34 Priz\", dorazila na místo katastrofy okolo 08:40 hodin následujícího rána.\n\nPonorná plavidla měla baterie v bídném stavu – rychle se vybíjely a obtížně dobíjely. \"AS-32\" se nakonec ukázala být prakticky k ničemu. \"Priz\" byl trochu úspěšnější. Dosáhl devátého oddělení \"Kursku\" v pondělí odpoledne, ale nepodařilo se mu s \"Kurskem\" spojit. Špatné počasí zabránilo dalším pokusům v úterý a ve středu. Čtvrtečním pokusem se plavidlo přiblížilo znovu k ponorce, ale ztroskotala snaha vytvořit vakuové těsnění nutné ke spojení.\n\nSpojené státy nabídly jeden ze svých dvou hlubokoponorných záchranných prostředků (Deep Submergence Rescue Vehicles), stejně tak nabídla pomoc i britská vláda. Teprve 16. srpna 2000 ruská vláda požádala britskou a norskou vládu o pomoc. Záchranná loď byla vyslána z Norska 17. srpna a na místo dorazila 19. srpna. Britští potápěči dorazili k nouzovému průlezu devátého oddělení v neděli 20. srpna. Zjistili, že toto oddělení bylo zaplaveno vodou a že tedy padly všechny naděje na záchranu přeživších.\n\nVětšina trupu ponorky, vyjma zničené přídě, byla vyzvednuta z oceánského dna nizozemskými záchrannými společnostmi \"Smit International\" a \"Mammoet\" na podzim roku 2001 a dovlečena zpátky do ruské loděnice v Rosljakovu u Murmansku. Z vraku bylo vyzvednuto 115 ze 118 mrtvých a pochováno v Rusku. Zajímavostí je, že speciální kotvy pro zachycení ponorky byly vyrobeny v ČR.\n\n"}
{"id": "21531", "url": "https://cs.wikipedia.org/wiki?curid=21531", "title": "Kursk", "text": "Kursk\n\nKursk ( ) je město ve středním Rusku, správní středisko Kurské oblasti. Žije zde obyvatel.\n\nKursk je stanicí na železniční magistrále spojující Moskvu, Charkov a Krym; zastavují tady četné rychlíky spojující Moskvu či Petrohrad s celou východní Ukrajinou. Méně frekventovaná je pak trať (Kyjev) – Lgov – Voroněž.\n\nV okolí města během druhé světové války proběhla největší tanková bitva v dějinách (1943).\n\nKursk je poprvé připomínán v Životě svatého Teodosia Pečerského (po roce 1032, kdy Jaroslav Moudrý ovládl Dněperské levobřeží). Ve zmíněném letopisu je Kursk popisován jako mocné město s rozvinutým obchodem a velkým množstvím obyvatel. Byl součástí Černigovského, později Perejaslavského a Novgorod-Severského knížectví. V Lavrentěvském letopise je poprvé zmíněn k roku 1095, tento rok je považován za rok založení Kurského údělného knížectví, které existovalo mezi 11. a 13. stoletím.\n\n\n\n"}
{"id": "21534", "url": "https://cs.wikipedia.org/wiki?curid=21534", "title": "EUMETSAT", "text": "EUMETSAT\n\nEUMETSAT neboli European Organisation for the Exploitation of Meteorological Satellites\" (Evropská organizace pro výzkum meteorologickými satelity\") je mezivládní organizace vytvořená mezinárodní úmluvou 30 evropských států. Úkolem organizace je budování a provozování operativního meteorologického družicového systému pro potřeby zúčastněných států. Sídlem Eumetsatu je Darmstadt v Německu. Oficiálně byla založena v roce 1986.\n\nČlenské státy jsou: Belgie, Bulharsko, Dánsko, Estonsko, Finsko, Francie, Česká republika, Chorvatsko, Irsko, Island, Itálie, Litva, Lotyšsko, Lucembursko, Maďarsko, Německo, Nizozemsko, Norsko, Polsko, Portugalsko, Rakousko, Rumunsko, Řecko, Slovensko, Slovinsko, Španělsko, Švédsko, Švýcarsko, Turecko a Velká Británie. Přidruženou zemí k organizaci je Srbsko.\n\nEumetsat je součástí Koordinační skupiny pro meteorologické družice (Coordination Group for Meteorological Satellites, CGMS) a družice, které provozuje, jsou součástí Globálního systému operativních meteorologických družic (Global System of Operational Meteorological Satellites).\n\nMezi nejdůležitější programy patří nebo patřili Meteosat Operational Programme (MOP), Meteosat Transition Programme (MTP), Meteosat Second Generation (MSG) a EUMETSAT Polar System (EPS).\n\nEumetsat provozuje družice Meteosat a Meteosat druhé generace (Meteosat Second Generation, MSG) a připravuje vypuštění družic MetOp a Meteosat třetí generace (Meteosat Third Generation, MTG).\n\nPřed rokem 1976 byl osmi státy Evropy zahájen program Meteosat, program zahájila Evropská vesmírná výzkumná organizace (ESRO, European Space Research Organisation) – předchůdkyně dnešní ESA. V rámci programu bylo vytvořit jednu družici a sadu náhradních součástek. Nakonec bylo ovšem možné vypustit Meteosat-1, -2 a -3.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "21535", "url": "https://cs.wikipedia.org/wiki?curid=21535", "title": "Kenneth Rexroth", "text": "Kenneth Rexroth\n\nKenneth Rexroth (celým jménem Kenneth Charles Marion Rexroth, 22. prosince 1905 – 6. června 1982) byl americký básník, překladatel, kritik a jazzový hudebník. Jako jeden z prvních básníků v USA objevil pro západní literaturu tradiční formy japonské poezie, např. haiku.\n\nKenneth Rexroth se narodil ve městě South Bend v Indianě. Jeho dětství bylo poznamenáno alkoholismem otce Charlese Rexrotha a špatným zdravotním stavem matky Delii Reedové. Matka jej učila doma a ve svých čtyřech letech již dokázal číst. \nRodiče mu zemřeli v roce 1916 (matka), resp. v roce 1918 (otec) a mladého Rexrotha se ujala teta v Chicagu, kde se zapsal na školu umění Art Institute of Chicago. V Chicagu navštěvoval mítinky politických radikálů a rychle se identifikoval se zájmy proletářské třídy.\n\nPoté, co Rexrothovi nevyšel plán na cestu kolem světa s přítelem, soustředil se na americký jihozápad – Kansas, Colorado a Nové Mexiko. Poté se přesunul zpátky na východ do Greenwich Village (jedné z nejstarších čtvrtí Manhattanu v New Yorku) a krátce navštěvoval tamní univerzitu The New School, než odešel do kláštera Holy Cross Monastery v New Yorku. Klidný život v klášteře naplněný meditacemi jej uspokojoval a později na něj vzpomínal jako na nejšťastnější období svého mládí. Cítil však, že pro mnišský život nemá potřebné předpoklady a tak záhy odchází. Zůstal mu obdiv k náboženským rituálům a hodnotám mnišství.\nV devatenácti se vydal stopem na další cesty, vykonával příležitostné práce a později se nalodil na parní loď v Hobokenu a vydal se prozkoumávat Mexiko a Jižní Ameriku. Také strávil týden v Paříži, kde se setkal s několika avantgardními umělci, např. s Tristanem Tzarou a surrealisty. Dokonce chvíli uvažoval o možnosti usadit se v Paříži, ale nakonec se po domluvě přítele vrátil do USA.\nJakmile se seznámil se svou první ženou, přestěhoval se do San Francisca.\n\nRexroth nahlížel na lásku jako na výjimečný akt, jenž může člověka povznést a umožnit mu nadsmyslový prožitek. Dle jeho slov je láska klíčem každé lidské existence, tmelící prvek posvátného svazku manželského.\n\nKenneth Rexroth pojal v roce 1927 za manželku Andrée Dutcherovou, umělkyni z Chicaga. Přiznal, že se do ní zamiloval na první pohled. Motivoval ji k malování, stejně tak i ona mu poskytovala povzbuzení k psaní. Manželský pár sdílel mnoho zájmů a Rexroth vztah popsal jako bezchybný. Posléze to však mezi nimi začalo skřípat a následoval rozvod (Rexroth měl 35 roků). Andrée zemřela krátce poté (trpěla epilepsií) v roce 1940. Přestože již byli rozvedeni, smrt Andrée Rexrotha velmi zasáhla, napsal několik elegických básní na její počest.\n\nDruhou Rexrothovou ženou se stala zdravotní sestra a básnířka Marie Kassová. V jejich domě se pořádaly literární kroužky, diskuze protiválečných protestujících a Američanů japonské národnosti, kteří se vyhnuli internaci. Rexroth se rozešel s Marií Kassovou v roce 1948.\n\nNásledující rok 1949 již Kenneth Rexroth cestoval do Evropy v doprovodu Marthe Larsenové. Dvojice byla oddána v Aix-en-Provence ve Francii, přestože Rexroth ještě nebyl rozveden s Marií Kassovou. Společně s Marthou měli dvě dcery – Mary a Katherine. V roce 1956 se Marthe zamilovala do básníka Roberta Creeleyho a později opustila Kennetha navzdory jeho zoufalým prosbám, aby s ním zůstala. Rexroth pak odstranil ze své básnické tvorby veškeré zmínky o Marthe.\n\nPoté se v jeho životě objevila Carol Tinkerová. Žili spolu nesezdaní po několik let, než se vzali kvůli legálním výhodám sňatku poté, co Rexroth obdržel grant Fulbrightova programu a mohl navštívit Japonsko. Zůstali manželi až do Rexrothova úmrtí v roce 1982.\n\nVětšina Rexrothovy tvorby se dá označit jako „erotická“ či „milostná“ poezie obsahující fascinaci hlubokou láskou. Podle Hammila a Kleinerové „žádné jiné Rexrothovy verše nejsou tak procítěné jako v jeho milostných básních“ .\n\nKromě vlivu japonských forem poezie se v jeho tvorbě objevuje i inspirace lyrické poezie antického Řecka, zejména od Sapfó. Dalším vzorem byl čínský básník a humanista Tu Fu (jehož překládal).\nCo se týče dalších překladů z orientální Asie, byly to díla básníka Li Ch'ing-chao z dynastie Sung a antologie čínských básnířek titulovaná názvem „The Orchid Boat“.\nKenneth Rexroth proklamoval překlad díla \"The Love Poems of Marichiko\" „mladé japonské básnířky“, ale později vyšlo najevo, že je sám autorem. Dostalo se mu příznivé kritiky za věrohodné zobrazení díla odlišné kultury.\nRexrothova poezie a eseje reflektuje jeho zájmy v jazzu, politice, kultuře a ekologii.\n\nSpolu s dalšími členy vznikající hnutí Beat generation Allenem Ginsbergem, Philipem Lamantiou, Michaelem McClurem, Gary Snyderem a Philipem Whalenem pořádají čtení poezie v San Franciscu. \nNa jednom z těchto čtení uvedl Ginsberg svou slavnou báseň Kvílení. Tato báseň (potažmo celé hnutí beat generation) se následně v roce 1956 stala příčinou obžaloby o šíření obscénní literatury. Dle tvrzení žaloby se nejednalo o umění, ale pouze o urážky a propagaci drog a alkoholu. Před soudem beatniky zastupoval právě Kenneth Rexroth. Soud vynesl rozsudek, že tato tvorba má svoji uměleckou hodnotu a proto díla beatnických autorů nesmějí být nijak diskriminována. \nLawrence Ferlinghetti se vyjádřil o Rexrothovi jako o svém učiteli.\nNicméně postupem času se Rexroth k hnutí Beat generation stavěl kriticky. Když byl časopisem Time označen za „otce hnutí beat generation“, odpověděl „\"entomolog není broukem\"“.\n\nKenneth Rexroth vystupuje v románu Jacka Kerouaca \"Dharmoví tuláci\", představuje jej postava Reinhold Cacoethes.\n\nRexroth napsal spoustu literárních kritik, hodně z nich je obsaženo v různých antologiích. Výběr rozličných témat (D. H. Lawrence, gnosticismus, světová náboženství, malířství, čínská literatura, filosofie…) vypovídá o autorově velké sečtělosti a intenzivním sebevzdělávání.\nJak sám uvádí, přečetl celou encyklopedii Encyclopedia Britannica najednou – „jako román“ a v roce 1973 o ní napsal článek.\nV roce 1949 zahájilo v Berkeley vysílání místní rádio KPFA. Jeho zakladatel Louis Hill předložil své návrhy ohledně vysílání na schůzi sanfranciských umělců a spisovatelů, kteří se sešli v Rexrothově bytě. Kenneth Rexroth poté v rádiu léta uváděl „Books“ – nepravidelný půlhodinový program, který si doma připravil a nahrál na magnetofonovou pásku. Mnoho z jeho prózy, včetně Autobiografie zaznělo poprvé ve vysílání rádia KPFA.\n\nV letech 1968 – 1973 vyučoval Rexroth na University of California v Santa Barbaře. Stal se známým a oblíbeným mezi studenty – a nechvalně proslulým ve vedení univerzity – díky svým vtipným a rozněcujícím poznámkám k anti-intelektuálním trendům v campusu.\nStudenty vybízel k psaní vlastní poezie, tuto si pak ve třídě předčítali. Vše probíhalo v pozitivním duchu až na jeden incident. Některý ze studentů začal předčítat svou práci, která schvalovala násilí proti ženám. Rexroth jej nenechal dokončit čtení, v polovině jej přerušil a vyhodil ze třídy s tím, že v jeho výuce už nebude vítán. Natolik pro něj měla význam idea transcendentální lásky mezi mužem a ženou.\n\nJako mladý muž se Rexroth angažoval v anarchistickém hnutí (aktivně působil v mezinárodním hnutí Industrial Workers of the World ), účastnil se politických přednášek. Pravidelně navštěvoval mítinky v Bug Clubu ve Washingtonově parku, kde se scházeli různí intelektuálové a lidé s revolučním smýšlením. Tyto vztahy mu umožňovaly získat zkušenosti s politickým klimatem a nasát atmosféru nových pokrokových myšlenek.\nLawrence Ferlinghetti vzpomíná, že Rexroth sám sebe charakterizoval jako filosofického anarchistu stýkajícího se s ostatními anarchisty v North Beach v San Franciscu.\nRexrothovy ideje později vykrystalizovaly do konceptu, který nazval termínem „sociální lež“ : společnosti jsou ovládány podvodnou taktikou ve snaze udržet hierarchii vedoucí k vykořisťování a zotročování. \nTuto skutečnost viděl v každém elementu kultury, včetně literatury, vzdělávání i v sociálních normách.\n\nKenneth Rexroth jakožto pacifista byl zaníceným odpůrcem ozbrojených konfliktů a během 2.světové války aktivně pomáhal internovaným Američanům japonského původu.\n\nRexroth zemřel 6. června 1982 v Santa Barbaře. Ke konci života se věnoval především překladům japonských a čínských básnířek a jejich propagaci v Americe. Je pohřben na půdě Santa Barbara Cemetery Association. Epitaf na jeho náhrobku sděluje: „\"Za svitu úplňku / spící labuť zpívá píseň / na jezeře intelektu.\"“\n\n\n\n"}
{"id": "21540", "url": "https://cs.wikipedia.org/wiki?curid=21540", "title": "La Rioja (Španělsko)", "text": "La Rioja (Španělsko)\n\nLa Rioja je provincie a současně jedno ze 17 autonomních společenství, rozkládající se na severu Španělska. Metropolí regionu, který z historického hlediska náleží ke Staré Kastilii a je proslaven pěstováním vína, je město Logroño.\n\nNázev regionu vznikl ze slovního spojení „Río-Oja“, což se dá přeložit jako „Řeka Oja“, podle řeky Oja, která regionem protéká.\n\nRegion hraničí na severu s autonomními společenstvími Baskicko a Navarra, na západě a jihu s autonomním společenstvím Kastilie a León, na východě s autonomním společenstvím Navarra a krátkým úsekem hranice také s autonomním společenstvím Aragonie.\n\nJe zde suché klima s kontinentálními vlivy. V létě je zde velice teplo, v zimě naopak chladno.\n\nJižní část regionu je velmi hornatá. Zasahuje sem Iberské pohoří (\"Sistéma Ibérico\"), v jehož horském pásmu Sierra de la Demanda se nachází i nejvyšší hora regionu, San Lorenzo (2271 m). Severní část regionu podél řeky Ebro je naopak nížinatá.\n\nRegionem protéká také řada řek. Nejdůležitější řekou regionu je řeka Ebro, která jím protéká od západu na východ, a tvoří i téměř celou severní hranici s autonomními společenstvími Baskicko a Navarra. Dalšími řekami jsou Tirón (\"Río Tirón\"), Oja (\"Río Oja\"), Najerilla (\"Río Najerilla\"), Iregua (\"Río Iregua\"), Leza (\"Río Leza\"), Jubera (Río Jubera), Cidacos (\"Río Cidacos\"), Linares (\"Río Linares\") a Alhama (\"Río Alhama\"). Nachází se zde také 2 průplavy (Canal de Najerilla a Canal de Lodosa) a několik přehradních nádrží.\n\n\n\nVedle vinařství je zde významné také pěstování zeleniny. V nížině podél řeky Ebro se pěstují především žampiony, artyčoky, chřest a paprika.\n\n"}
{"id": "21541", "url": "https://cs.wikipedia.org/wiki?curid=21541", "title": "La Rioja", "text": "La Rioja\n\nLa Rioja je název několika zeměpisných entit v španělsky mluvících zemích:\n\n"}
{"id": "21542", "url": "https://cs.wikipedia.org/wiki?curid=21542", "title": "Körnerův dub (Plzeň)", "text": "Körnerův dub (Plzeň)\n\nKörnerův dub je památný strom v areálu ZOO Plzeň. Dub letní (\"Quercus robur\") je starý přes 400 let, vysoký přibližně 30 m a měřený obvod kmene je 765 cm (měření 1998). Po celkovém ošetření v roce 1996 vyhlášen památným 6. listopadu 1997, chráněn je pro svůj vzrůst, věk a jako krajinná dominanta.\n\nDub roste nad údolní nivou řeky Mže v Plzni v jihovýchodní části botanické zahrady na vyhlídce nad ZOO na místě bývalé Kodetovy zahrady. Ta byla založena ve 20. letech 20. století zahradním architektem Josefem Kumpánem, který solitérní dub do svého projektu zdařile zakomponoval.\n\nV roce 2004 zakomponoval japonský architekt Eishim Harada dub do kamenné zahrady \"Šówa-en\" (letící jeřáb), jediné pravé zapuštěné japonské zahrady v ČR.\n\n\n"}
{"id": "21543", "url": "https://cs.wikipedia.org/wiki?curid=21543", "title": "Kilometrovka", "text": "Kilometrovka\n\nKilometrovka je chráněná alej v Plzni. Vyměřena v roce 1892 a o rok později vysázena okrašlovacím spolkem přes lochotínské louky v údolní nivě řeky Mže. Alej o délce 1070 metrů směřuje od Kalikovského mlýnu k Lochotínskému parku v nadmořské výšce 310 metrů.\n\nMezi 211 stromy o stáří 20–200 let a výšce mezi 8–26 m mají převahu 134 kusy druhy jasan ztepilý (\"Fraxinus excelsior\"), lípa malolistá (\"Tilia cordata\"), lípa velkolistá (\"Tilia platyphyllos\") a olše lepkavá (\"Alnus glutinosa\"). Mezi nejmohutnější stromy patří 23 exemplářů rychle rostoucího topolu černého (\"Populus nigra\"). Z dalších druhů je zastoupen topol balzámový (\"Populus balsamifera\"), vrba bílá (\"Salix alba\"), jeřáb obecný (\"Sorbus aucuparia\"), trnovník akát (\"Robinia pseudoacacia\"), jilm habrolistý (\"Ulmus minor\"), dub letní (\"Quercus robur\"), jeřáb ptačí (\"Sorbus aucuparia\"), javor mléč (\"Acer platanoides\"), javor klen (\"Acer pseudoplatanus\"), habr obecný (\"Carpinus betulus\") a jírovec maďal (\"Aesculus hippocastanum\").\n\nZa chráněný přírodní výtvor vyhlášena 22. září 1987 Národním výborem města Plzně, chráněna jako krajinná dominanta.\n\nV září 2007 vydal Magistrát města Plzně rozhodnutí o zrušení ochrany a pokácení 52 stromů v aleji (konkrétně 13 topolů černých, 9 lip srdčitých, 9 trnovníků akátu, 4 olše lepkavé, 4 jasany ztepilé, 3 topoly kanadské, 3 lípy velkolisté, 2 vrby křehké, 2 javory mléče, 1 javor klen, 1 habr obecný a 1 jeřáb ptačí). Přibližně polovina stromů byla v prosinci 2007 pokácena.\n\n"}
{"id": "21544", "url": "https://cs.wikipedia.org/wiki?curid=21544", "title": "Reprodukce", "text": "Reprodukce\n\nReprodukce ( z franc. \"re-production\", opakování, rozmnožení) může znamenat:\n\n"}
{"id": "21545", "url": "https://cs.wikipedia.org/wiki?curid=21545", "title": "Smrk – Troják v Lánech", "text": "Smrk – Troják v Lánech\n\nSmrk – Troják v Lánech je památný strom v lese u Plzně. Solitérní smrk ztepilý (\"Picea abies\") se nachází v nadmořské výšce 360 m, cca 750 m severozápadě od křižovatky silnic na Ledce a na Záluží. Je součástí Sigmondovy naučné stezky. Ve výšce 2,5 m se rozděluje na tři přímé kmeny, zajímavý je i vzácný čarověník na vrcholku stromu. Stáří stromu je odhadováno na 160 let (rok 2016), výška smrku podle posledního měření v roce 1998 činí 38 m a šířka koruny 12 m. Obvod kmene v roce 2009 dosahoval 344 cm. Dne 1. října 1987 byl Troják v Lánech prohlášen za chráněný památný strom s kruhovým ochranným pásmem o poloměru 10 m (měřeno od paty kmene).\n"}
{"id": "21549", "url": "https://cs.wikipedia.org/wiki?curid=21549", "title": "Koterovská lípa", "text": "Koterovská lípa\n\nKoterovská lípa je památný strom v Koterově v Plzni. Přes 260 let stará lípa velkolistá (\"Tilia platyphyllos\") roste na umělém ostrově mezi řekou Úslavou a náhonem Koterovského mlýna čp. 17 v nadmořské výšce 330 m. Nízká lípa má rozložitou, takřka kulovou korunu. Dutý kmen kuželovitého tvaru se směrem k patě výrazně rozšiřuje, otevřená dutina je zakryta. Obvod kmene v roce vyhlášení měřil 546 cm a výška stromu dosahovala 24 m (měření 1987), podle novějšího měření dosáhl obvod kmene 605 cm, zatímco koruna se snížila na 18 m (měření ~2006). Lípa je chráněna od 23. září 1987 pro svůj vzrůst a věk.\n\n"}
{"id": "21552", "url": "https://cs.wikipedia.org/wiki?curid=21552", "title": "Čarověník", "text": "Čarověník\n\nČarověník je chomáčovitá nebo metlovitá znetvořenina na stromech a keřích, která je tvořena hustěji nahloučenými větvičkami, často odlišného zabarvení, tvaru a uspořádání olistění (jehlic).\n\nNetypický růst částí rostlin může být vyvolán onemocněním, která způsobují např. rez jedlová (\"Melampsorella caryophyllacearum\"), vřeckaté houby rodu kadeřavka (\"Taphrina\"), roztoči, viry a j. Pokud se tyto postižené části rostliny chorobě či škůdci neubrání, většinou hynou.\n\nČarověníky vzniklé mutacemi bývají životné, schopné vegetativního množení. Změny zapříčiněné tzv. \"pupenovými mutacemi\" jsou dědičné a je jim přisuzován velký význam v evoluci, i když se semeny množí spíše jen výjimečně. \n\nČarověníky lze množit a zachovávat roubováním, přičemž si zachovávají svůj zvláštní charakter. Vznikají tak zakrslé stromky podobné bonsajím, které však ani po vysazení do volné půdy nevyrostou do větších rozměrů. Jsou proto mimořádně vhodné do skalek a malých zahrad. \n\nDíky hustější koruně (zvýšená vlhkost, horší přístup slunce a větru) a případně i typické primární nákaze jsou v některých případech náchylnější k různým onemocněním a je třeba je v případě viditelných problémů (nejčastěji schnoucí jehličí) chemicky či jinak ošetřovat. Většinou ale zvláštní péči nevyžadují. Nejčastější pěstitelskou chybou je pro daný druh nevyhovující pH půdy, který brání asimilaci živin.\n\nV různých regionech byl tradičně čarověníkům přičítán magický charakter, přinášely tu štěstí, tu smůlu, věřilo se, že vznikají po zásahu stromu bleskem, což v ojedinělých případech může být i pravda.\n\n"}
{"id": "21555", "url": "https://cs.wikipedia.org/wiki?curid=21555", "title": "Topol bílý v Lochotínské ulici", "text": "Topol bílý v Lochotínské ulici\n\nTopol bílý v Lochotínské ulici byl památný strom v Plzni. Mohutný topol bílý (\"Populus alba\") stál samostatně nedaleko lochotínských luk na parcele č. 12690/1 jako součást uličního stromořadí u křižovatky Lochotínské s Kleisslovou ulicí v nadmořské výšce 305 m. Byl pravděpodobně pozůstatkem aleje topolů vysázené roku 1876 spolkem \"Jednota pro zakládání sadů a okrašlování města Plzně\". Pokud byl topol vysazen spolu s alejí, pak jeho věk překročil 131 let, některé zdroje však uvádějí věk 210 let. Obvod jeho kmene měřil 385 cm, koruna byla široká 18 m a dosahoval do výšky 25 m (měření 1998). V listopadu 2006 byl změřen průměr kmene 122 cm a výška stromu 29 m.\n\nZa chráněný přírodní výtvor byl topol vyhlášen 22. září 1987 vyhláškou Národního výboru města Plzně, chráněn byl pro svůj vzrůst a věk.\n\nV říjnu 2006 AOPK ČR upozornila Odbor životního prostředí Magistrátu města Plzně na výskyt plodnic houby z rodu václavka (Armillaria spp.) na bázi kmene topolu a vyslovila podezření o možném rozsáhlém poškození kořenového systému. Na základě tohoto podezření objednalo město Plzeň znalecký posudek provozní bezpečnosti topolu.\n\nSoudní znalec provedl 20. listopadu téhož roku místní šetření, při kterém konstatoval mechanické poškození paty kmene s projevy infekce. V koruně stromu nalezl patrné stopy infekce a stopy po dlouhodobě snížené fyziologické vitalitě, také označil poměry pro růst stromu na stanovišti za výrazně zhoršené v důsledku zhutnění půdního povrchu. Byl proveden přístrojový test metodou tahové zkoušky a to ve dvou směrech. Výsledek zkoušky ukázal významné zhoršení statických poměrů – ve směru kolmo na vozovku byla změřena pouze 66% odolnost proti zlomu a 44% odolnost proti vyvrácení, ačkoliv minimální požadovaná odolnost proti zlomu a vyvrácení ve všech směrech je 150 % (hodnota 100 % odpovídá odolání náporu větru o rychlosti 32,5 m.s). Zkoušky prokázaly podezření na rozsáhlé poškození kořenového systému při dřívějších výkopových pracích v chodníku následované houbovou infekcí. Protože stabilizace stromu obvodovým řezem nebyla možná, doporučil znalec pokácení stromu.\n\nNa základě rozhodnutí MMP z 8. března 2007 byl topol 15. dubna 2007 pokácen a na místě zbyl pouze pařez. Město hodlá provést začištění, povrchovou úpravu a zastřešení pařezu včetně doplnění informační desky pro návštěvníky.\n\n\n"}
{"id": "21556", "url": "https://cs.wikipedia.org/wiki?curid=21556", "title": "Lípy u Mže", "text": "Lípy u Mže\n\nLípy u Mže (nebo též Lípy v Křimicích) jsou památné stromy v Plzni-Křimicích. Obě vzrostlé a mohutné lípy velkolisté (\"Tilia platyphyllos\") rostou na pravém břehu původního koryta řeky Mže nedaleko restaurace \"U Mže\". Jejich stáří je odhadováno mezi 180 až 260 lety, výška přesahuje 35 m a 33 m, měřený obvod kmene je 414 cm a 494 cm (měření 2001). Za památné stromy vyhlášeny 18. února 2002, chráněny jsou pro svůj vzrůst.\n"}
{"id": "21557", "url": "https://cs.wikipedia.org/wiki?curid=21557", "title": "Duby u Velkého rybníka", "text": "Duby u Velkého rybníka\n\nDuby u Velkého rybníka jsou památné stromy v Plzni. Tři duby letní (\"Quercus robur\") jsou zbytkem původního osázení hráze Velkého Boleveckého rybníka z 15. století. Největší z nich s obvodem kmene 710 cm dosahuje výšky 29 m (měření 2000). Dva menší duby stejné výšky 17 m mají měřené obvody kmene 570 cm a 460 cm (měření 1986). Za památné byly vyhlášeny v roce 1987, chráněny jsou pro svůj věk a vzrůst.\n"}
{"id": "21558", "url": "https://cs.wikipedia.org/wiki?curid=21558", "title": "Bible benátská", "text": "Bible benátská\n\nBible benátská je první česká tištěná bible vydaná v zahraničí (v Benátkách) v roce 1506. Vyšla nákladem tří měšťanů Starého města pražského Jana Hlavasy, Václava Sovy a Buriana Lazara. Po obsahové stránce zahrnovala i 4. knihu Ezdrášovu. Byla tištěna českou bastardou a zdobilo ji celkem 103 ilustrací. Obsahuje také úvody do jednotlivých kapitol a konkordance biblických míst. \n\nJejí text se zakládal na české verzi Bible kutnohorské, ale přidává další novoty jak v pravopise, tak v české gramatice. Jako první česká bible udává délky samohlásek, a to buď čárkou, nebo zdvojením samohlásek. Hlavními změnami v gramatice je nahrazení imperfekta složeným préteritem, aorist byl ponechán jen ve zbytcích podobně jako v předcházejících biblích (tj. převážně u slovesa \"jíti\"). Jazykové novoty byly již tak silné, že vyprovokovaly značnou nelibost např. u Jednoty bratrské, která se později uchýlila k vlastnímu vydání Bible (Bible kralická). Nicméně sám Jan Blahoslav se o ní již vyjadřoval s úctou. \n\nBible benátská byla značně oblíbená a velmi se rozšířila, což byla jedna z příčin delší odmlky dalších tisků bible v českém jazyce. \n\nBible benátská je nejstarším tištěným exemplářem fondu Knihovny Evangelické teologické fakulty Univerzity Karlovy.\n\n"}
{"id": "21560", "url": "https://cs.wikipedia.org/wiki?curid=21560", "title": "Valtice", "text": "Valtice\n\nValtice (lidově také \"Valčice\", německy \"Feldsberg\") jsou malé vinařské město v okrese Břeclav v Jihomoravském kraji, 9 km západně od Břeclavi, u hranic s Rakouskem. Má katastrální výměru 4 785 hektarů a žije zde obyvatel.\n\nHistorické jádro města je chráněno jako městská památková zóna. Okolní Lednicko-valtický areál je krajinnou památkovou zónou. Valtický zámek byl až do roku 1945 sídlem knížecího rodu Lichtenštejnů.\n\nValtice se nachází v Mikulovské vinařské podoblasti a patří mezi nejnavštěvovanější vinařská města v ČR. Je zde mnoho vinařských podniků i rodin s vinařskou tradicí. Veřejná degustační expozice vín oceněných titulem Salon Vín České republiky je umístěna ve sklepních prostorách zdejšího zámku.\n\nMěsto bylo kolonizováno ve 12. století pasovskými biskupy. Od roku 1391 až do roku 1945 bylo v majetku rodu Lichtenštejnů, kteří areál města a jeho okolí spolu s okolím Lednice přetvořili v jedinečný krajinný komplex evropského významu. Po celý středověk i novověk bylo město součástí Dolního Rakouska; k území Československa byly Valtice s okolím připojeny na základě Saint-Germainské smlouvy až 31. července 1920 a byly přičleněny k moravskému politickému okresu Mikulov. Město navštívil 20. června 1928 první československý prezident Tomáš Garrigue Masaryk a 14. června 1936 jeho nástupce Edvard Beneš. Oba se stali čestnými občany Valtic. Obyvatelstvo německé národnosti (56,7 % roku 1930) bylo po roce 1945 vesměs vysídleno. \n\nRoku 1964 byla k Valticím připojena vesnice Úvaly. Během existence železné opony probíhalo bezprostředně kolem Valtic hraniční pásmo se zákazem vstupu; do Úval byl vstup možný jen pro obyvatele nebo na povolení. Od 60. do 90. let fungovala ve Valticích nemocnice s porodnicí pro jižní polovinu okresu Břeclav, nyní léčebna dlouhodobě nemocných.\n\nValtice leží na okraji Dolnomoravského úvalu v podcelku Valtická pahorkatina, v kotlině otevřené na severozápad k rybníku Nesyt. Jejich katastr hraničí na jihu a západě s Rakouskem, centrum města je od státní hranice vzdáleno pouze 1,3 km. V okolí se vedle polí hojně nacházejí vinice, na východě se rozkládá komplex Bořího lesa.\n\nÚzemím Valtic protékají potoky Svodnice, Úvalský odpad, Valtický a Allah (též zvaný Aloch). Zatímco voda prvních tří potoků vtéká v katastru sousední obce Hlohovce do rybníka Nesytu, potok Allah teče do Prostředního rybníka a nachází se na něm kaskáda menších rybníčků, z nichž se na území Valtic nachází rybník Allah I. Východně od Valtic se v PP Rendez-vous nachází rybník Rendez-vous. Další dva rybníky (Úvalský a Košík) se nacházejí na potoce Svodnici v katastru Úvalů.\n\nÚzemí města se člení na katastrální území (zároveň části města a ZSJ), jimiž jsou:\n\nAsi 3 km jihovýchodně od města, pár set metrů od rakouské hranice, se nachází kolonie asi půl tuctu domů a zemědělské farmy, nazvaná Boří Dvůr.\n\nOd roku 2010 je starostou Pavel Trojan (ČSSD). Na ustavujícím zasedání zastupitelstva 5. listopadu 2014 byl do této funkce opětovně zvolen. \n\nValtice jsou významné moravské vinařské středisko. Patří do Mikulovské vinařské podoblasti (viniční tratě Kamenné hory, Hůrka, Pod Sluneční horou, Sonnenberg, Nad mlýnem, Pánský kopec, Za humny, Staré hory, U cihelny, Jižní svahy, Nad peklem, Terasy u Křížového sklepu, Pod Reistnou, Knížecí vyhlídka, Hintertály, Jižní svahy, Terasy u hranic, Sacny, Kačisdorfské pole, Horní čtvrtě, Culisty-Dlúhé, Hájky, U sv. Anny).\n\nSídlí zde Střední odborná škola vinařská, jediná svého druhu v Česku, založená roku 1873.\n\nValtice a především valtický zámek bývají několikrát do roka dějištěm divadelních a hudebních akcí z období renesance a hlavně baroka. Divadelní představení se odehrávají v zámeckém barokním divadle; koncerty barokní hudby bývají odehrávány v zámecké kapli, jízdárně nebo pod širým nebem v tamním parku. Několik již etablovaných akcí zahrnuje např. hudebně-divadelní řadu \"Plaisirs de Musique\" nebo poctu skladateli Antoniu Vivaldimu.\n\nNa přelomu června a července se do Valtic sjíždějí hudebníci, zpěváci, herci a tanečníci vyznávající umění 16. - 18. století na týdenní setkání zvané \"Mezinárodní škola staré hudby\", ve kterém studují a nacvičují skladby, písničky a tance barokního a renesančního období pod dohledem lektorů z Čech i zahraničí.\n\nZámecká zimní jízdárna, resp. její vrchní patro, může být využito jako prostory pro výstavy a expozice.\n\n\nValticemi prochází silnice 1. třídy č. 40, která se tu křižuje s okresní silnicí II/422. Do Rakouska vede hraniční přechod Valtice/Schrattenberg (pro vozidla do 3,5 tuny). Kolem města dále vede železniční Trať 246 Břeclav-Znojmo, která tu má stanici (Valtice) a zastávku (Valtice-město).\n\nStavby Lednicko-valtického areálu na katastru města:\nMístní část Úvaly:\n\n\nJaroslav Tejral (* 1933), archeolog \n\nBarbora Seidlová (* 23. května 1981), česká herečka\n\n\n\n"}
{"id": "21561", "url": "https://cs.wikipedia.org/wiki?curid=21561", "title": "Bible pražská", "text": "Bible pražská\n\nBible pražská je první česká a vůbec slovanská tištěná \"Bible\". Byla vydána v roce 1488 v menším foliu na 602 listech. Na konci jsou připojeny rejstříky epištolních a evangelních čtení na neděle, středy a pátky (v postní době i na všední dny) a rejstřík svátečních čtení pro církevní rok.\n\nPražská bible začíná nově přeloženými prology sv. Jeronýma, jeho list Paulinovi rozdělený do 8 kapitol a kratší list biskupu Desideriovi coby předmluva k Pentateuchu. V závěru je připojena Modlitba Menašeho, navíc od klasického kánonu obsahuje i Druhou knihu Ezdrášovu (v běžném značení 3. knihu Ezdrášovu).\n\nTextově se jedná o tzv. \"čtvrtou redakci\" staročeského překladu Bible, provedenou za vlády Vladislava Jagellonského. Z této redakce vyšly před Pražskou biblí Dlabačův Nový zákon, první, v Praze tištěný žaltář (1487), po Bibli pražské pak ještě – s malými úpravami – Bible kutnohorská, Bible benátská a další.\n\nV Moravské zemské knihovně v Brně se nachází rukopis obsahující opis tisku Pražské bible. I když opis není zcela věrný, má odlišnou ortografii, někdy i slovosled nebo jednotlivá slova. Zdá se, že text byl písaři diktován. V rukopise jsou poměrně časté písařské chyby (např. \"na kazanie\" místo \"nakaženie\", častěji \"gemu\" místo \"gmenu\"; důsledně píše \"mloviti\" místo \"mluviti\"). Důkazem, že předlohou byla Pražská Bible, může být i skutečnost, že žalm 63 je v rukopisu opsán ještě jednou po žalmu 64 (na f. 49r); v Pražské Bibli nedopatřením sazečů byl totiž vysázen dvakrát týž text na poslední stránce složky F a na první stránce složky G. Rubrikátor rukopisu si opakování žalmu povšimnul poznámkou: \"Iste psalmus habundat quia prius scripta est ...\" (\"Tento žalm přebývá, neboť byl napsán předtím...\").\n\nMěstská knihovna v Praze má ve svém fondu jeden z prvotisků Pražské bible. Jeho dárcem byl podle lístku z Generálního katalogu důstojný pan K. Procházka v r. 1936, ale tato skutečnost není zatím přesvědčivě doložena.\nPražskou bibli poznamenala především ničivá povodeň v roce 2002, po které následovalo zmražení a rozsáhlé restaurování. Nyní je Pražská bible opět v dobrém stavu a je uložena v depozitáři Oddělení vzácných tisků, zrakům veřejnosti je vystavena výjimečně, naposledy při výstavě ke 120. výročí Městské knihovny v Praze v říjnu 2011.\n\n\n"}
{"id": "21562", "url": "https://cs.wikipedia.org/wiki?curid=21562", "title": "Körnerův dub (Dalovice)", "text": "Körnerův dub (Dalovice)\n\nKörnerův dub (německy Körnereiche) je památný strom v Dalovicích u Karlových Varů, který patří mezi 9 stromů České republiky zařazených do Katalogu zvlášť cenných stromů na zemi. Dub letní (\"Quercus robur\") rostoucí solitérně v centrální části zámeckém parku, který se rozkládá mezi starým a novým dalovickým zámkem, v nichž dnes sídlí Střední zemědělská škola a SOŠ logistická, patří se svým odhadovaným věkem 700 let mezi nejstarší stromy v České republice. Dříve byl považovaný i za nejstarší strom v Čechách.\n\n\nZ koruny stromu zbyly dvě hlavní větve dosahující do výšky 18 m, mohutný kmen s centrální dutinou má obvod 887 cm (měření 2004). Chráněn je od roku 1981 pro svůj vzrůst a věk. 9. října 1985 vypukl v dutině požár, opakovaně strom hořel ještě roku 1994. V současnosti je ošetřen, koruna stažena vazbou, dutiny zakrývají epoxidové stříšky, aby dovnitř nezatékalo. Otvory při zemi jsou vyzděné s ponechanými průduchy pro ventilaci. Okolí kořenových náběhů chráněné proti ušlapání záhon osázený koniferami.\n\nTheodor Körner ve své básni z roku 1811, zařazené do cyklu \"Vzpomínky na Karlovy Vary\", uvádí celkem 5 dubů. Při oslavách 50. výročí Körnerova úmrtí (1863) stály v parku už jen 3, další zaniknul roku 1872 nebo 1873 nešikovností hajného, který strom zapálil při vykuřování kun, dál zůstalo stát pouze torzo (snímek v galerii). Předposlední strom uschnul na samém počátku 20. století. Již v roce 1909 je popsán jako nezelený a podepřený dvěma fošnami. A tak J. E. Chadt popisuje v roce 1913 sice ještě tři stromy, ale dva z nich již jako zaniklé. Před posledním dubem byla roku 1914 odhalena bronzová socha znázorňující Körnera, kterou vytvořil Ludvík Tischler.\n\nDub je posledním ze skupiny pěti mohutných dubů, které za svého pobytu v lázních v roce 1811 opěvoval německý básník Theodor Körner, podle nějž je dub pojmenován (jeho památník stojí opodál).\n\nSoučasný (poslední dub) byl prý mohutným stromem již za Karla IV. Císař Ferdinand III. prý také vydal za třicetileté války nařízení, aby bylo tehdejších devět dalovických dubů vojensky šetřeno.\n\nPark se starými duby často navštěvovali významní lázeňští hosté mezi kterými nechyběl ani J.W.Goethe. Dubům se věnoval i německý romantik Karl Theodor Körner ve své básni \"Lied die Eichen\" (ta byla kolem roku 1900 vyvěšena na kmeni stromu). Körnera sedícího na kořenovém náběhu dubu (scéna z roku 1811) znázornil olejomalbou německý malíř Wenzel Wirkner (rodák z Karlových Varů). Poslední živý zachytil kresbou akademický malíř Jaroslav Turek. Také mu byla věnována pozornost v televizním pořadu Paměť stromů, konkrétně v dílu č. 3: Slovanská lípa kontra germánský dub.\n\n\n\n"}
{"id": "21565", "url": "https://cs.wikipedia.org/wiki?curid=21565", "title": "Körnerův dub", "text": "Körnerův dub\n\nNázev Körnerův dub nese více památných stromů:\n\n"}
{"id": "21566", "url": "https://cs.wikipedia.org/wiki?curid=21566", "title": "Bulhary", "text": "Bulhary\n\nObec Bulhary (do roku 1949 Pulgary, německy \"Pulgram\") se nachází cca 8 km východně od Mikulova. Vlastní osada byla založena někdy ve 12. století německými kolonisty, první písemná zpráva pochází z roku 1244 kdy patřila k panství Lednice. V okolí obce se nachází významné archeologické naleziště lovců mamutů. Žije zde obyvatel, PSČ je 691 89. Jedná se o vinařskou obec v Mikulovské vinařské podoblasti (viniční tratě Nad sklepy, Doubrava, Na pískách, Panské, Podlesí, Zahrady).\n\nPrvní písemná zpráva pochází z roku 1244 kdy patřila k panství Lednice.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "21567", "url": "https://cs.wikipedia.org/wiki?curid=21567", "title": "Bezručova alej", "text": "Bezručova alej\n\nBezručova alej je více než 6 km dlouhá lipová a kaštanová alej lemující silnici II/422 z Valtic do Lednice. Vysázena byla v roce 1715, později byla pojmenována podle básníka Petra Bezruče, který často do Valtic zajížděl jako turista a věnoval jim báseň \"Valčice\". Alej je chráněna jako evropsky významná lokalita jako stanoviště brouka páchníka hnědého (\"Osmoderma eremita\").\nNa začátku aleje se nachází pylon. Alej též vede přes hráz mezi Hlohoveckým a Prostředním rybníkem (součást Lednických rybníků).\n\n"}
{"id": "21568", "url": "https://cs.wikipedia.org/wiki?curid=21568", "title": "Integrovaný obvod", "text": "Integrovaný obvod\n\nIntegrovaný obvod (zkratka IO) je moderní elektronická součástka. Jedná se o spojení (integraci) mnoha jednoduchých elektrických součástek, které společně tvoří elektrický obvod vykonávající nějakou složitější funkci. Integrované obvody dělíme na monolitické a hybridní. V Československu se pro integrovaný obvod vžil mezi profesionály i amatéry termín „šváb“ vycházející z jeho podoby.\n\nMonolitické IO od 70. let 20. století jasně převažují. Jejich jednotlivé součástky jsou vytvořeny a vzájemně spojeny (s pomocí difuze a epitaxe) na jediné polovodičové, nejčastěji křemíkové, destičce.\n\nNa obrázku je křemíková destička paměti EPROM o kapacitě 256 x 8 bitů ze 70. let, kterou bylo možno mazat ultrafialovým zářením (proto měla paměť průhledné okénko). Matice paměťových buněk jsou dvě obdélníkové pravidelně mřížované části v horní polovině destičky. Celkově byl tento obvod složen z necelých 5000 součástek (tranzistorů).\n\nPro srovnání procesor Intel Pentium 4 se skládá z cca 42 milionů tranzistorů a nejtenčí spoje na destičce jsou široké 0,18 μm (lidský vlas má průměr cca 100 μm).\n\nHybridní IO se skládají z několika součástek (zpravidla některé z nich bývají monolitické IO), které jsou přilepeny a pospojovány na malé destičce (zpravidla keramické).\n\nPrvní integrovaný obvod zkonstruoval Jack St. Clair Kilby z firmy Texas Instruments již v roce 1958 a ve stejném roce Robert Noyce z Fairchild Semiconductor (nezávisle na něm). Kilbyho integrovaný obvod byl na destičce z germania o velikosti 11 × 1,6 mm a obsahoval jediný tranzistor s pouze několika pasivními součástkami. Svůj vynález si nechal v roce 1964 patentovat pod číslem 3 138 743. V roce 1966 sestrojil také první kapesní kalkulačku založenou na integrovaném obvodu umějícím sčítat, odčítat, násobit a dělit. V roce 2000 získal Nobelovu cenu za fyziku.\n\nZákladem pro výrobu moderních monolitických IO je monokrystal z velmi čistého polovodiče. Monokrystal musí být velmi dokonalý, pokud možno prostý, bez jakýchkoliv poruch v krystalové mřížce. Materiál pro jeho výrobu musí být předem velmi dokonale vyčištěn. Čištění materiálu a tažení takového monokrystalu se provádí za vysokých teplot v ochranné atmosféře, a je proto energeticky, ale i časově velmi náročné. Náročnost procesu je tím větší, čím větší průměr má výsledný monokrystal mít.\n\nHotový monokrystal, který má válcový či doutníkovitý tvar, se nařeže na velmi tenké plátky (anglicky chips, z toho české čipy) jménem wafer. Jejich tloušťka je v řádu desetin milimetru. Plátky se dále dokonale vyleští.\n\nNa připravených plátcích se pak vytvářejí důmyslnými postupy miniaturní masky a na nezamaskovaná místa se difuzí přidávají různé příměsi, které v daných místech přetvářejí základní polovodičový materiál na materiál typu P nebo N, takže vznikají tzv. PN přechody.\n\nDalší často používanou metodou je iontová implantace, která spočívá v přímém „nastřelování“ iontů patřičných příměsí do určených míst polovodiče.\n\nPo vytvoření struktury obvodu se na povrch vakuově napaří tenká vrstvička kovu (nejčastěji hliníku). Ta se poté opět za pomoci masky odleptá, takže na určených místech destičky vzniknou hliníkové kontakty.\n\nNa jednom plátku je takto vytvořeno zpravidla několik řad a sloupců stejných obvodů. Ty se nejprve elektricky otestují pomocí jemných hrotů dotýkajících se vytvořených hliníkových kontaktů. Vadné součástky jsou označeny a celá destička je pak rozřezána na jednotlivé integrované obvody. U těch, které v předchozím kroku prošly testem, jsou ke kontaktům přivařeny miniaturní zlaté nebo měděné drátky, které jsou vyvedeny na vývody (nožičky) IO.\n\nCelý obvod je pak zapouzdřen do (většinou plastového) pouzdra. Některé náročnější součástky (například výkonné mikroprocesory) mají ovšem pouzdra ze speciální keramické hmoty často kombinované s kovovými destičkami kvůli odvodu tepla ze součástky, jiné součástky (v minulosti třeba paměti EPROM, dnes například prvky CCD) mají části pouzder skleněné, takže je vidět na vlastní křemíkovou destičku.\n\nV některých masově vyráběných produktech spotřební elektroniky se z důvodů snížení ceny a miniaturizace lepí křemíkové destičky obvodů bez pouzdra přímo na desku s plošnými spoji. Po připojení kontaktů jsou pouze zakápnuty vytvrditelnou pryskyřicí.\n\nHybridní integrované obvody se zpravidla skládají z tenké keramické destičky, na kterou jsou metodou sítotisku naneseny vodivé spoje, rezistory a přilepeny křemíkové destičky s diskrétními polovodičovými součástkami nebo jednoduššími monolitickými integrovanými obvody. Případně mohou být na tutéž destičku přilepeny i další součástky jako například kondenzátory nebo cívky. Hodnoty odporu rezistorů lze na destičkách hybridních obvodů případně pomocí laseru velmi přesně doladit.\n\nPoté se provede kontaktování polovodičových součástek běžným způsobem a obvod je uzavřen do kovového nebo plastového pouzdra.\n\nTHT součástky – součástky s vývody, jež se osadí do otvorů v plošném spoji a zapájí.\n\n\nSMD (surface mount device) součástky – jde o součástky, kterých se využívá při výrobě elektroniky pomocí SMT technologie.\n\nMez integrace se uvádí v hustotě součástek na plochu. Tato hodnota nemůže být nekonečná a to nejen kvůli konečné přesnosti výrobních postupů, ale také kvůli určitým fyzikálním předpokladům pro fungování samotných součástek – zejména pak polovodičů. Existuje tedy míra nejmenšího možného tranzistoru, kterou nesmíme překročit, aby tranzistor byl stále funkční – a to i v případě, že jsme schopni vyrobit součástku menší.\n\nformula_1\n\nformula_2 – difuzní délka;\nformula_3 – koncentrace nosičů v bázi\n\n\nformula_4\n\n\n\nVedle dělení na monolitické a hybridní existuje celá řada dalších kritérií, podle kterých je lze IO dělit. Patří mezi ně například:\n\nPro praktické použití je jedním z nejdůležitějších parametrů integrovaných obvodů jejich teplotní specifikace. Běžně se používá následující specifikace:\n\n\nTeplotní rozsah zaručuje, že pokud je na povrchu součástky teplota v daných mezích, je tato součástka schopna správně fungovat. Je potřeba si uvědomit, že součástka je v provozu sama zdrojem tepla a zaručit na jejím povrchu určitou teplotu nemusí být snadné. I když se může zdát, že 70 °C je poměrně vysoká teplota, uvnitř vypnutého přístroje ponechaného v létě na zadním skle automobilu může být i 55 °C. Přitom výkonové součástky se mohou při provozu běžně ohřívat o 40 °C. Naopak, v zimě nemusí jít spotřebiče poskládané z běžných \"komerčních\" součástek zapnout, nebo se může snižovat jejich životnost.\n\nPři ohřevu součástky hraje důležitou roli tzv. tepelný odpor mezi čipem a pouzdrem a dále mezi pouzdrem a okolím. Udává se ve °C na Watt, určuje rozdíl teploty vyvolaný daným ztrátovým výkonem. Základním pravidlem zde je, že teplota křemíkového čipu nesmí překročit +140 °C až +150 °C. Maximální teplota okolí proto bývá zvláště u výkonových součástek podstatně nižší než teoretická katalogová hodnota. U hodně zatížených součástek (procesor, výkonové zesilovače ap.) se proto používají chladiče, které zlepšují odvod tepla z povrchu součástky do okolí (snižují tepelný odpor mezi pouzdrem a okolím).\n\nMezi hlavní výhody integrovaných obvodů patří zejména:\n\nVeškeré tyto výhody se zvětšují s vzrůstající miniaturizací a zvyšováním komplexnosti obvodů.\n\nIntegrované obvody se využívají ve veškeré spotřební elektronice, ale i různých vědeckých zařízeních, např. na umělých družicích. Některá zařízení obsahující integrované obvody:\n\n"}
{"id": "21569", "url": "https://cs.wikipedia.org/wiki?curid=21569", "title": "Lednice (okres Břeclav)", "text": "Lednice (okres Břeclav)\n\nLednice (německy \"Eisgrub\") je obec na jižní Moravě, která v polovině 13. století přešla do majetku rodu Lichtenštejnů a patřila jim až do roku 1945. Jedná se o vinařskou obec v Mikulovské vinařské podoblasti (viniční tratě Končiny, Terasy, U Červené studánky, Hlohovsko, Ve starých, Na Valtické, Farské). Lednice se nachází přibližně 10 km severozápadně od Břeclavi a 14 km východně od Mikulova. Do obce patří i osada Nejdek. Žije zde obyvatel.\n\nLednicko-valtický areál je od roku 1996 zapsán v Seznamu světového kulturního a přírodního dědictví UNESCO. Zámek a ostatní budovy v Lednici jsou otevřeny od dubna do konce listopadu.Od dubna do konce září se dá do Lednice také dostat lodí, která kotví v Břeclavi, nebo u Janohradu. V obci sídlí také Zahradnická fakulta Mendelovy univerzity v Brně, jejíž zaměstnanci a studenti se významně podíleli na rekonstrukcích zámeckého parku a skleníku.\n\nLednice se připomínaná v písemných pramenech poprvé již v roce 1222 jako zemanské sídlo. V polovině 13. století přešla do majetku rodu Lichtenštejnů, Proslulý sběratel umění, Baron Hartman II. z Lichtenštejna (+1585) po sňatku s kněžnou Annou Marií z Ortenburku Lednici prodal, ale roku 1575 koupil zpět. Patřila rodině až do roku 1945, kdy bylo jejich panství zestátněno.\n\nV 16. století byla zdejší fara českobratrská, katolickou víru znovu zavedl roku 1601 Karel I. z Lichtenštejna.\n\nZe srovnání podrobných historických a podrobných současných map vyplývá, že nepatrná jihovýchodní část katastrálního území Lednice náležela do roku 1920 v rámci tzv. Valticka k Dolním Rakousům jako součást katastrálního území Charvátská Nová Ves. Dotyčné pozemky se staly součástí katastrálního území Lednice až během druhé poloviny 20. století.\n\nPo druhé světové válce došlo v původně převážně německé obci k vysídlení starousedlíků a výměně obyvatelstva.\n\nV obci k počátku roku 2016 žilo celkem 2324  obyvatel. Z nich bylo 1139  mužů a 1185 žen. Průměrný věk obyvatel obce dosahoval 42,7% let. Dle Sčítání lidu, domů a bytů provedeném v roce 2011, kdy v obci žilo 2242  lidí. Nejvíce z nich bylo (16,2%) obyvatel ve věku od 30 do 39  let. Děti do 14 let věku tvořily 12,4% obyvatel a senioři nad 70 let úhrnem 6,7%. Z celkem 1964  občanů obce starších 15 let mělo vzdělání 35,7% střední vč. vyučení (bez maturity). Počet vysokoškoláků dosahoval 11,6% a bez vzdělání bylo naopak 0,5% obyvatel. Z cenzu dále vyplývá, že ve městě žilo 1110 ekonomicky aktivních občanů. Celkem 86,8% z nich se řadilo mezi zaměstnané, z nichž 65% patřilo mezi zaměstnance, 4,9% k zaměstnavatelům a zbytek pracoval na vlastní účet. Oproti tomu celých 44,6% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 966 obyvatel obce (což je 43,1%), se hlásilo k české národnosti. Dále 577 obyvatel bylo Moravanů a 31 Slováků. Celých 517 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je sídlem římskokatolické farnosti Lednice na Moravě. Ta je součástí děkanátu Břeclav - Brněnské dicéze v Moravské provincii.Při censu prováděném v roce 2011 se 517 obyvatel obce (23%) označilo za věřící. Z tohoto počtu se 340 hlásilo k církvi či náboženské obci, a sice 272 obyvatel k římskokatolické církvi (12% ze všech obyvatel obce),dále 3 k pravoslavné, 1 k Církvi československé husitské, 4 k českobratrským evangelíkům a 2 ke Svědkům Jehovovým. Úhrnem 768 obyvatel se označilo bez náboženské víry a 957 lidí odmítlo na otázku své náboženské víry odpovědět.\n\nZákladní škola Lednice nacházející se na adrese Břeclavská 510 byla založena v roce 1936. Aktuálním ředitelem školy je Mgr. Ladislav Dostál, který je už ředitelem 27 let od roku 1990. Školu navštěvují děti od 6 do 15 let z Lednice, Bulhar a Hlohovce. Je rozdělena na dvě budovy. Na budovu u náměstí (lidově zvanou národka) chodí žáci od 1. a 2. třídy. Žáci 3. - 9. ročníku chodí na budovu druhého stupně. Postupně budou všichni žáci jen na jedné budově.\n\n\n\n"}
{"id": "21570", "url": "https://cs.wikipedia.org/wiki?curid=21570", "title": "Bible kutnohorská", "text": "Bible kutnohorská\n\nBible kutnohorská je druhou úplnou tištěnou českou biblí, která spolu se svou předchůdkyní, Biblí pražskou patří do tzv. \"čtvrté redakce\" staročeského překladu. Pochází z roku 1489, má v podstatě stejný text jako Bible pražská (celkem 606 listů + 6 listů rejstříků); navíc má však 116 dřevořezů.\n\nOd Pražské bible se liší na některých místech i v pravopise (např. po souhláskách \"č\", \"ř\", \"š\", \"ž\" a na začátku slov preferuje na rozdíl od Pražské bible \"y\" apod.).\n\nObsah Bible kutnohorské je totožný s obsahem Bible pražské. Na rozdíl od Bible pražské však obsahuje před knihou Tóbijáš tzv. Třetí knihu Ezdrášovu (v běžném značení 4. kniha Ezdrášova, ve skutečnosti to však je jen její poslední část (tj. 15,1–16,78). Tento omyl je napraven již v následující Bibli benátské.\n"}
{"id": "21575", "url": "https://cs.wikipedia.org/wiki?curid=21575", "title": "Bible Severýnova", "text": "Bible Severýnova\n\nPrvní a druhá Bible Severýnova jsou dvě česká vydání bible (tiskem celkem 4. a 5. vůbec) vzešlá z pražské tiskařské dílny Pavla Severýna z Kapí Hory. \n\nPrvní celou bibli vydal tiskem Pavel Severýn v roce 1529. Byla to první bible tištěná nikoli bastardou, ale německým švabachem, což usnadnilo její tisk, neboť se již nemuselo odlévat zvláštní české písmo, ale mohlo se koupit již hotové v Německu. Je první z řady biblí, které vycházely \"cum gratia et privilegio Regiae Maiestatis\", tj. s královským povolením. \n\nZákladem textu této bible je Bible benátská z roku 1506, stejně tak přejímá i její obsah, navíc má před evangelii srovnání evangelistů ve formě rejstříku a na varianty nadále upozorňuje na okraji textu. Z textu Benátské bible Severýn zrevidoval především biblický sloh a tradiční znění. Jeho opravy nejsou nijak převratné, avšak ve srovnání s ostatními předkralickými vydavateli jsou značné. Z Benátské bible přejal Severýn i text Nového zákona, neboť text Pražského Nového zákona z roku 1513 obsahoval změny, které pro Severýna byly nepřijatelné. \n\nVýjimku tvoří jen text žaltáře, který se od předchozích tří tištěných biblí liší. \n\nV roce 1537 vydal Severýn bibli ještě jednou, opět po jazykové revizi. Tentokrát však revize byla důkladnější, radikálnější než při revizi textu Benátské bible při prvním vydání. Toto vydání opatřil novou kolekcí obrázků, které získal v Německu a vznikly pro německé vydání Lutherovy Bible, tištěné roku 1535 ve Wittenberku. Na rozdíl od svého prvního vydání neuvádí na okraji textu varianty, vypustil i jazykové archaismy a také poslední zbytky imperfekta v prologu Janova evangelia. Asi třetina jazykových oprav sleduje Optáta. \n"}
{"id": "21578", "url": "https://cs.wikipedia.org/wiki?curid=21578", "title": "Lednické rybníky", "text": "Lednické rybníky\n\nNárodní přírodní rezervace Lednické rybníky je součástí Lednicko-valtického areálu. Byla vyhlášena 9. ledna 1953 na rozloze 552,5 ha k ochraně významného hnízdiště vodních ptáků. Rybniční soustavu tvoří pět rybníků. NPR Lednické rybníky tvoří rybníky Nesyt, Hlohovecký, Prostřední, Mlýnský a Zámecký. Nadmořská výška rezervace je 160–175 m.\n\nNa území NPR je také vyhlášena ptačí oblast. Hnízdí zde mnoho druhů vodního ptactva a oblast je také odpočinkovým místem pro ptáky táhnoucí na jih.\n\nRezervace se skládá z pěti rybníků, z nichž čtyři leží na potoce Včelínku. Od západu to jsou:\nDo rezervace patří též Zámecký rybník v zámeckém parku Lednice:\n\nChráněná území soustavy Natura 2000 na území NPR:\n\nOchranné pásmo v lokalitě Lednické rybníky není vyhlášeno a je jím ve smyslu § 37 zákona č.114/1992 Sb. území do vzdálenosti 50 metrů od hranic ZCHÚ.\n\nLednické rybníky se nacházejí v okrese Břeclav, na katastrálním území obcí Lednice, Hlohovec, Sedlec u Mikulova a Charvátská Nová Ves.\n\nDne 9. ledna 1953 byla tato oblast vyhlášená za Národní přírodní rezervaci pod číslem 49.004/52, přehlášeno výnosem MK ČSP č.j. 14.200/88 SÚOP ze dne 24.11.1988.\n\nPodloží tvoří zejména flyš, miocénní sedimenty, ale také pliocénní štěrky a písky. V okolí Lednických rybníků, hlavně u břehů, tvoří pokryv fluvizem, popřípadě glejová fluvizem nebo zbahnělý glej. Povrch je zde také tvořen roztroušenými valouny (povodňové hlíny) a sedimenty vodních nádrží. Lednické rybníky mají specifické chemické složení, které souvisí hlavně s třetihorními mořskými usazeninami, ze kterých se vyplavují rozpustné soli, způsobující velkou koncentraci rozpuštěných látek. V oblasti řek Svratky, Jihlavy, Dyje a Moravy se vyskytují komplexy lužních lesů, které patří v Evropě k nejrozsáhlejším. V této lokalitě se nachází také mnoho dalších rybníků a jiných stojatých vod, jako například Novomlýnská nádrž. Okolí Lednice je známo svou rozmanitostí živočichů a vodních rostlin. Také z hlediska ornitologického je tato lokalita druhově velmi pestrá. Pravidelně zde hnízdí asi 93 druhů ptáků, z čehož je přibližně 48 mokřadních nebo vodních.\n\nZ klimatického hlediska tato oblast patří k relativně teplým, s dlouhým a spíše suchým létem. Zimy jsou krátké, suché a nemají dlouhou sněhovou pokrývku. Průměrný roční úhrn srážek je 516,6 mm.\n\nVody v říční nivě dolní Dyje mají zvýšený obsah solí a to zejména v často se objevujících slaniscích. Hlavní podíl solí je tvořen sírany, další jsou chloridy, nebo vápník. Také Lednické rybníky se vyznačují velkou salinitou, která vzrůstá především v době vegetačního období. Oproti hodnotám naměřeným v 30. letech 20. století je nynější salinita podstatně vyšší. Velký nárůst nastal u rozpuštěných organických látek, a to až na trojnásobné hodnoty.\n\nDo druhé poloviny 20. století nebyl vliv hospodářské činnosti příliš podstatný. Jeho následný rozvoj zdejší ekosystém silně ovlivnil. Došlo ke zvýšení eroze, následným sesuvům půdy do rybníků a jejich zanášení. Nárazově používaná technika negativně ovlivňovala kvalitu vody v rybnících. V minulosti se na obnažených dnech rybníků zemědělsky hospodařilo, pěstovala se zde například kukuřice. V současnosti je výrazným negativním vlivem přísun množství živin splavováním z okolních pozemků, které jsou hospodářsky využité. S útlumem zemědělské produkce je evidentní snížení zátěže v posledních 15 letech.\n\nNa jaře 2011 oznámila AOPK ČR svůj záměr pronajmout soustavu rybníků významným rybářským subjektům. Bylo vybíráno z 21 zájemců. Nový nájemce musel prokázat, že v uplynulých 5 letech hospodařil na rybnících o rozloze větší než 50 ha, tvořících soustavu dvou nebo více rybníků. Nový majitel je povinen navrhnout takové hospodaření, které bude stav rybníků zlepšovat. Jedná se zde také o finanční stránku a tedy plnění limitů pro státní rozpočet.\n\nMezi ohrožené rostliny, které lze spatřit v této lokalitě, nacházejících se zejména v porostech nebo vodě, patří například šmel okoličnatý (\"Butomus umbelatus\"), lakušník Rionův (\"Batrachium rionii\"), lakušník Baudotův (\"Batrachium baudotii\") a také prustka obecná (\"Hippuris vulgaris\"). Na zasoleném východním břehu rybníka Nesytu rostou některé slanomilné rostliny, mezi něž patří solenka Valerandova (\"Samolus valerandi\") nebo blešník úplavičný (\"Pulicaria dysenterica\"). Při občasném letnění rybníků se na jejich obnažených dnech objevují vzácné jednoleté rostliny, jako například tráva bahenka šášinovitá (\"Heleochloa schoenoides\"), kuřinka solná (\"Spergularia salina\"), štírovník tenkolistý (\"Lotus tenuis\") nebo ostřice žitná (\"Carex secalina\"). V roce 2007 byl u Nesytu prokázán výskyt merlíku slanomilného (\"Chenomodium chenopodioides\"), který byl v Česku považován za vymizelý.\n\nOkolo rybníků se nacházejí pásma vrb a topolů. Na ně v mnohých částech navazují rákosiny, tvořené rákosem obecným (\"Phragmites australis\") a orobincem úzkolistým (\"Typha angustifolia\"). Ty zasahují, v závislosti na hloubce vody, různě hluboko do rybníka. Ve vodě se vyskytují některé druhy rdestů, např. rdest maličký (\"Potamogeton pusillus\") a rdest hřebenitý (\"Potamogeton pectinatus\"), dále šejdračka bahenní (\"Zannichellia palustris\"), žabník trávolistý (\"Alisma gramineum\").\n\nLednické rybníky nacházející se na území CHKO Pálava patří mezi velmi významné, dokonce až nejdůležitější faunistické oblasti na území ČR. Celá táto oblast je relativně malá v porovnání s její druhovou rozmanitostí. Můžeme tu najít poměrně mnoho ohrožených a chráněných živočichů. Vyskytují se tady především díky její geografické poloze, která je na rozhraní dvou biogeografických provincií (panonský úsek provincie stepí a provincie středoevropského opadavého listnatého lesa), velké pestrosti samotných biotopů a také kvůli průniku teplomilných a suchomilných prvků přes provincii stepí (mediteránní, sarmantské a turánské). Celá CHKO Pálava, pod kterou spadá soustava Lednických rybníků se nalézá v Dolnomoravském a Dyjsko-svrateckém úvalu. V této CHKO žije momentálně 203 druhů živočichů, které jsou zvláště chráněné, z toho 82 druhů bezobratlých a 121 druhů obratlovců. Z nich 40 je klasifikovaných jako kriticky ohrožené, 82 jako silně a 81 patří mezi ohrožené. Velmi vzácným ohroženým druhem je např. bezkřídlá kobylka sága (\"Saga pedo\"). Její délka těla dosahuje přes 11 cm.\nV rákosinách žije mnoho druhů motýlů, například travařík rákosový (\"Chilo phragmitellus\"), travařík bělavý (\"Calamotropha paludella\"), vílenka okřehková (\"Cataclysta lemnata\") nebo rákosnice rákosní (\"Arenostola phragmitidis\").\nDruhy obojživelníků, které nacházíme na území NPR jsou rosnička zelená (\"Hyla arborea\"), obývající tůně a litorální části rybníků, skokan zelený (\"Rana esculenta\"), ropucha obecná (\"Bufo bufo\"), ropucha zelená (\"Bufo viridis\").\nVyskytuje se zde také netopýr brvitý (\"Myotis emarginatus\"), který využívá tuto lokalitu jako loviště, zatímco kolonie tohoto druhu sídlí v prostorách Rybničního zámečku.\n\nRybníky byly zpočátku zakládány pro chov ryb. V současné době ale rybníky už patří mezi chráněné území, což znamená změnu v dosavadním využití. Z důvodu polohy rybníků, malé průměrné hloubky a velkému znečištění z ČOV se ponechání rybníků zcela bez osádky, či příliš redukované obsádky zdá se být nevýhodné. Na Zámeckém rybníku bylo zjištěno, že v prvním roce bez rybářského obhospodařovaní chybějící konkurence ze strany ryb přilákala potáplivé kachny, nebo potápky ve velkém počtu. Postupně ale potravní nároky v rybnících zlepšil výskyt jiných ryb, které se sem dostaly přirozenou cestou z povodí. Proto se zdá být výhodnější upravit formu rybářského obhospodařování. To však může vést k rozporům se zájmy ochrany přírody. Takovýto problém se tu již vyskytl v souvislosti s přemnožením karase stříbřitého.\n\nRybníky v povodí Včelínku byly využívány pro rybníkářství. To negativně ovlivnilo vodní poměry, zejména silnou eutrofizací. Na Lednických rybnících bývají problémy s turismem. Prochází totiž tudy i turistická trasa k Minaretu.\n\nV celém okolí CHKO Pálava se nachází významná ornitologická oblast, s výskytem raritních druhů, jako například orel mořský (\"Haliaeetus albicilla\"), včelojed lesní (\"Pernis apivorus\"), strakapoud jižní (\"Dendrocopos syriacus\"), strakapoud prostřední (\"Dendrocopos medius\"), nebo pěnice vlašská (\"Sylvia nisoria\").\nMezi nejvýznamnější druhy ptáků na území Lednických rybníků patří potápka roháč (\"Podiceps cristatus\"), čáp bílý (\"Ciconia ciconia\"), kachna divoká (\"Anas platyrhynchos\"), zrzohlávka rudozobá (\"Netta rufina\"), labuť velká (\"Cygnus olor\"), ledňáček říční (\"Alcedo atthis\"), lejsek bělokrký (\"Ficedula albicollis\") a ťuhýk obecný (\"Lanius collurio\").\n\nRybníky jsou chráněny též jako ptačí oblast, evropsky významná lokalita a jako mokřad mezinárodního významu dle Ramsarské úmluvy. Nachází se zde jedna z nejvýznamnějších ptačích rezervací u nás. Hnízdí zde početné ptačí populace, především však prosluly jako křižovatka a odpočinková zastávka ptačích tahů. Břehy rybníků lemují litorální porosty rákosu a orobinců. V okolí rybníka \"Nesyt\" se vyskytuje slanomilná květena. Břehové porosty okolo rybníků (vyjma \"Nesytu\") jsou upraveny po vzoru anglických parků a doplněny četnými výsadbami exotických dřevin a menšími stavbami zvanými salety.\n\nHlavním bodem při ochraně NPR Lednické rybníky je šetrné rybářské hospodaření. Důraz se klade taky na ptactvo a ochranu s ním spojenou. Nový plán péče je vybudován na 5 let, (tedy ne na běžných 10 let) a to kvůli speciálním podmínkám, které tyto rybníky vyžadují.\nDo budoucna se počítá taky s letněním společenstva. Mezi platná omezení patří i zákaz manipulace s vodní hladinou v době hnízdění vodních a mokřadních ptáků a to v období mezi 15.3. – 15.7.\n\nPrioritní zájmy co se týče ochrany přírody jsou:\n\n\nV roce 2004 byla podle nařízení vlády ČR č. 601/2004 Sb. ze dne 27.10.2004 vyhlášena Ptačí oblast Lednické rybníky (CZ0621028). Nařízením vlády č. 132/2005 Sb. byla navržena Evropsky významná lokalita Niva Dyje (CZ0624099), která zasahuje do oblasti NPR Lednické rybníky.\nPozitivní vliv na ochranu a prostředí rybníků má jejich částečné odbahňování. V uplynulých letech byly na rybnících realizovány tyto úpravy:\n\nOkolí Lednických rybníků je turisticky velmi vyhledávanou lokalitou. Nachází se tu mnoho cyklostezek nebo cest pro pěší turisty. Trasa mezi lesem, loukami a rybníky je obklopena různými romantickými historickými stavbami, které v minulosti patřily rodu Lichtenštejnů. Poblíž Lednického zámku se nachází skleník a labyrint s geometricky sestříhanými keři a minaretem s výhledem na okolí Lednicko-valtického areálu.\n\nPo hrázi mezi Mlýnským a Prostředním rybníkem prochází železniční trať z Břeclavi do Lednice využívaná již pouze sezónně pro turistické účely. Nachází se zde také zastávka Lednice rybníky.\n"}
{"id": "21579", "url": "https://cs.wikipedia.org/wiki?curid=21579", "title": "Bible norimberská", "text": "Bible norimberská\n\nBible norimberská je vedle starší Bible benátské dalším českým biblickým tiskem vydaným v zahraničí, tentokrát v německém Norimberku. Vyšla v roce 1540 \"ku potěšení národuom českého jazyka\" u Linharta Milchtalera nákladem Melichara Kobergera. Tato bible se v českých zemích velice rozšířila, podobně jako jiná česká biblická vydání Nového zákona, dokud tuto zahraniční produkci nezastavila konkurenční pražská Bible Melantrichova. \n\nZ hlediska biblického textu Norimberská bible jen přetiskla druhou Bibli Severýnovu, zavedeno bylo jen několik málo nepatrných pravopisných změn. \n\nKromě této celé bible vyšlo v Norimberku v roce 1534 a znovu pak ještě 1538 nové vydání Plzeňského Nového zákona. První tisk vyšel nákladem Hektora Šefflera, norimberského měšťana. \n"}
{"id": "21582", "url": "https://cs.wikipedia.org/wiki?curid=21582", "title": "Svatý kopeček (přírodní rezervace)", "text": "Svatý kopeček (přírodní rezervace)\n\nPřírodní rezervace Svatý kopeček byla vyhlášena v roce 1946 na rozloze 37,2 ha k ochraně bradla z jurských vápenců nad Mikulovem. Svatý kopeček je jeden z kopců Pavlovských vrchů o výšce 363 m. Tvoří spolu se zvonicí a kaplí Sv. Šebestiána významnou krajinnou dominantu nad Mikulovem. Menší kaple sv. Rosálie a kaple sv. Barbory se nachází za těmito dvěma dominantami. Kaple Božího hrobu zaklenutá kopulí je na turistické stezce v navazujícím lesním porostu.\n\nOblast Svatého kopečku v minulosti sloužila jako pastviny pro dobytek. Paradoxem je, že po ukončení pastvy některé části zarůstají nepůvodními keři a stromy, které musejí být pravidelně káceny – jsou to např. pajasan žláznatý (\"Ailanthus altissima\"), kustovnice cizí (\"Lycium barbarum\"), šeřík obecný (\"Syringa vulgaris\") a trnovník akát (\"Robinia pseudoacacia\"). Historie původních církevních staveb na Svatém kopečku sahá až do první poloviny 17. století. V severovýchodní části kopce byl v roce 1816 otevřen lom na vápenec. Po ukončení těžby byly některé části uměle zalesněny. Ve starém lomu dnes hnízdí pár výra velkého (\"Bubo bubo\").\n\nSvatý kopeček má tvar oválného hřbetu, který probíhá z jihozápadu na severovýchod. Jedná se o tektonické bradlo tvořené jurskými vápenci, které se nacházelo na východním okraji Českého masivu (základní geologická jednotka ČR). Okolní usazené horniny byly neogénního stáří a flyšového charakteru. Oproti tvrdým vápencům byly tyto usazené horniny méně odolné, proto byly postupem času erodovány a dnes se zachovaly jen tvrdé vápence, které vystupují nad okolní krajinou. Svahy kopce jsou místy až skalnatého rázu. Na jižním svahu jsou zachovány brekcie ernstbrunnských vápenců (sedimenty svrchní jury a spodní křídy). Na pozvolnějších svazích jsou hlinité sedimenty s velkým obsahem úlomků vápence.\n\nVýchodní svahy jsou porostlé křovinami s dominantním hlohem. Svahy, které jsou orientované jižně a jihovýchodně jsou typické pestrým složením vegetace typické pro skalní stepi – tedy teplé a suché biotopy. Typickými zástupci jsou tu ožanka horská (\"Teucrium montanum\"), pryskyřník ilyrský (\"Ranunculus illyricus\"), kostřava walliská (\"Festuca valesiaca\"), kosatec nízký (\"Iris pumila\") a kosatec skalní písečný (\"Iris humilis\" subsp. \"arenaria\"). Příroda Svatého kopečku má několik prvenství – je nejbohatší lokalitou s výskytem záraz: mordovka písečná (\"Phelipanche arenaria\"), záraza šupinatá (\"Orobanche artemisiae-campestris\") a je to jediné místo v ČR, kde roste kavyl skalní (\"Stipa eriocaulis\"), který zde byl nalezen teprve v roce 1996. Mezi lety 1992 a 2002 bylo v rezervaci zaznamenáno na 405 druhů cévnatých rostlin, z kterých je 28 zvláštně chráněných (podle jiného zdroje je zde zaznamenáno 332 druhů a 25 zvláštně chráněných). Vzácnými druhy jsou tu kozinec rakouský (\"Astragalus austriacus\"), kozinec vičencovitý (Astragalus onobrychis), chrpa chlumní (\"Centaurea triumfettii\"), devaterka rozprostřená (\"Fumana procumbens\"), divizna brunátná (\"Verbascum phoeniceum\"), dřín jarní (\"Cornus mas\"), hvězdnice chlumní (\"Aster amellus\"), hvězdnice zlatovlásek (\"Aster linosyris\"), kavyl Ivanův (Stipa pennata) a sličný (\"S. pulcherrima\"), koniklec velkokvětý (\"Pulsatilla grandis\"), koulenka prodloužená (\"Globularia bisnagarica\"), lomikámen trojprstý (\"Saxifraga tridactylites\"), modřenec tenkokvětý (\"Muscari tenuiflorum\"), okrotice bílá (\"Cephalanthera damasonium\"), plamének přímý (\"Clematis recta\"), sinokvět měkký (\"Jurinea mollis\"), žluťucha smrdutá (\"Thalictrum foetidum\"), violka obojetná (\"Viola ambigua\"), třemdava bílá (\"Dictamnus albus\") aj.\n\nNa Svatém kopečku se vyskytují teplomilné druhy hmyzu (mnohé z nich jsou typickými obyvateli jižní Moravy a jinde v ČR nežijí) Jde především o několik druhů zlatohlávků, kudlanku nábožnou (\"Mantis religiosa\"), otakárka fenyklového (\"Papilio machaon\") a ovocného (\"Iphiclides podalirius\"), vzácný je jasoň dymnivkový (\"Parnassius mnemosyne\"). Během května a června tu létají roháč obecný (\"Lucanus cervus\") a chroust obecný (\"Melolontha melolontha\"). Mezi kameny se vyskytuje strašník dalmatský (\"Scutigera coleoptrata\"), který patří mezi stonožky a je charakteristický dlouhýma nohama. Z obratlovců jsou zastoupeni ještěrka zelená (\"Lacerta viridis\"), vejcoživorodá užovka hladká (\"Coronella austriaca\"), také zde hnízdí kavky obecné (\"Corvus monedula\").\n\n"}
{"id": "21596", "url": "https://cs.wikipedia.org/wiki?curid=21596", "title": "Teploměr", "text": "Teploměr\n\nTeploměr je zařízení sloužící k měření teploty. Teplo měří kalorimetr.\n\nVětšinou je princip teploměru založen na \"tepelné roztažnosti\" jednotlivých látek, kdy je objem měrné látky závislý na její teplotě (změna rozměru je závislá na dodaném teplu). Tyto teploměry se pak nazývají \"dilatační\". V současnosti však existují i další metody zjišťování teploty.\n\nObor zabývající se měřením teploty se nazývá termometrie.\n\nV současnosti používají tyto druhy teploměrů:\n\n\nLékařské teploměry slouží k měření tělesné teploty. Klasické provedení je rtuťový teploměr s rozsahem cca 35 až 42 °C a rozlišením 0,1 °C. Kapilára nad nádobkou se rtutí je zúžena, takže se v tomto místě při poklesu teploty rtuťový sloupec přetrhne a teploměr tak stále ukazuje maximální naměřenou teplotu (před dalším použitím se musí „sklepnout“). Další variantou je tzv. „rychloběžka“, zobrazující okamžitou teplotu, taky čas pro potřebný změření teploty pacienta je kratší.\n\nOd roku 2009 je prodej rtuťových teploměrů v EU zakázán,\nrtuť bývá nahrazena nízkotajícími slitinami gallia a např. india či dalších kovů.\n\nSe zákazem rtuťových teploměrů došlo k většímu rozmachu teploměrů digitálních, jak v klasickém provedení, tak např. tzv. tympanálních – kterými se měří teplota bezkontaktně (měřením infračerveného záření) na ušním bubínku.\n\nDnes jsou teploměry snad nejznámějším fyzikálním přístrojem. Ale ještě před několika staletími byly úplně neznámé. Teplota se určovala podle tělesných pocitů, při výrobě kovů a keramiky se lidé řídili barvou rozžhavených předmětů nebo roztavením kovů.\n\nNejprve se začalo používat měření teploty pomocí roztažnosti kapalin. První doklady jsou ze starověku. Hérón Alexandrijský popsal zařízení pracující na roztažnosti vzduchu (později nazývané vzduchový termoskop), který je nejstarším doloženým přístrojem k indikaci tepelných stavů.\nTaké Galileo Galilei, slavný profesor univerzity v Padově v Itálii, na začátku 17. století využil tepelné roztažnosti vzduchu k měření teploty. Jeho primitivní teploměr byl tvořen tenkou skleněnou trubičkou dlouhou asi 30 cm a zakončenou baňkou. Baňku zahřál rukou a „teploměr“ (říkalo se mu vzduchový \"termoskop\") vložil otevřeným koncem trubičky do nádobky s obarvenou vodou. Chladnoucí vzduch se smršťoval a vlivem tlaku okolního vzduchu na hladinu voda vnikala do trubičky. Po vychladnutí přejímala baňka teplotu okolního vzduchu a výška vodního sloupce v trubičce se měnila podle změn objemu vzduchu v baňce, který se zase měnil podle teploty vzduchu. Na rozdíl od dnešních teploměrů při oteplení hladina klesala a při ochlazení stoupala. Přístroj ještě neměl stupnici.\n\nPo Galileim experimentovali s podobnými teploměry Otto von Guericke a Gaspar Schott. Zdokonalili \"termoskop\" tím, že použili uzavřeného systému se dvěma baňkami na koncích spojovací trubička ve tvaru U, v níž byla tekutina.\n\nJeště v 17. století se objevily teploměry, v nichž je teploměrnou látkou kapalina. Zřejmě první sestrojil roku 1631 francouzský lékař Jean Rey, který použil jako teploměrnou látku vodu. Nevýhodou tohoto teploměru byla malá roztažnost vody. Proto se hledaly jiné vhodné tekutiny. Jako nejvhodnější se ukázaly líh a rtuť. První lihový teploměr sestrojil roku 1641 toskánský velkovévoda Ferdinand II.\n\nLékařský teploměr vynalezl roku 1866 sir Thomas Clifford Allbutt, anglický fyzik.\n\nVzhledem k tomu, že teploměr měří teplotu a ne teplo, měl by korektní český název přístroje být \"teplotoměr\", nicméně označení \"teploměr\" je zažité a běžné.\n\nV té době sice teploměry již měly stupnice, ty však nebyly jednotné, takže údaje změřené jednotlivými teploměry se nemohly porovnat. První teploměry s „normalizovanou“ stupnicí byly sestrojeny až kolem roku 1650.\n\nDalší kapitolou vývoje teploměrů se tak stalo stanovení teplotní stupnice, na které měření probíhá. Vyvinulo se několik stupnic a jejich stanovením byl vývoj dilatačních teploměrů prakticky ukončen, v dalších letech byly modifikovány a vylepšovány pouze jejich druhy. Např. teplota nad bodem varu rtuti (356 °C) až do 1100 °C se měří rtuťovým teploměrem, u něhož se kapilára plní např. dusíkem a teploměr je zhotoven z křemenného skla.\n\n\n"}
{"id": "21598", "url": "https://cs.wikipedia.org/wiki?curid=21598", "title": "Líh", "text": "Líh\n\nLíh může označovat:\n"}
{"id": "21654", "url": "https://cs.wikipedia.org/wiki?curid=21654", "title": "Spojené provincie nizozemské", "text": "Spojené provincie nizozemské\n\nSpojené provincie nizozemské, oficiálně zvané Republika spojených nizozemských provincií (či Republika sedmi spojených provincií, nizozemsky: \"Republiek der Zeven Verenigde Nederlanden\"), také označovaná jako Republika sedmi Nizozemských provincií, byly historickým státním útvarem na území dnešního Nizozemska, vzniklým dne 26. července 1581 a existujícím do 18. ledna 1795, kdy byla vyhlášena na Francii závislá Batávská republika.\nZákladem budoucích Spojených provincií nizozemských se stala utrechtská unie v roce 1579. Jako samostatný stát se útvar konstituoval v roce 1581 po sesazení Filipa II. v severonizozemských provinciích. Jejich nezávislost byla až v roce 1609 uznána Španělskem a v roce 1648 definitivně potvrzena vestfálským mírem. Spojené provincie nizozemské byly konfederativní republikou v čele s místodržícím (\"stathouder\"). Ten byl vždy zvolen z potomků Viléma I. Oranžského a tedy z rodu Oranžsko-Nasavského, a to i přes to, že se jednalo o republiku (šlo tedy o „polomonarchii“). Za vlády Viléma IV., jenž byl generálním místodržitelem (\"Stadhouder-Generaal\") všech provincií, byla v roce 1747 uzákoněna dědičná funkce místodržitele v rodu Oranžsko-Nasavském. Spojené provincie se tak staly oficiálně monarchií.\n\nPodle nejvýznamnější země byly provincie též nazývány Holandsko nebo také Holandská republika. V roce 1795 byly Spojené provincie obsazeny francouzským vojskem a přeměněny v Batávskou republiku.\n\nJednalo se původně o konfederaci složenou ze sedmi provincií se značnou mírou nezávislosti, kterými byly Holandsko, Zeeland, Frísko, Groningen, Utrecht, Gelderland a Overijssel. Fakticky existovala ještě osmá provincie, jíž bylo Drenthe, ale to kvůli své velké chudobě nebylo zastoupeno v generálních stavech a neplatilo federální daně. Dále zde byla čtyři území pod přímou správou generálních stavů, zvaná Země generality. K těmto územím patřily Zeelandské Flandry, Stavovský Brabant, Stavovské Horní Geldry a Stavovské Zamází.\n\nKonfederace nizozemských provincií se roku 1795 transformovala do unitární Batávské republiky.\n\n\n\n"}
{"id": "21660", "url": "https://cs.wikipedia.org/wiki?curid=21660", "title": "Moderní české překlady bible", "text": "Moderní české překlady bible\n\nPojmem moderní české překlady bible se v širším smyslu rozumí překlady bible do nové češtiny, tj. překlady vzniklé po Bibli kralické a svatováclavské, v užším smyslu překlady vzniklé po r. 1900. Překlady 18. a 19. století totiž stále úzce navazují na předchozí kralicko-svatováclavskou linii, zatímco na začátku 20. století (v práci Sýkorově, Hejčlově a Žilkově – viz dále) dochází ke zlomu v metodologii překladu a zejména v užití jazykových prostředků ve výsledném českém textu. \n\nČeští nekatoličtí emigranti vydali tři vydání celé Bible (\"Bible hallská\") a asi osm vydání Nového zákona, vesměs založených na Kralické bibli. Z podnětu císařovny Marie Terezie připravili v letech 1778–1780 revizi Svatováclavské bible (tzv. \"Bible císařská\") dva buditelé, Václav Fortunát Durych a František Faustin Procházka. Oba vědci přitom přihlíželi k Bibli kralické, museli však spěchat. Proto se pak odhodlali k novému překladu. Procházka vydal svůj Nový zákon roku 1786 a celou tzv. \"Procházkovu bibli\" 1804. Ta se pak stala základem řady dalších vydání.\n\nRoku 1821 vyšel v Praze málo známý překlad Tomáše Draského (1791–1843), faráře v Hluboši u Příbrami. Má pět svazků s titulem \"Výklad český všech Písem svatých staré i nové smlouvy z původních jazyků\". Významný je právě tím, že Draský překládal z hebrejštiny a z řečtiny. Vedle nových vydání Bible Procházkovy (1851 a 1857) vyšlo v letech 1860–1864 její upravené vydání od I. Frencla a J. F. Desoldy, což je první česká Bible tištěná latinkou. Souběžně s tím vydal i kněz a knihovník František Bezděka (1798–1864) tzv. \"Bibli Bezděkovu\" (1862–1865) s textem blízkým Bibli kralické a s ilustracemi Josefa Mánesa.\n\nNový překlad Nového zákona z latinské Vulgáty s pozoruhodným a obsáhlým výkladem vydal v letech 1864–1872 v šesti svazcích známý sběratel písní a pohádek a brněnský profesor teologie František Sušil. V letech 1884–1894 vyšla tzv. \"Zlatá bible\" s ilustracemi slavných malířů a v letech 1888 a 1894 reprezentační dvousvazková Bible s kresbami Gustava Dorého.\n\nRoku 1915 vydal evangelický farář a známý spisovatel Jan Karafiát svoji revizi Kralické bible. Úplně nový překlad Nového zákona z Vulgáty a s přihlédnutím k řeckému textu vydal v letech 1909 a 1914 pražský profesor Jan Ladislav Sýkora. S novým překladem Starého zákona od olomouckého profesora Jana Hejčla vyšla v letech 1917–1925 celá Bible jako tzv. \"Hejčlův překlad\" a v lidovém vydání 1922–1923 jako tzv. \"Podlahova bible\". Sýkorův Nový zákon, revidovaný Hejčlem, vyšel pak ještě v letech 1926, 1933, 1940 (s komentářem) a 1946.\n\nPentateuch přeložili rabíni Gustav Sicher a Isidor Hirsch (vyšlo 1932, 1935, 1938, 1939 a 1950, reprint New York 1985).\n\nSamostatně do češtiny přeložil Nový zákon profesor pražské Komenského evangelické fakulty František Žilka (1933, překlad se vyznačuje moderním, nijak nearchaizujícím jazykem) a v roce 1947 vyšel překlad Nového zákona od Rudolfa Cola (\"Nový zákon Pána našeho Ježíše Krista\"), založený na kritickém vydání řeckého textu; vyšel pak ještě v roce 1961 a 1969. Roku 1948 vyšel v Olomouci překlad dominikána Pavla Škrabala, který pak znovu vyšel 1969 v Římě. V roce 1969 vydal Ondřej Petrů v Římě vlastní překlad Nového zákona, ve spolupráci se Z. Švédou. Petrů a Švejda měli při své překladatelské práci již k dispozici první část vznikajícího ekumenického překladu v rukopise.\n\nSamostatně Starý zákon přeložil prof. Josef Heger; překlad vycházel od roku 1940 po jednotlivých knihách a snažil se zachovat původní ráz hebrejských textů. Vcelku vyšel až v letech 1955–1958 s úpravami J. Merella a F. Kotalíka. Roku 1948 vyšel ve čtyřech svazcích literární (laický) překlad Vladimíra Šrámka pod názvem \"Písmo\". Z původních jazyků a s přihlédnutím k Nové Vulgátě přeložil Starý zákon i Václav Bogner (vyšel v letech 1973–1978).\n\nNěkolik biblických knih (především tzv. básnické knihy) přeložil také v polovině 20. století hebraista Stanislav Segert ve spolupráci s několika soudobými českými literáty. V těchto překladech, ač jsou doprovázeny velmi podrobným odborným komentářem, jde ale spíše o zachování literární a básnické hodnoty biblických knih, než o vystižení jejich teologického smyslu. Proto se text v celé řadě míst a řešení neshoduje s běžnými překlady (např. zásadně hebrejská jména pouze transkribuje a nepoužívá jejich zavedenou českou podobu). Většina těchto překladů vyšla v souboru \"Pět svátečních svitků\" (obsahuje knihy Ester, Rút, Píseň písní, Pláč a Kazatel) v roce 1958. V roce 1968 dále vyšla navíc samostatně \"Kniha Jóbova\", kterou dle Segertova překladu přebásnil Vilém Závada, v letech 1964 a 1969 vyšla znovu Píseň písní v přebásnění Jaroslava Seiferta.\n\nObdobné literární přebásnění některých textů Starého zákona (Kniha Job, Kniha žalmů, Kniha přísloví, Kniha Kazatel, Píseň písní, Nářek Jeremiášův) vydal česko-izraelský básník Viktor Fischl v roce 2002 pod názvem \"Poezie Starého zákona\".\n\nSvědkové Jehovovi pořídili překlad Bible z anglického překladu \"New World Translation\", a nazvali jej Překlad nového světa. Překlad je v moderním jazyce a ani v různých modlitbách a osloveních určených Bohu nejsou použity archaismy. Text Písma není parafrázován, naopak překlad chce být tak doslovný, jak jen to soudobá čeština umožňuje.\n\nMyšlenka společného mezikonfesního českého překladu celé Bible začala vznikat již za 2. světové války. Přípravné práce trvaly až do 60. let. Vlastní překlady byly zahájeny pod vedením a z iniciativy profesorů Evangelické teologické fakulty UK Miloše Biče (starozákonní skupina) a J. B. Součka (novozákonní skupina) v roce 1961. Pracovaly na nich dva týmy odborníků, kteří spolupracovali i s konzultanty ze Spojených biblických společností. Překladatelé vycházeli z kritických vydání hebrejských a řeckých originálů knih Bible.\n\nV roce 1970 byla publikována první část, kniha Genesis. V roce 1973 čtyři evangelia, v roce 1975 žalmy, v roce 1978 druhá část Nového zákona a v roce 1979 k výročí Bible kralické konečně celá Bible. Nový zákon vyšel také samostatně poprvé v roce 1987 s barevnými fotografiemi, podruhé, opatřený výkladovými poznámkami, v roce 1991. \n\nEkumenický překlad se vyznačuje dobře čtivou, spisovnou češtinou a prosadil se velmi rychle; katolická církev jej doporučila k užívání prostřednictvím kardinála Tomáška v roce 1985.\n\nPoslední revize vyšla v roce 2001 a od té doby v řadě vydání.\n\nNa počátku 21. století vyšlo šest nových překladů celé Bible do češtiny: \n\n\n"}
{"id": "21661", "url": "https://cs.wikipedia.org/wiki?curid=21661", "title": "Teplota hoření", "text": "Teplota hoření\n\nTeplota hoření je nejnižší teplota, při které látka, zahřívána za definovaných podmínek, vyvine tolik par, že jejich směs se vzduchem, po přiblížení iniciačního plamene, vzplane. Při této teplotě je rychlost vypařování nejméně tak velká jako rychlost hoření, což zajišťuje trvalý dostatek hořlavých par.\n\nStanovení teploty hoření je důležité pro charakterizování hořlavé kapaliny ve smyslu ČSN 65 0201. \n\nTeplota hoření je vždy vyšší, než teplota vzplanutí. U \"nízkovroucích kapalin\" je tento rozdíl velmi malý, avšak se snižující se těkavostí narůstá. Za nízkovroucí kapalinu je považována taková látka, která má za „normálního tlaku“ (101 325 Pa) teplotu hoření nižší než 50 °C.\n\n"}
{"id": "21663", "url": "https://cs.wikipedia.org/wiki?curid=21663", "title": "Dívčí kámen", "text": "Dívčí kámen\n\nDívčí kámen (též \"Maidstein\" nebo \"Menštein\") je zřícenina gotického hradu u městečka Křemže v okrese Český Krumlov. Stojí v nadmořské výšce 470 m na skalnatém vrchu ze tří stran obtékaném Křemžským potokem u jeho soutoku s Vltavou. Místo, na kterém hrad stojí, bylo osídleno již v pravěku. Zrícenina je chráněna jako kulturní památka a jeho okolí je od roku 1952 součástí stejnojmenné přírodní rezervace.\n\nOstroh byl osídlen od eneolitu. Ve starší době bronzové zde stálo opevněné hradiště únětické kultury. Později bylo na několik století opuštěno a k novému osídlení došlo až v době halštatské a laténské.\n\nV letech 1962–1975 zde probíhal archeologický výzkum Josefa Poláčka z Jihočeského muzea zaměřený na zjištění struktury opevnění, osídlení a průběh předpokládané přístupové cesty. V terénní vlně bývalého pravěkého valu bylo zjištěno kamenné jádro tvořené nasucho kladenými kameny. Dále byla zjištěna koncentrace materiálu v místě předpokládané brány v severovýchodní části ostrohu a seskupení kamenů u vnějšího obvodu valu, snad zbytků podezdívek chat.\n\nNa lokalitě je množstvím nalezených tyglíků a zbytkem hřivny a strusky doloženo kovolitectví, sklad surové tuhy, několik drobných bronzových předmětů, štípaná industrie a dva již dříve (1946, 1960) objevené depoty s bronzovými sekerkami, bronzovým náramkem dokládajícím kontakty se straubinskou kulturou, další dva náramky a džbánek s 250 jantarovými korálky. Výroba keramiky na lokalitě nebyla doložena. Typologický rozbor nalezené keramiky zařazuje trvání hradiště od počátku starší doby bronzové do úněticko-věteřovské fáze. V období nástupu mohylových kultur hradiště náhle zaniklo.\n\nV roce 1349 vydal král Karel IV. listinu, v níž povolil stavbu hradu bratrům Joštovi, Petrovi, Janovi a Oldřichovi z Rožmberka. Stavba hradu poté proběhla v dalším desetiletí. Prokazatelně hrad stál v roce 1383, kdy je uváděn pod německým názvem O rok později zastával funkci purkrabího Jindřich Kocovec ze Svržna. Oldřichův syn Jindřich III. z Rožmberka byl významným členem panské jednoty a roku 1394 na Maidštejně věznil zajatého krále Václava IV. Purkrabím byl v letech 1394–1403 Vojtěch z Kraselova. Jindřich zemřel v roce 1412 a novým majitelem hradu se stal Oldřich II. z Rožmberka, který hrad na počátku husitských válek postoupil Vilémovi z Potštejna. V roce 1420 byl hrad obležen vojskem Jana Žižky, které pobořilo podhradní městečko, ale samotný hrad odolal.\n\nRoku 1426 se hrad vrátil zpět do rukou Oldřicha z Rožmberka, který z něj v posledních letech života učinil své sídlo. Když zemřel, připadl hrad jeho synovi Janovi z Rožmberka. V neklidných dobách druhé poloviny patnáctého století byla posílena hradní posádka, které velel purkrabí Kunaš z Machovic. Na hradě v té době (1470) bylo 24 střelců a inventář zásob uvádí 21 kulek do tarasnice, kopu kulek do píšťal, třicet kop šípů, dva sudy střelišť, deset pavéz, tři soudky prachu, patnáct píšťal, dvě měděné tarasnice a jednu houfnici. Po Janovi hrad zdědil Petr z Rožmberka, který v roce 1506 na hradě provedl poslední opravy, ale nadále ho již neudržoval a v roce 1541 se hrad připomíná jako pustý.\n\nHrad byl tvořen složitým komplexem pohodlného dvoupalácového jádra, hospodářského předhradí, rozsáhlého vnějšího opevnění a latránu na úpatí kopce.\n\nNejvyšší část hradu zaujalo obdélné hradní jádro tvořené dvěma paláci, které mezi sebou svíraly hradbami uzavřené nádvoří. Vstupovalo se do něj klenutým průjezdem ve středu východního paláce. Obě budovy byly třípatrové a v každém patře byly tři místnosti s plochým stropem. Osvětlovala je velké okna, ale ta byla kromě třetího patra z obranných důvodů obrácená jen do nádvoří. Na nádvorní straně třetího patra západního paláce byla malá arkýřová kaple s žebrovou klenbou. S výjimkou vstupní strany obíhal hradní jádro parkán. Podobně řešené hradní jádro použili Rožmberkové na Helfenburku.\n\nPod jádrem se nacházelo přibližně trojúhelníkové předhradí s okrouhlou věží na skále ve východním cípu. Přístup umožňovala opevněná cesta chráněné dvěma branami, z nichž první byla věžová. Třetí, taktéž věžovou branou, se vstupovalo do předhradí. První brána byla navíc hradbou spojena s parkánovou zdí okolo hradního jádra. Na toto opevnění navazovala také hradba latránu, která obíhala celé návrší s hradem. Samotná zeď se z velké části dochovala, ale podobu městečka neznáme.\n\nV období přibližně od konce husitských válek do poloviny patnáctého století bylo nutné posílit obranný systém hradu tak, aby mohl lépe odolávat případné palbě dělostřelectva. Na severní straně parkánu proto vznikly dvě obdélné dělostřelecké bašty a třetí byla postavena na jihu pod věží třetí brány. Pravděpodobně se jedná o jeden z nejstarších pokusů o zajištění účinné obrany před dělostřelbou. Podobným způsobem byly zajištěny další rožmberské hrady: Choustník a Zvíkov.\n\nHrad patří městysu Křemže a po zaplacení vstupného je přístupný celoročně v době denního světla. Okolo hradu vede červeně značená turistická trasa z Boršova nad Vltavou do Zlaté Koruny a žlutě značená trasa k železniční zastávce v Holubově. Z větší části podél turistického značení pro pěší je značena také cyklotrasa č. 1127 ze Zlaté Koruny do Holubova.\n\nV blízkém okolí lze navštívit například klášter ve Zlaté Koruně, keltské oppidum Třísov, přírodní rezervaci Holubovské hadce nebo nejvyšší horu Blanského lesa Kleť.\n\n\n"}
{"id": "21664", "url": "https://cs.wikipedia.org/wiki?curid=21664", "title": "Afonso de Albuquerque", "text": "Afonso de Albuquerque\n\nAfonso de Albuquerque, Alfonso de Albuquerque, zvaný Alfonso Veliký (1453, Alhandra u Lisabonu – 16. prosince 1515, pobřeží u Velha Goa, Indie) byl portugalský mořeplavec, conquistador a politik, později druhý guvernér Portugalské Indie. Dobyl Hormuz (1507, podruhé 1515), Gou (1510) a Malaku (1511), tím upevnil portugalskou koloniální hegemonii v Indickém oceáně.\n\nNarodil se v přední portugalské šlechtické rodině. Byl vychován na dvoře krále Alfonsa V. Poté sloužil celkem deset let v severní Africe, zejména v Maroku, kde se mj. zúčastnil dobytí Tanžíru (1471).\n\nJeho jméno je spojováno s portugalskými výboji na východě, kde se jednalo o ovládnutí lukrativního obchodu s kořením, kontrolovaného dosud arabskými překupníky. Po relativně neúspěšné výpravě do Indie, kterou roku 1500 podnikl Pedro Álvares Cabral (utrpěl porážku u Kalikatu) se sám v roce 1502 účastnil druhé výpravy Vasco da Gamy do Indie, kde roku 1503 na kočínském pobřeží, které dobyl založil první portugalskou pevnost v Asii a obchodní základnu v osadě Quilon, poté se vrátil s bohatou kořistí do Lisabonu. Při další výpravě do Indie, které velel Tristão da Cunha se v roce 1506 s části loďstva odpojil od jeho výpravy a cestou opevnil ostrov Sokotra na východním africkém pobřeží s úmyslem blokovat výjezd z Rudého moře a tím i arabský obchod s Indií. V roce 1507 obsadil a dobyl Hormuz v ústí Perského zálivu. Roku 1508 přistál v Indii, kde měl vystřídat jako guvernér Francisco de Almeidu (aniž by jako on nesl titul místokrále). Do úřadu však mohl nastoupit až v roce 1509, protože nedůvěřivý Almeida ho napřed vzal do zajetí. K jeho prvním významným činům patřilo dobytí Goi v březnu a listopadu 1510, která byla do té doby ovládána muslimskými vládci. Po tomto vítězství byla portugalská vláda v Indii hinduistickými panovníky všeobecně uznána. Rozhodl se v Goi vybudovat námořní základnu, hlavní město se sídlem guvernéra, středisko obchodu s kořením a také dovozem koní z Persie pro vládce okolních indických států.\n\nDalší výpravy podnikl do Malajsie, kde mezi červencem a srpnem 1511 dobyl Malaku. Roku 1513 plul do Rudého moře, kde jako první Evropan projel úžinou Bab-al-Mandab, ztroskotal však při pokusu dobyt Aden. O dva roky později obsadil podruhé Hormuz, který byl opevněn a stal se až do roku 1622 jednou z hlavních portugalských základen v Asii. Během návratu do Indie se dověděl o svém sesazení z úřadu guvernéra. Zemřel 16. prosince 1515 na lodi při pobřeží nedaleko města Velha Goa.\n\nJeho význam pro portugalskou koloniální říši spočívá v jeho přesvědčení, že toto rozsáhlé území nelze bránit a udržet jen pomocí opevněných základen. Vsadil na flexibilní námořní flotilu, jež by byla schopna postavit se během krátké doby protivníkům kdekoliv v Indickém oceánu.\n\n\n\n\n"}
{"id": "21665", "url": "https://cs.wikipedia.org/wiki?curid=21665", "title": "Okres České Budějovice", "text": "Okres České Budějovice\n\nOkres České Budějovice je okresem v Jihočeském kraji. Jeho dřívějším sídlem bylo město České Budějovice.\n\nSousedí s jihočeskými okresy Strakonice, Prachatice, Český Krumlov, Tábor, Písek a Jindřichův Hradec. Jeho jihovýchodní hranice je státní hranicí s Rakouskem.\n\nPřevážná část území okresu je pahorkatinou, s průměrnou nadmořskou výškou kolem 500 m. Nejníže položeným místem je údolí řeky Vltavy u Týna nad Vltavou (343 m n. m.). Na území Českobudějovicka zasahuje šest geomorfologických celků. Severní, mírně zvlněná část je tvořena klínovitým výběžkem Táborské pahorkatiny s významnými vrcholy Vysoký Kamýk 627 m, Kometa 593 m či Velký Kameník 575 m. Střední část okresu vyplňují Českobudějovická pánev a Třeboňská pánev, z níž vyčnívá hrásťovitý předěl s vrcholem Baba 583 m. Na západě se z pánevního dna prudce zvedá okraj Šumavského podhůří s Vysokou Bětou 804 m, Švelhánem 722 m či Klukem 741 m. Směrem na jih nabírá území podhorský ráz v Novohradském podhůří, z něhož vystupují Kondračská hora 682 m, Chlumská hora 656 m, Stráž 631 m a Todeňská hora 608 m. Nejjižnější a nejvyšší cíp okresu náleží Novohradským horám, jejichž budějovické části dominují Vysoká 1034 m, Jelení hřbet 959 m, Kraví hora 953 m a Kuní hora 925 m.\n\nCharakteristickým znakem okresu je velké množství vodních ploch. Na zamokřeném území bylo vybudováno v minulosti cca 300 rybníků, z nichž nejznámější je Bezdrev nedaleko Hluboké nad Vltavou.\n\nK 31. prosinci 2003 měl okres celkovou plochu 1 625,65 km², z toho:\n\nData k 1. lednu 2019:\n\n\nOkresem prochází silnice I. třídy I/3, I/20, I/34 a I/39.\nSilnice II. třídy II/105, II/122, II/135, II/138, II/141, II/143, II/145, II/146, II/147, II/148, II/154, II/155, II/156, II/157, II/159, II/603 a II/634.\n\nMěsta jsou uvedena tučně, městyse \"kurzívou\", části obcí .\n\nAdamov •\nBečice •\nBorek •\nBorovany  •\nBorovnice •\nBoršov nad Vltavou  •\nBošilec •\nBranišov •\nBřehov •\nČakov  •\nČejkovice •\nČenkov u Bechyně •\nČeské Budějovice  •\nČížkrajice  •\nDasný •\nDívčice  •\nDobrá Voda u Českých Budějovic •\nDobšice •\n\"Dolní Bukovsko \" •\nDoubravice •\nDoudleby  •\nDrahotěšice •\nDražíč  •\nDříteň  •\nDubičné •\nDubné  •\nDynín  •\nHabří •\nHartmanice •\nHeřmaň •\nHlavatce •\nHlincová Hora •\nHluboká nad Vltavou  •\nHomole  •\nHorní Kněžeklady  •\nHorní Stropnice  •\nHosín  •\nHosty •\nHradce •\nHranice  •\nHrdějovice  •\nHůry •\nHvozdec •\nChotýčany •\nChrášťany  •\nJankov  •\nJílovice  •\nJivno •\nKamenná  •\nKamenný Újezd  •\nKomařice  •\nKvítkovice •\n\"Ledenice \" •\nLibín  •\nLibníč  •\nLipí  •\nLišov  •\nLitvínovice  •\nLočenice  •\nMazelov •\nMladošovice  •\nModrá Hůrka  •\nMokrý Lom  •\nMydlovary •\nNákří •\nNedabyle •\nNeplachov •\nNová Ves  •\nNové Hrady  •\nOlešnice  •\nOlešník  •\nOstrolovský Újezd •\nPetříkov  •\nPištín  •\nPlaná •\nPlav •\nRadošovice  •\nRoudné •\nRudolfov  •\nŘímov  •\nSedlec  •\nSlavče  •\nSrubec  •\nStaré Hodějovice •\nStrážkovice  •\nStrýčice •\nStřížov •\nSvatý Jan nad Malší  •\n\"Ševětín\" •\nŠtěpánovice •\nTemelín  •\nTrhové Sviny  •\nTýn nad Vltavou  •\nÚsilné •\nVčelná •\nVidov •\nVitín •\nVlkov •\nVrábče  •\nVráto •\nVšemyslice  •\nZáboří  •\nZahájí •\nZávraty •\nZliv •\nZvíkov •\nŽabovřesky  •\nŽár  •\nŽimutice \n\n\n"}
{"id": "21666", "url": "https://cs.wikipedia.org/wiki?curid=21666", "title": "Karelská republika", "text": "Karelská republika\n\nKarelská republika (karelsky \"Karjalan Tazavalta\", ) je republika na severozápadě Ruska. Byla vyhlášena 25. července 1923 v rámci RSFSR. Má rozlohu 172 400 km². Má 697 521 obyvatel (2006). Hlavním městem je Petrozavodsk. Jako v jediné z republik Ruské federace není její titulární jazyk, karelština, jazykem úředním. V současné době zahrnuje většinu historického území Karelie (zbytek náleží Finsku a Leningradské oblasti). Na jejím území se nenacházejí téměř žádné hory, ale zato mnoho jezer.\n\nKarélie je severská země, její severní hranicí probíhá severní polární kruh. Republika hraničí se čtyřmi oblastmi Ruska (Murmanskou oblastí na severu, Archangelskou oblastí na východě, Vologdskou oblastí na jihovýchodě a Leningradskou oblastí na jihu) a na západě se pěti provinciemi Finska (od jihu k severu postupně Jižní Karélií, Severní Karélií, Kainuu, Severní Pohjanmaa a Laponskem). Její břehy omývá na severovýchodě Bílé moře, na jihovýchodě Oněžské jezero a na jihu Ladožské jezero.\n\nKlima se vyznačuje rysy klimatu kontinentálního i přímořského. Zima je relativně mírná ale dlouhá a léto je chladné. Relativní vlhkost vzduchu je vysoká a změny teplot nejsou velké. Průměrná teplota v červenci 14 až 16 °С a v lednu -9 až -13 °С. Průměrné množství srážek za rok je 600 mm na jihozápadě a 400 až 500 mm na severu. Většina jich spadne v létě.\n\nRepublika se nachází ve východní části Baltského štítu. Její území představuje kopcovitou rovinu s jasně vyjádřenými stopami vlivu ledovce (morénové valy, charakteristické kruhové (\"kamy\") a podlouhlé (\"ozy\") kopce a jezerní kotliny). Nejvyšší místa jsou na západě a severozápadě hřbetu Mansalkja (nadmořská výška do 578 m) a Západokarelská vysočina (do 417 m). Nejvýznamnější nížiny jsou u moře a jezer (Přibělomorská, Oloněcká, Vodlinská). Pobřeží Bílého moře (Pomorský a Karelský břeh) se vyznačuje velkým množstvím zálivů a zátok.\n\nV republice se nacházejí naleziště různých stavebních materiálů (žula, diabas, křemenec, dolomity, mramor), dále pegmatit, železná ruda, železité křemence (Kostomukšskogo) a titanomagnetity (Pudožgorskogo) a slídy.\n\nKarélie je kraj jezer, řek a bažin. Řeky patří k úmoří Bílého a Baltského moře. Nejsou dlouhé, ale mají velké průtoky a jsou na nich peřeje a vodopády. Největší jsou Kem, Vyg, Kereť ústící do Bílého moře a Vodla, Suna a Šuja ústící do Oněžského jezera. Řeky se využívají jako zdroje hydroenergie a pro splavování dřeva. Splavné jsou pouze dolní toky největších řek. Jezera tvoří 18 % území republiky. Nejvíce jich je na severu. Největší jsou Ladožské a Oněžské a dále pak Vygozero, Topozero, Pjaozero a Segozero. Jezera jsou často spojená průtoky.\n\nZákladní typy půd jsou podzolové, bažinato-podzolové a bažinaté. Karélie je bohatá na lesy (borovice, smrky, karelské břízy, olše, osiky). Zabírají polovinu rozlohy republiky. Bažiny zabírají 18 % území.\n\nZastoupení živočichů je rozmanité. Žijí zde sněžní zajíci, bobři, ondatry (aklimatizované), hnědí medvědi, sobi a losi. Velký průmyslový význam mají mořské i sladkovodní ryby (navagy, sledi, tresky, platýsi, lososi, pstruzi) a tuleni. Na území republiky se nachází rezervace Kivač.\n\nKarélie byla osídlena již v dobách okolo 1. tisíciletí. Ve 12. století oblast obsadila Novgorodská republika, nakonec se dostala pod vliv Moskvy v polovině 15. století. V 17. století se stala častým terčem útoků Švédů, kteří ukusovali z jejího území. Po čase se zase ustálil původní stav – Karélie se vrátila Rusku. V posledních dobách carského Ruska se v zemi rozvíjela výroba dřeva a železa. Po říjnové revoluci vznikla \"Karelská pracovní komuna\" (8. června 1920) a ta byla přeměněna na Karelskou ASSR (25. července 1923), ale po zimní válce, v níž k ní byla přičleněna část Finské Karélie, byla reorganizována jako samostatná, šestnáctá sovětská republika (31. března 1940) pod názvem Karelofinská SSR. Roku 1956 (16. července) byl status země opět změněn na ASSR. Současného postavení požívá oblast od roku 1991, kdy se rozpadl Sovětský svaz.\n\nVětšina současných obyvatel Karélie jsou Rusové (76,6 %, 2002); původní obyvatelé, Karelové, tvoří 9,2 % (ještě okolo roku 1900 to bylo 40 %). Následují Bělorusové (5,3 %), Ukrajinci (2,7 %), Finové (2%) a Vepsové (0,7 %). Většina obyvatel vyznává ortodoxní křesťanství. Karélie je proslulá dřevěnými kostely s cibulovitými báněmi.\n\nVýroba je založena na těžbě dřeva a surovin, zemědělství není kvůli severní poloze oblasti vůbec možné. V Karélii, a hlavně v Petrozavodsku je zastoupeno velké množství dřevozpracujících podniků a také papíren.\n\nV roce 2016 je Karelská republika s dluhem 114,1 miliard rublů třetí nejzadluženější oblastí Ruské federace. V důsledku ostré rozpočtové krize plánuje ruská vláda v roce 2016 na další tři roky takřka sedminásobně snížit objem rozpočtových úvěrů pro regiony, což dostane Karelskou republiku spolu s dalšími 19 regiony na pokraj bankrotu.\n"}
{"id": "21667", "url": "https://cs.wikipedia.org/wiki?curid=21667", "title": "Kalmycko", "text": "Kalmycko\n\nKalmycká republika, Kalmycko je republikou Ruské federace. Nachází se severně od Kaspického moře. Její rozloha je 75 000 km² (přibližně jako Česká republika), počet obyvatel je ale jen 289 400. Je jediným evropským regionem s převahou buddhistů.\n\nAž do 16. století bylo území dnešní Kalmycké republiky ovládáno různými chanáty (Astrachaňským a jinými), v této době však již začala republika formálně patřit pod Rusko. V 17. století obsadili dnešní Kalmycko kočovní Kalmyci, vyhnaní z Číny (Ti se po sporech s carem v roce 1771 částečně vrátili zpět). Zbytek obyvatel byl přesídlen na Ural, nebo násilně začleněn pod Astrachaňskou gubernii; Kalmyci byli utlačováni a byla zabírána jejich zemědělská půda. Na začátku 20. století, v roce 1918 byla ustanovena v Astrachani sovětská moc, válečný stav však trval až do roku 1920. V říjnu 1935 pak byla vytvořena Kalmycká ASSR. Za druhé světové války bylo začátkem roku 1942 území republiky obsazeno německými vojsky. Kalmykové je vítali jako své osvoboditele od Stalinovy krutovlády. Na oplátku Němci rozpustili zemědělská družstva, provedli privatizaci půdy a opět umožnili Kalmykům svobodně vyznávat buddhismus. 5000 kalmyckých mužů také přijalo nabídku sloužit v německé armádě. V listopadu a prosinci 1942 však území znovudobyla sovětská vojska. V prosinci 1943 byli Kalmykové obviněni z kolaborace s Němci, Kalmycká ASSR zrušena a rozdělena mezi okolní ruské oblasti. Z rozkazu Stalina byla zbývající kalmycká populace násilně deportována do střední Asie a na Sibiř. Aby byly co nejdokonaleji smazány stopy po někdejším kalmyckém osídlení, byly názvy všech obcí a měst změněny z kalmyckých názvů na ruské. Návrat Kalmykům povolil teprve Nikita Chruščov roku 1957. 9. ledna 1957 bylo Kalmycko obnoveno jako správní celek se statusem autonomní oblasti. 29. července 1958 pak byla oblast znovupovýšena na ASSR. Od roku 1991 je v platnosti současný název - Kalmycká republika.\n\nObyvatelé jsou převážně Kalmykové (asi 60 %) a Rusové (asi 30 %) Ostatní skupiny národů jsou velmi malé. Z náboženství je vyznáván buddhismus a ortodoxní křesťanství.\n\nEkonomika země je založená na vývozu obilovin a ovoce do ostatních částí Ruska. Jižní poloha, a dokonalá rovinatost dělají z Kalmycké republiky ideální zemědělský kraj. Dalším neméně důležitým zdrojem pro místní ekonomiku je ropa a zemní plyn. Z energetického hlediska má také velký význam Veselovská přehrada na řece Západní Manyč.\n\n\n"}
{"id": "21669", "url": "https://cs.wikipedia.org/wiki?curid=21669", "title": "Okres Český Krumlov", "text": "Okres Český Krumlov\n\nOkres Český Krumlov \"(Českokrumlovsko)\" se nachází v Jihočeském kraji. Je současně také nejjižnějším okresem České republiky. Dřívější sídlo okresu se nacházelo v Českém Krumlově.\n\nS rozlohou 1 615,03 km² se okres řadí na šesté místo v republice a na třetí místo v kraji. Počtem obyvatel se však okres jak v rámci republiky, tak v rámci kraje řadí mezi podprůměrně lidnaté (v kraji je druhý nejméně lidnatý). Dlouhá léta měl okres nejnižší hustotu zalidnění v celé republice, v posledních letech se průměrná lidnatost však díky vysokému přirozenému přírůstku zvýšila. Českokrumlovsko je však stále druhým nejřidčeji zalidněným okresem po sousedním okrese Prachatice. Okres tvoří celkem 45 obcí, z toho 7 měst, 3 městyse a vojenský újezd Boletice. Původní obec Rožmberk nad Vltavou byla na město povýšena až v lednu 2007 a Větřní v lednu 2017, stejně jako obce Besednice, Frymburk a Křemže na městyse.\n\nČeskokrumlovsko sousedí s jihočeskými okresy Prachatice a České Budějovice. Jižní hranice je státní hranicí s Rakouskem (spolkové země Horní Rakousy a Dolní Rakousy).\n\nOd zrušení okresních úřadů k 31. prosinci 2002 se okres člení na 2 obvody obce s rozšířenou působností (Český Krumlov a Kaplice). Tyto obvody se dále člení na 4 správních obvodů pověřených obcí (Český Krumlov, Horní Planá, Vyšší Brod a v ORP Český Krumlov; a Kaplice v ORP Kaplice). Pátým POÚ je vojenský újezd Boletice.\n\nOkres vznikl k 1. červenci 1960 sloučením celého původního okresu Český Krumlov a většiny okresu Kaplice (kromě obce Svatý Jan nad Malší, která připadla okresu České Budějovice). Za celou dobu své existence se jako u jednoho z mála okresů jeho hranice nijak výrazně neměnila. Měnil se pouze počet obcí z 67 v době vyhlášení na dnešních 46. Nejnižší počet obcí (39) byl v okrese při sčítání v roce 1980, kdy probíhal proces integrace. Po pádu komunismu v roce 1989 došlo naopak k procesu dezintegrace, kdy se územní jednotky opět rozdělovaly. Vznikly například obce Pohorská Ves, Přední Výtoň, Mojné, Věžovatá Pláně a jiné.\n\nČeskokrumlovsko patří k okresům, které nejvíce postihl poválečný vývoj v českých zemích. První ranou byl odsun sudetských Němců v letech 1945–1946. Většina měst a obcí okresu měla totiž před válkou převažující německé obyvatelstvo – české byly pouze obce na sever od svahů Blanského lesa (Křemže, Brloh) a Slepičích hor (Velešín, Besednice). Nedlouho poté vzniklo přísně střežené hraniční pásmo, jemuž padlo za oběť velké množství tehdy již vybydlených obcí. Mezi největší patřily Pohoří na Šumavě, Cetviny a Dolní Přibrání v Novohradských horách a Kapličky a Zvonková na Šumavě. Další obce zanikly z důvodu zřízení vojenského újezdu Boletice v Šumavském podhůří v roce 1950 (Ondřejov, Jablonec). Poslední skupinou zaniklých obcí jsou vesnice zatopené vodami přehrady Lipno, vystavěné v letech 1950–1960. Největšími z nich byla Dolní Vltavice, Frýdava a Horka. Zatopena byla také část dnešního městyse Frymburku.\n\nČeskokrumlovsko tvoří zejména horské a podhorské oblasti. Na území okresu se nacházejí tři tisícimetrová pohoří: Šumava (jihozápadní hranice okresu), její podhůří (Blanský les a Českokrumlovská vrchovina v severozápadní části okresu) a Novohradské hory (v jihovýchodní části okresu). Všechny horské celky geomorfologicky spadají pod Šumavskou subprovincii. Nejvyšším bodem okresu je kóta 1332 m na hoře Smrčina (Hochficht) na Šumavě, u Zadní Zvonkové při hranici s okresem Prachatice, jejíž vlastní vrchol (1338 m) však již leží na rakouském území. Za zmínku stojí také vrcholy Kamenec (1072 m), nejvyšší vrchol české části Novohradských hor, a Kleť (1083 m), nejvyšší hora Blanského lesa, na jejímž vrcholu stojí rozhledna a významná observatoř. Na území okresu se nachází dohromady 26 vrcholů nad 1000 m.\n\nNejvýše položenou samosprávnou obcí je Světlík (798 m) mezi Českým Krumlovem a Frymburkem. Celkem 8 obcí okresu se nachází v nadmořských výškách nad 700 m.\n\nNaopak nejníže položenou obcí je Zlatá Koruna (473 m). Nejníže položený bod se nachází v místě, kde Vltava opouští území okresu (420 m).\n\nPrůměrná nadmořská výška okresu je 690 m.\n\nK 31. prosinci 2003, má okres celkovou plochu 1 615,03 km², z toho:\n\nNejvýznamnějším vodním tokem okresu je řeka Vltava, vytékající ze Šumavy, která okresem prochází v délce 99 km. Na svém horním toku jsou její vody vzduty naší největší vodní nádrží – lipenskou přehradou – s rozlohou skoro 49 km ², objemem 306 miliónů merů krychlových a délkou 44 km. Součástí přehrady je vodní elektrárna u Lipna s výkonem 120 MW. Asi 10 km dále po proudu stojí daleko menší vyrovnávací vodní nádrž Lipno II s malou vodní elektrárnou o výkonu 1,5 MW. Významnějším přítokem Vltavy je na okrese asi pouze potok Polečnice v Českém Krumlově (levý přítok).\n\nDalším významným tokem je řeka Malše pramenící v rakouské části Novohradských hor. Okresem protéká v délce 52 km. Významným přítokem je u Kaplice zprava říčka Černá. V místech, kde řeka opouští území okresu je vzduta římovskou přehradou.\n\nOkres není příliš bohatý na rybníky, největším je rybník Olšina na jižním okraji vojenského újezdu Boletice, s rozlohou 133 ha. Zajímavostí je, že se jedná o jeden z nejvýše položených rybníků v Česku. Nachází se v nadmořské výšce 731 metrů.\n\nNejznámější nerostnou surovinou z Krumlovska je tuha. Těžila se také v okolí samotného Českého Krumlova, kde dnes najdeme zajímavou expozici věnující se těžbě. Dalšími těženými surovinami jsou granulit a v malé míře i rašelina.\n\nČeskokrumlovsko je kvůli své periferní poloze hospodářsky zatím nejzaostalejší okres Jihočeského kraje. Má také nejvyšší nezaměstnanost v kraji (5,7 %). Z hlediska celé České republiky však Krumlovsko zdaleka nepatří mezi zaostalé oblasti. 5 % dosahuje nezaměstnanost v okresním městě. Nejvyšší míru nezaměstnanosti má Pohorská Ves (18 %), nulovou nezaměstnanost má malá obec Zvíkov.\n\nSkladbou hospodářství je Českokrumlovsko okresem průmyslově-zemědělským.\n\nNejvíce pracujících v průmyslu zaměstnává průmysl papíru a celulózy (papírenský kombinát ve Větřní), a strojírenství (Jihostroj Velešín). Velký počet pracovníků má také stavební výroba (kolem 600).\n\nOkres Český Krumlov má 580 km² zemědělské půdy. Rostlinná výroba na okrese produkuje obiloviny a zejména pícniny, větší význam má však zejm. v podhorských oblastech výroba živočišná. Pastviny v podhůří Šumavy a Novohradských hor se totiž výborně hodí k chovu skotu, který v posledních letech po zrušení hraničního pásma a rozšíření podpory ekologického chovu zaznamenal nárůst. Velká zemědělská družstva okresu mají sídlo např. v Netřebicích, Mojném, Křemži, Brlohu a Třeboníně. Velmi významné je také lesní hospodářství, neboť lesy zabírají celých 47 % plochy okresu. Největší lesní správy sídlí v Českém Krumlově, Vyšším Brodě, Benešově nad Černou a Horní Plané.\n\nOkresem prochází dvě silnice I. třídy.\n\nSilnice I/3 (součást evropské silnice E55) patří mezi nejvýznamnější spojnice České republiky a Rakouska s velmi hustým provozem. Prochází východní částí okresu kolem měst Velešín a Kaplice. Po 25 km končí na významném hraničním přechodu Dolní Dvořiště/Wullowitz. Úsek na území tohoto okresu je neblaze proslulý zvýšeným počtem dopravních nehod (k nejtragičtější autobusové nehodě s 20 oběťmi došlo v březnu 2003 u Nažidel), a před léty též zvýšeným výskytem prostituce jak pouliční, tak ve veřejných domech v přilehlých obcích (zejm. v Dolním Dvořišti). Dnes veřejný pořádek hlídá bezpečnostní agentura, kterou si obec Dolní Dvořiště najala, a nočních klubů také ubylo.\n\nSilnice I/39 vychází ze silnice I/3 u Kamenného Újezda na Českobudějovicku. Pokračuje jihozápadním směrem na Český Krumlov, Kájov, Hořice na Šumavě a Černou v Pošumaví. Poté vede podél vodní nádrže Lipno přes Horní Planou do Volar a na křižovatku se silnicí I/4.\n\nZe silnic II. třídy jmenujme silnici II/163, která vychází z Černé v Pošumaví a vede podél Lipna a řeky Vltavy přes Frymburk a Vyšší Brod do Dolního Dvořiště na křižovatku s I/3. Dále silnice II/143 a II/166, které mají význam pro spojení okresních měst Prachatice a Český Krumlov. Polookružní silnice II/157 zase spojuje Český Krumlov s druhým největším městem okresu Kaplicí, a pokračuje přes Trhové Sviny oklikou do Českých Budějovic. \n\nSilnice II/161 vede z Vyššího Brodu na hraniční přechod ve Studánkách, kde navazuje na rakouskou silnici B 126 z Weigetschlagu do Lince.\n\nVšechny silnice II třídy: II/143, II/154, II/155, II/157, II/158, II/160, II/161, II/162, II/163, II/165 a II/166.\n\nV roce 2022 má být zprovozněn úsek dálnice D3 mezi Hodějovicemi a Třebonínem.\n\nV roce 2024 má být zprovozněn úsek dálnice D3 Třebonín – Kaplice nádraží.\n\nV roce 2025 mají být zprovozněny úseky dálnice D3 Kaplice nádraží – Nažidla a Nažidla – Dolní Dvořiště.\n\nNa území okresu najdeme pouze 3 železniční tratě.\n\nTrať 196 je od své rekonstrukce v roce 2001 elektrizovaná střídavým napětím 25 kV, zůstala však nadále jednokolejná. Vede z Českých Budějovic přes Kaplici na železniční hraniční přechod s Rakouskem Horní Dvořiště/Summerau. Trať je velmi významná pro spojení Čech se státy jako Rakousko, Švýcarsko nebo Itálie. Z toho vyplývá, že jsou po ní vedeny i mezinárodní rychlíky. Zajímavostí je, že se v podstatě jedná o nejstarší železniční dráhu na evropském kontinentě, neboť v její trase vedla již v roce 1832 Koněspřežná dráha České Budějovice – Linec. V okolí trati jsou dokonce zachovány některé mostky a náspy staré koňky, více z významné technické památky je však zachováno v Rakousku.\n\nTrať 194 vede v trase České Budějovice – Volary a má velký význam pro spojení jihočeské metropole s turistickou oblastí Šumavy. Trať prochází okresním městem Český Krumlov, v době výstavby lipenské nádrže musela být v úseku Nová Pec (PT) – Černá v Pošumaví poněkud přeložena.\n\nTrať 195, tzv. Vyšebrodská elektrická dráha, byla již od svého zprovoznění v roce 1911 vedena v elektrické trakci. Jednalo se proto o druhou elektrizovanou trať na českém území. Vede z Rybníka (předposlední stanice trati 196 před hranicemi) do Lipna nad Vltavou a má velký, zejm. turistický význam. Dříve byla elektrizována stejnosměrným proudem o napětí 1 500 V, v souvislosti s elektrizací trati 196 byla však přestavěna na střídavý proud o napětí 25 kV. Přestavba byla dokončena v roce 2005.\n\nČeskokrumlovsko patří mezi turisticky nejatraktivnější okresy v celé České republice. Nabízí širokou škálu turistických zajímavostí od přírodních krás Novohradských hor, Šumavy a Blanského lesa, přes oblíbené možnosti vodáctví na řece Vltavě až po velkou řadu stavebních památek. Velké množství turistů každoročně navštěvuje břehy naší největší vodní nádrže Lipna.\n\nNa území okresu se horská turistika v oblasti Šumavy často spojuje s koupáním a rekreací právě u lipenské nádrže.\n\nDosud trochu zapomunuté a ne úplně doceněné jsou Novohradské hory. Najdeme tam spoustu nádherných opuštěných míst se zachovalou přírodou, největší zajímavostí je asi Žofínský prales (nedaleko obce Pohorská Ves). Velká část Novohradských hor byla ale skoro 40 let součástí hraničního pásma, a tedy nepřístupná. Po příslušnících pohraniční stráže ale nezbyly pouze rozvaliny vesnic, ale také síť zpevněných cest vhodná pro cykloturistiku. Nejvýznamnějšími turistickými východisky do „krumlovské“ části N.hor jsou obce Benešov nad Černou, Malonty a Pohorská Ves.\n\nNa sever od Českého Krumlova již začínají svahy nepříliš rozsáhlého pohoří Blanský les s nejvyšším vrcholem Kleť (1084 m). Můžeme se na něj dopravit sedačkovou lanovou dráhou z Krasetína. Východisky jsou obce Křemže, Holubov, Brloh a Chvalšiny, a také samotné okresní město.\n\nVýznamným turistickým střediskem je Český Krumlov, jehož historické centrum které bylo pro zachovalost a architektonickou hodnotu svých mnohých památek v roce 1992 zařazeno na seznam UNESCO. Mezi nejvýznamnější památky ve městě řadíme rozsáhlý komplex krumlovského zámku s obrovskou zámeckou zahradou, který se tyčí nad historickým městem. Ve městě dále najdeme celou řadu krásných renesančních i gotických domů a gotický kostel sv. Víta. Krása města je navíc podtržena jeho malebnou polohou v zákrutě řeky Vltavy.\n\nNa Krumlovsku najdeme dva cisterciácké kláštery: klášter ve Vyšším Brodě (založen roku 1259), a ve Zlaté Koruně (založen roku 1263). Velmi navštěvovaný je také hrad v Rožmberku nad Vltavou, rovněž ze 13. stol. Za zmínku stojí zříceniny gotických hradů Vítkův kámen jižně od lipenské nádrže a Dívčí kámen nad Vltavou nedaleko Křemže. Z dalších zachovalých sakrálních staveb jmenujme kostely v poutní kostel v Kájově, gotický kostel v Dolním Dvořišti a kostely v nedalekém Rychnově nad Malší a v zaniklé obci Cetviny.\n\nNa území Krumlovska zasahuje část NP a CHKO Šumava. Celým územím do okresu patří CHKO Blanský les. Plánovaná chráněná krajinná oblast Novohradské hory vyhlášena nebyla. Prozatím je zřízen pouze Přírodní park Novohradské hory. Z hlediska ochrany přírody je zajímavý tamní Žofínský prales, který byl vyhlášen přírodní rezervací již v roce 1838 a je tedy nejstarším chráněným územím ve střední Evropě. Mimo tyto chráněné oblasti je v okrese Český Krumlov množství dalších chráněných území.\n\nData k 1.1.2019 ()\n\nMěsta jsou uvedena tučně, městyse \"kurzívou\", části obcí .\n\nBenešov nad Černou  •\n\"Besednice \" •\nBohdalovice  •\nBrloh  •\nBujanov  •\nČerná v Pošumaví  •\nČeský Krumlov  •\nDolní Dvořiště  •\nDolní Třebonín  •\n\"Frymburk \" •\nHolubov  •\nHorní Dvořiště  •\nHorní Planá  •\nHořice na Šumavě  •\nChlumec  •\nChvalšiny  •\nKájov  •\nKaplice  •\n\"Křemže \" •\nLipno nad Vltavou  •\nLoučovice  •\nMalonty  •\nMalšín  •\nMirkovice  •\nMojné  •\nNetřebice  •\nNová Ves  •\nOmlenice  •\nPohorská Ves  •\nPolná na Šumavě  •\nPřední Výtoň •\n\"Přídolí \" •\nPřísečná •\nRožmberk nad Vltavou  •\nRožmitál na Šumavě  •\nSoběnov  •\nSrnín •\nStřítež  •\nSvětlík •\nVelešín  •\nVětřní  •\nVěžovatá Pláně  •\nVyšší Brod  •\nZlatá Koruna  •\nZubčice  •\nZvíkov\n\n\n"}
{"id": "21672", "url": "https://cs.wikipedia.org/wiki?curid=21672", "title": "Sutomore", "text": "Sutomore\n\nSutomore je malé pobřežní město v Černé Hoře. Administrativně je součástí opštiny Bar.\nMá kolem 3000 obyvatel. Dříve se na jeho území nalézala rybářská vesnice Spič.\n\nSutomore leží v severní části malého Barského zálivu. Terén přímo v centru je téměř rovný, vysoké hory se zdvihají o několik set metrů dále od města. Těm dominuje zejména vrchol Sutorman (805 m). Právě vysoké hory chrání Sutomore od nepříznivých klimatických vlivů z vnitrozemí. V okolí městečka je bujná středomořská vegetace, zejména přízemní trnité keře a cypřiše.\n\nSutomore je jedním z hlavních turistických cílů na východním pobřeží Jaderského moře. Známá a oblíbená je zejména hlavní, oblázková pláž, která lemuje pobřežní promenádu v centru. Je 1 300 metrů dlouhá a na jihu ji zakončuje poloostrov Ratac s benediktinským klášterem Panny Marie Ratacké, který byl postaven v 11. století, avšak v 16. století jej vyplenili Turci a za 2. sv. války byl přebudován na pevnost. Další starou církevní památkou je kostel sv. Tekly pocházející již z 8. století. Byl však mnohokrát přestavován a jeho současný vzhled je z 19. století. Jeho hlavní zajímavostí je dvojí oltář jak pro pravoslavné, tak pro katolíky.Ve městě se také nacházejí zbytky turecké pevnosti Tabija. Během léta je v Sutomore dva až třikrát více turistů než místních obyvatel.\n\nPod svahem kopce Haj Nehaj (232 m) se nachází jakási okrajová čtvrť Zagrađe a vesnice Haj Nehaj. Na vrcholu samotného kopce se nachází stejnojmenná pevnost, kterou postavili Benátčané a později opevnili Turci. Její součástí je kostel sv. Demetria. Pevnost tvoří kromě zřetelného opevnění většinou jen ruiny, ale právě malý kostel byl v létě 2007 zčásti restaurován. Cesta na vrchol je značená červeným kroužkem s bílým středem, neudržovaná, ale celkem zřetelná a schůdná. Z vrcholu je krásný pohled na pobřeží a hory, zajímavé je také řazení cypřišů do různých obrazců.\n\nProstor ke koupání za hranicemi města nabízí zejména pláž Maljevik, Štrbina a Zaljiv galeba. Na rozdíl od přeplněné hlavní pláže je zde relativně klid. I na těchto plážích je občerstvení a malý bar. Zajímavým místem, cca 5 km na sever, je Královnina pláž (Kraljičina plaža), původně oblíbené místo jugoslávské královny Marije Karađorđević. Je dostupná pouze z moře, ze Sutomore a Petrovace sem jezdí výletní lodi. Písečná pláž je rozdělena na dvě části, volnou a s placenými místy na ležení s barem.\n\nMěsto je dostupné po známé Jadranské magistrále, která lemuje celé bývalé jugoslávské pobřeží. Obec leží také na hlavním železničním tahu, který Sutomore spojuje jak s Barem a Podgoricou, tak i s Bělehradem. Staví zde všechny osobní vlaky i rychlíky, kterými mimochodem přijíždí většina turistů. Lodní doprava je možná v sousedním přístavu Bar. V letním období jezdí malé výletní lodi z Baru přes Sutomore do Petrovace a Budvy.\n\n"}
{"id": "21673", "url": "https://cs.wikipedia.org/wiki?curid=21673", "title": "Blood", "text": "Blood\n\nBlood (vyslovuj [blad], česky krev) je počítačová hra vydaná v roce 1997 společností Monolith. Původně byla vyvíjena společností 3D realms, která v roce 1997 prodala práva Monolithu, který ji ještě téhož roku vydal. Jedná se o FPS hru (střílečka z pohledu první osoby, tedy z očí hlavního hrdiny) postavenou na Build enginu. Hra je známá pro své explicitní zobrazování násilí, netradiční zbraně i nepřátele a černý (či spíše morbidní) humor. Dočkala se dvou rozšíření \"Plasma Pack\" a \"Cryptic Passage\" a druhého dílu \"\".\n\nV květnu 2019 vydalo studio Nightdive remasterovanou verzi hry pod jménem \"Blood: Fresh Supply\" (podtitul je možné přeložit jako \"čerstvá dávka\"). Originální hru je možné stále zakoupit legálně na většině digitálních distribučních platforem (např. Steam, GOG).\n\nPříběh hry je vyprávěn několika videosekvencemi přímo ve hře (jedna na začátku a jedna na konci každé epizody) a je dále rozšířen v souboru „BLOODHLP.TXT“ umístěném v adresáři hry.\n\nHlavní hrdina Caleb se narodil v Texasu v roce 1847. Ve věku sedmnácti let se proslavil jako nelítostný, po krvi toužící pistolník. O sedm let později najde v troskách spáleného domu Ophelii Pricovou, jejíž manžel a syn zemřeli při požáru. Ona i její manžel byli členy kultu temného boha Tchernoboga, z nějž se její manžel rozhodl vystoupit, čímž podepsal rozsudek smrti pro sebe i syna při kultisty založeném požáru. Ophelia nenávidí mrtvého manžela kvůli smrti syna, je Calebovou vstupenkou do kultu a později se z nich stávají milenci. V kultu oba postupují a nakonec se stanou, společně s dalšími dvěma lidmi, vyvolenými - elitou a nejvýše postavenými lidskými členy. Jednoho dne jsou povoláni před Tchernoboga a jako trest za nejasné provinění jsou všichni čtyři zavražděni.\n\nO desítky let později se v kryptě hřbitova v Morningside odsouvá náhrobní deska a se slovy \"I live...again\" (\"Žiju...znovu\") vstává Caleb z hrobu a hledá pomstu.\n\nHra je rozdělena do 4 epizod:\n\nPrvní epizoda začíná Calebovým znovuoživnutím v kryptě hřbitova. Musí se prostřílet přes pohřební ústav do vlakové stanice \"Miskatonic Station\", kde nasedá na vlak, který zastaví vyhozením kotle do vzduchu. Z trosek vlaku se dostává do morbidního zábavního parku, z nějž je možné jít do bonusového levelu - domu hrůzy, nebo pokračovat do pevnosti kultu a podzemního chrámu, odkud se dostává do arény, kde najde tělo Ophelie a je napaden gargoylem Cheoghem. Po jeho poražení zapálí hranici s Opheliiným tělem.\n\nDruhá epizoda vede hrdinu za pavoučím démonem jménem Shial. Caleb se vydává na ledový sever a v první misi připlouvá ve člunu ke v ledu zamrzlé lodi. Z ní se chodbou v ledu dostává na pilu ovládanou kultisty a následuje bloudění v zasněžených labyrintech a strašidelném hotelu a po proražení díry ve stěně bazénu se dostává chodbou do dolu, odkud vede průchod přímo do pavoučího doupěte, kde už čeká Shial.\n\nTřetí epizoda začíná v rozbombardovaném městě plném civilistů i kultistů. V tomto prostředí se odehrávají první dvě kola, třetí zavede hrdinu do stok pod městem aby ve čtvrté vylezl z kanálů přímo před nemocnicí, kde se odehrává další kolo. Po ní následuje slévárna a přehrada, kterou musí Caleb vyhodit do vzduchu, aby se díky vzedmuté vodní hladině dostal do doupěte dvojhlavého psa Cerbera.\n\nPo smrti všech tří přisluhovačů je čas, aby zaplatil i Tchernobog. Hrdina začíná v podivné laboratoři frankensteinovského typu, poté se přes kolo s obřím akváriem dostává to temných lesů u Crystal Lake (Křišťálové jezero - odkaz na film Pátek třináctého). Odtud se Caleb dostává skrz záchod do chrámu, z nějž vede cesta do podivného kola odehrávajícího se uvnitř obrovského živého organismu. Následuje poslední level, kde čeká Tchernobog. Než se s ním ale hrdina utká, musí znovu porazit všechny tři bossy z předchozích epizod. Poté si může vyřídit účty se samotným temným bohem, po jehož smrti následuje závěrečné video.\n\nV rozšířeních jsou přidány další dvě epizody: Post Mortem a Cryptic Passage.\n\nHra nabízí značné množství různých prostředí, od hřbitova, márnice, nádraží, strašidelných domů, temných lesů, podivných chrámů, rozbombardovaného města až po v ledu zamrzlou loď nebo jedoucí vlak.\n\nNa různých místech jsou ve hře umístěny odkazy na populární filmy, hry a literární díla, např. Noční můra v Elm Street, Pátek třináctého, Frankenstein, Osvícení, Sedm a další. Hra v mnoha levelech odkazuje na literární díla od Edgara Allana Poea a H. P. Lowercrafta.\n\nUž po svém probuzení se Caleb setkává s prvními (a také nejčastějšími) nepřáteli: lidskými členy kultu a zombiemi, později se přidávají další fantaskní nepřátelé - gargoylové, duchové či pekelní psi. Celou hru také hráč potkává slabší nepřátele, jako jsou krysy, pavouci, netopýři a živé useknuté ruce inspirované filmem Smrtelné zlo 2.\n\nNa konci každé epizody pak hráče čeká výrazně silnější nepřítel, takzvaný boss.\n\nHra je postavena na build enginu, stejně jako několik dalších her té doby, např. Duke Nukem 3D či Shadow Warrior. Objekty ve hře jsou často modelovány jako opravdové 3D objekty (např. zbraně, bedny s náboji), ovšem nepřátelé jsou stále 2D modely, tzv. sprity.\n\nHra nabízí širokou paletu zbraní, z nichž většina má 2 módy střelby.\n\nMnohé z těchto zbraní jsou dostupné i ve druhém díle \"\".\n\nKromě zbraní může hráč narazit a posbírat několik předmětů, které se ukládají do inventáře a ve vhodný okamžik je možné je aktivovat. Jde například o lékařskou brašnu, skákací boty či potápěčský oblek.\n\nKódy se zadávají stiskem 'T' a potvrdí klávesou Enter.\n"}
{"id": "21675", "url": "https://cs.wikipedia.org/wiki?curid=21675", "title": "Okres Jindřichův Hradec", "text": "Okres Jindřichův Hradec\n\nOkres Jindřichův Hradec je okres v Jihočeském kraji. Jeho dřívějším sídlem bylo město Jindřichův Hradec.\nSousedí s jihočeskými okresy České Budějovice a Tábor, s okresy Pelhřimov, Jihlava a Třebíč kraje Vysočina a jihomoravským okresem Znojmo. Jeho jižní hranice je státní hranicí s Rakouskem. Jedná se o největší okres v České republice podle rozlohy.\n\nOkres Jindřichův Hradec se rozkládá na obou stranách bývalé zemské hranice Čech a Moravy. Zatímco převážná část okresu leží v Čechách, jeho východní část v okolí Dačic je součástí Moravy. K 1. lednu 2007 zde žilo v 78 českých obcích 68 838 obyvatel, v 24 moravských obcích 18 200 obyvatel. Čtyři obce s celkem 5 599 obyvateli pak ležely přímo na bývalé hranici (Kunžak, Strmilov, Studená, Zahrádky).\n\nNejvyšší bod okresu Jindřichův Hradec se nachází ve výšce 804 m na jihozápadním svahu vrchu Javořice, kudy probíhá hranice s okresem Jihlava. Samotný vrchol (836,5 m) leží 300 m za hranicí okresu. Nejvyššími vrcholy okresu Jindřichův Hradec jsou Pivničky a Hradisko u osady Poldovka – oba 759,6 m. Specifikem okresu jsou rozsáhlé vodní plochy vybudovaných rybničních soustav. V okrese je přes 2500 rybníků s chovem ryb, svou rozlohou zaujímají zhruba 6 % plochy okresu. Největším rybníkem v České republice je Rožmberk.\n\nK 31. prosinci 2003 měl okres celkovou plochu 1 943,76 km², z toho:\n\nData k 1.1.2019:\n\n\nSilnice II. třídy II/103, II/128, II/132, II/134, II/135, II/147, II/148, II/149, II/151, II/152, II/153, II/154, II/155, II/164, II/406, II/407, II/408, II/409 a II/410.\n\nMěsta jsou uvedena tučně, městyse \"kurzívou\", části obcí .\n\nBáňovice •\nBednárec •\nBednáreček •\nBlažejov  •\nBořetín •\nBřezina •\nBudeč  •\nBudíškovice  •\nCep •\nCizkrajov  •\nČervený Hrádek •\nČeské Velenice •\nČeský Rudolec  •\nČíměř  •\nČlunek  •\nDačice  •\nDešná  •\nDeštná  •\nDívčí Kopy •\nDobrohošť •\nDolní Pěna •\nDolní Žďár  •\nDomanín •\nDoňov •\nDrunče  •\nDunajovice •\nDvory nad Lužnicí •\nFrahelž •\nHadravova Rosička •\nHalámky •\nHamr •\nHatín  •\nHeřmaneč •\nHorní Meziříčko •\nHorní Němčice •\nHorní Pěna  •\nHorní Radouň  •\nHorní Skrýchov •\nHorní Slatina •\nHospříz  •\nHrachoviště •\nHříšice  •\n\"Chlum u Třeboně \" •\nJarošov nad Nežárkou  •\nJilem •\nJindřichův Hradec  •\nKačlehy •\nKamenný Malíkov •\nKardašova Řečice  •\nKlec •\nKostelní Radouň •\nKostelní Vydří •\nKunžak  •\nLásenice •\nLodhéřov  •\nLomnice nad Lužnicí •\nLužnice •\nMajdalena •\nNová Bystřice  •\nNová Olešná •\nNová Včelnice •\nNová Ves nad Lužnicí  •\nNovosedly nad Nežárkou  •\nOkrouhlá Radouň •\nPeč  •\nPísečné  •\nPístina •\nPlavsko •\nPleše •\nPluhův Žďár  •\nPolště •\nPonědraž •\nPonědrážka •\nPopelín  •\nPříbraz •\nRapšach  •\nRatiboř •\nRodvínov  •\nRoseč •\nRosička •\nSlavonice  •\nSmržov •\nStaňkov •\nStaré Hobzí  •\n\"Staré Město pod Landštejnem \" •\nStráž nad Nežárkou  •\nStrmilov  •\nStříbřec  •\nStřížovice  •\nStudená  •\nSuchdol nad Lužnicí  •\nSvětce •\nTřebětice •\nTřeboň  •\nÚjezdec •\nVelký Ratmírov •\nVícemil •\nVišňová •\nVlčetínec •\nVolfířov  •\nVydří •\nZáblatí •\nZáhoří •\nZahrádky  •\nŽďár  •\nŽupanovice\n\n\n"}
{"id": "21677", "url": "https://cs.wikipedia.org/wiki?curid=21677", "title": "Okres Tábor", "text": "Okres Tábor\n\nOkres Tábor je okres v Jihočeském kraji. V roce 2019 v něm žije přes 102 tisíc obyvatel.\nSousedí s jihočeskými okresy České Budějovice, Písek a Jindřichův Hradec, středočeskými okresy Benešov a Příbram a okresem Pelhřimov kraje Vysočina.\n\nNadmořská výška se v okrese pohybuje od 354 m v jižní části, kam ještě zasahuje Třeboňská pánev, do 724 m na severu v oblasti Mladovožicka (Batkovy 724 m) a Jistebnicka (Javorová skála 723 m).\n\nNedaleko města Chýnova se nachází chráněný přírodní útvar Chýnovská jeskyně, nejstarší (r. 1868) zpřístupněná jeskyně na území České republiky. Přírodní rezervace Borkovická blata jihozápadně od Soběslavi nabízí naučnou stezku, kde lze poznávat blatskou krajinu s typickými rostlinami (rojovník bahenní, rosnatka okrouhlolistá, rašeliník, klikva).\n\nK 13.5.2016 měl okres celkovou plochu 1 326 km², z toho:\n\n\nOsou regionu je řeka Lužnice, která si zachovává svůj původní ráz. Protéká od jihu k severu, v Táboře mění směr na jihozápad. Další významnější řekou je pravostranný přítok Lužnice - Nežárka. Oba toky jsou atraktivními vodáckými řekami.\n\nNacházejí se zde rovněž četné rybníky, z nichž mnohé poskytují rekreační možnosti - Horusický jižně od Veselí nad Lužnicí (třetí největší v ČR), Knížecí u Zárybniční Lhoty, Rytíř mezi obcemi Svince a Hlavatce, Sudoměřický nedaleko Sudoměřic u Tábora, Kozák v Pojbukách. K rekreaci i jako záložní zdroj pitné vody pro Tábor slouží nejstarší údolní přehradní nádrž ve střední Evropě Jordán, která byla zbudována roku 1492 přehrazením Košínského potoka. Nádrž nedávno prošla rozsáhlou modernizací - odbahnění, oprava plovárny, šaten, vytvoření písčité pláže, zatravnění sluneční plochy, vybudování děstkého a volejbalového hřiště.\n\nData k 1.1.2019 :\n\n\nZměna hranice okresu\n\nDo 1. ledna 2007 byla v okrese Tábor také obec:\n\n\nMěsta jsou uvedena tučně, městyse \"kurzívou\", části obcí .\n\nBalkova Lhota •\nBečice •\nBechyně  •\nBěleč  •\nBorkovice •\n\"Borotín \" •\nBradáčov  •\nBřeznice •\nBudislav  •\nČernýšovice  •\nDírná  •\nDlouhá Lhota •\nDobronice u Bechyně •\nDolní Hořice  •\nDolní Hrachovice  •\nDrahov •\nDráchov •\nDražice •\nDražičky •\nDrhovice •\nHaškovcova Lhota •\nHlasivo  •\nHlavatce  •\nHodětín  •\nHodonice •\nChotěmice •\nChotoviny  •\nChoustník  •\nChrbonín •\nChýnov  •\nJedlany •\nJistebnice  •\nKatov •\nKlenovice •\nKomárov •\nKošice  •\nKošín •\nKrátošice •\nKrtov •\nLibějice •\nLom •\n\"Malšice \" •\nMažice •\nMeziříčí •\nMezná •\nMladá Vožice  •\nMlýny •\nMyslkovice •\nNadějkov  •\nNasavrky •\nNemyšl  •\nNová Ves u Chýnova •\nNová Ves u Mladé Vožice  •\nOldřichov •\nOpařany  •\nPlaná nad Lužnicí  •\nPohnánec •\nPohnání •\nPojbuky  •\nPřehořov  •\nPsárov  •\nRadenín  •\nRadětice •\nRadimovice u Tábora •\nRadimovice u Želče •\nRadkov  •\nRataje  •\nRatibořské Hory  •\nRodná  •\nRoudná  •\nŘemíčov  •\nŘepeč  •\nŘípec •\nSedlečko u Soběslavě •\nSezimovo Ústí •\nSkalice  •\nSkopytce  •\nSkrýchov u Malšic  •\nSlapsko  •\nSlapy  •\nSmilovy Hory  •\nSoběslav  •\n\"Stádlec \" •\nSudoměřice u Bechyně  •\nSudoměřice u Tábora •\nSviny  •\nSvrabov  •\nŠebířov  •\nTábor  •\nTřebějice •\nTučapy  •\nTurovec •\nÚstrašice •\nVal  •\nVesce  •\nVeselí nad Lužnicí  •\nVilice  •\nVlastiboř  •\nVlčeves  •\nVlkov •\nVodice  •\nZadní Střítež •\nZáhoří •\nZálší  •\nZhoř u Mladé Vožice •\nZhoř u Tábora •\nZlukov •\nZvěrotice •\nŽeleč  •\nŽíšov\n\nNa území okresu se nachází 3 zimní kryté stadiony určené pro mistrovské soutěže i pro veřejnost.\n\n\n\n"}
{"id": "21678", "url": "https://cs.wikipedia.org/wiki?curid=21678", "title": "Christijan Albers", "text": "Christijan Albers\n\nChristijan Albers (16. duben 1979 Eindhoven, Nizozemsko ) je nizozemský automobilový závodník, bývalý pilot formule 1.\n\nChristijan začínal na motokárách v jeho rodném Holandsku již v útlém věku a to mu vydrželo až do roku 1997, kdy se stal mistrem Holandska . Jeho kroky směřovaly do Formule Ford a v tom samém roce získal titul Mistra Belgie i Holandska. Pro rok 1998 si vybral německý šampionát formule 3 do týmu Van Amersfoort Racing a s vozem Dallara F398 Opel dvakrát zvítězil a to mu vyneslo konečné 5 místo se ziskem 120 bodů. Pro následující rok si vybral tým Opel Team Bertrand Schäfer a s novým modelem vozu Dallara získal titul německého šampióna, když dokázal zvítězit v 6 závodech. Ten rok si dojel i pro druhé místo ve vytrvalostním závodě ve Spa.\n\nRok 2000 je velkým zklamáním a jeho působení ve Formuli 3000 v týmu European Arrows Lola T99/50 Zytek nepřináší zisk bodů a plánovaný přestup do Formule 1. Proto pro následující 4 roky opouští formulové vozy a soustředí se jen na sérii cestovních vozů DTM. V roce 2001 získává místo testovacího jezdce Minardi a konečně v roce 2005 vytoužené místo ve Formuli 1.\n\nV roce 2006 pak přestoupil do týmu Midland (později odkoupen holandskou společností a přejmenován na Spyker). Ale k dispozici měl opět velmi nekonkurenční auto tak žádný lepší výsledek nemohl očekávat. U týmu zůstává i v sezóně 2007. Na začátku července 2007 byl z týmu vyhozen, kvůli nedostatku sponzorských peněz pro tým. V Evropské Grand Prix ho nahradil Markus Winkelhock, ale od dalšího závodu v Maďarsku místo něj ve voze Spyker jezdil Sakon Jamamoto.\n\n\nTučně – Pole position\n\"Kurzívou\" – Nejrychlejší kolo závodu\n\n\n"}
{"id": "21681", "url": "https://cs.wikipedia.org/wiki?curid=21681", "title": "Gerald Durrell", "text": "Gerald Durrell\n\nGerald Durrell (7. ledna 1925 – 30. ledna 1995) byl britský spisovatel, humorista, zoolog a popularizátor ochrany přírody. Jeho knihy jsou určeny dětem i dospělým čtenářům, nejčastěji v nich popisuje svoje zážitky z cestovatelských výprav po celém světě, kde chytal zvířata pro zoologické zahrady. Jako jeden z prvních se snažil upozornit na význam ochrany ohrožených druhů zvířat, pro která založil v Yersey zoo. V roce 2010 byl na jeho počest pojmenován nově objevený masožravý druh šelmy galidie Durrellova.\n\nGerald Durrell se narodil 7. ledna 1925 v Džámšedpúru v Indii. Byl čtvrtým, nejmladším, dítětem anglických přistěhovalců. Měl dva bratry: Lawrence (Larryho) Durrella (anglického romanopisce a básníka), Leslieho Durrella (malíře pokojů) a sestru Margot Durrellovou (talentovanou návrhářku oblečení a dekoratérku interiérů). Jeho otec Lawrence Samuel Durrell záhy zemřel, proto se jeho matka Louisa Florence Durrellová rozhodla odstěhovat do Anglie. V polovině 30. let rodina přesídlila na řecký ostrov Korfu.\n\nZde malý Gerald prožil pět nejkrásnějších let svého dětství. Knihy, ve kterých zachytil vzpomínky na svou rodinu a jejich způsob života na Korfu, se staly v sedmdesátých letech bestsellery a také podle nich vznikla televizní komedie a dva seriály.\n\nDurrell už od malička miloval zvířata a jeho snem bylo vlastnit zoologickou zahradu. V jejich velkém domě na Korfu mu dokonce předělali pokoj pro hosty na pracovnu, kde si schovával exempláře zvířat, které sbíral na ostrově. Nechodil do školy, učili jej soukromí učitelé, ti ale byli někdy donuceni učit Geralda neobvyklými metodami kvůli jeho lásce k přírodě; např. zeměpis se učil na pláži s pomocí naplavených větviček, skořápek a dalších věcí. Angličtina mu však nešla a proto nikdy nechtěl být spisovatelem. Jeho rodina doufala, že jeho láska ke zvířatům je pouze jedna fáze jeho života a až dospěje, najde si jiného koníčka. Zvířata jim totiž někdy znepříjemňovala život, například když Gerald pitval velkou mořskou želvu ve značném stádiu rozkladu před domem, nebo když jeho osel kopnul staršího bratra Larryho. Jeho matka si stála za tím, že jeho první slovo bylo „zoo“ a Gerryho první vzpomínky jsou na slimáka v Indii. Vypadalo to tedy, že láska ke zvířatům ho už neopustí.\n\nV roce 1939 byla Durrellova rodina nucena se opět přestěhovat do Londýna v důsledku začínající druhé světové války. Gerald zde dostal své první zaměstnání, stal se pomocníkem v obchodě se zvířaty. V malém bytě ale nemohl mít žádná svá zvířata. Během práce v obchodě získal první zkušenosti se zvířaty v zajetí, které později využil na svých výpravách. Na konci války se mu podařilo získat místo jako student ve Whipsnadské zoologické zahradě. Zde rozšiřoval své vědomosti a zkušenosti se zvířaty a uvědomil si, že pokud by chtěl vlastnit zoologickou zahradu, byla by vyhrazena pouze ohroženým druhům zvířat.\n\nVe svých jednadvaceti letech uskutečnil první sběratelskou expedici do Britského Kamerunu. Cestu si financoval z dědictví. Se svým společníkem odchytili více než sto savců, ptáků a plazů, které prodali Londýnské zoologické zahradě. V roce 1949 podnikl další sběratelskou expedici do Afriky a následující rok do Britské Guyany v Jižní Americe. Tyto tři expedice však vyčerpaly všechny jeho finance, neboť Gerald věnoval zvířatům zvýšenou péči (stavěl pro ně prostorné klece, dbal o vyváženou potravu), která v té době nebyla obvyklá. Zvířatům se tedy vedlo lépe, ale Geraldovi už nezbyly peníze na další výpravy. Na radu bratra Larryho začal psát o svých zajímavých cestách knihy.\n\nÚspěch jeho první práce \"Přetížená archa\" Geralda povzbudil a tak brzy vydal další dva cestopisy: \"Bafutští chrti\" a \"Tři jízdenky do dobrodružství\". Tyto knihy se staly velmi populárními. V roce 1953 se Durrell vrátil z Jižní Ameriky, kde získal hodně cenných zkušeností a pochytal mnoho zvířat pro Londýnskou zoo spolu se svou ženou Jacqueline Sonia Rasenovou, se kterou se oženil v roce 1951. Tato výprava byla námětem knihy \"Opilý prales\", která se velmi dobře prodávala v Americe i Anglii. V roce 1958 se Gerald Durrell rozhodl sbírat zvířata už pro svou vlastní zoologickou zahradu. Bylo pro něho vždy bolestivé loučit se se svými zvířaty, která mu při výpravě přirostla k srdci. Durrell navštívil Argentinu a vrátil se zpět za svou matkou do Londýna.\n\nSvou zoologickou zahradu chtěl postavit u jižních břehů Anglie, snad blízko Bournemouthu. Britská vláda ale jeho návrh zamítla a tak v roce 1959 umístil svou zoo na 35 akrech ostrova Jersey blízko Anglie. Durrell na Jersey koupil zchátralý zámek, který později nechal přestavět. Vznikla zde škola se zaměřením na výuku ochrany zvířat a zoologická zahrada. Jezdili sem studovat ochránci zvířat z celého světa. Zoologická zahrada se stala námětem knihy \"Zoo na zámku\", kterou dopsal v roce 1964.\nPoté se Durrell opět věnoval psaní. Knihy nyní psal především z potřeby investic do zoologické zahrady, protože ta pohltila všechny jeho finance a její další provoz Gerald hradil z autorských honorářů. Jezdil také po západní Evropě a do USA a snažil se přesvědčit bohaté lidi, aby sponzorovali chov ohrožených druhů zvířat. V této fázi života byl velmi pracovně vytížen. Musel psát nové knihy, natáčet rozhlasové a televizní pořady, zároveň složitě shánět sponzory a k tomu na dálku řídit svou zoologickou zahradu. Na přelomu 60. a 70. let natočil s pomocí britské televize BBC pořad o zvířatech a vydal knihu \"Dva v buši\" (1966). Odjel do Austrálie, Malajsie a na Nový Zéland. Kniha \"Chytněte mi guerézu\" (1965) popisuje expedici do Sierry Leone, \"Zlatí netopýři a růžoví holubi\" (1979) se zabývají cestou na Mauritius. Gerald napsal také knihy pro děti: \"Ostrov v nebezpečí\", \"Mluvící balík\" a \"Oslí spiknutí\".\n\nJeho styl psaní zaujal mnoho čtenářů. Když vyšla jeho první kniha, literární kritici v Americe a Anglii mu neměli co vytknout. Jeho knihy \"Přetížená archa\", \"Filé z platýse\" šly po celém světě na odbyt. Jeho televizní série z Malajsie, Nového Zélandu a Austrálie byly velmi populární. Před několika roky je vysílala i Česká televize. Gerald Durrell zemřel v lednu 1995.\n\nDurrell měl mnoho velkých úspěchů se zvířaty, s jejich chovem a péčí o ně. Mnoho ohrožených zvířat našlo v jeho zoo nový domov a po úspěšném rozmnožení se vracela zpět do volné přírody. Gerald Durrell jednou prohlásil: „\"Můj úspěch se podobá pokusu odhrabat Mount Everest pomocí čajové lžičky\".“\n\nO mé rodině a jiné zvířeně, Ptáci zvířata a moji příbuzní, Zahrada bohů jsou knížky o tom, jak spisovatel jako desetiletý kluk trávil 5 let na ostrově Korfu v Řecku\n\n\n\n"}
{"id": "21682", "url": "https://cs.wikipedia.org/wiki?curid=21682", "title": "Josef Nešvera", "text": "Josef Nešvera\n\nJosef Nešvera (24. října 1842 Praskolesy – 12. dubna 1914 Olomouc) byl český varhaník a hudební skladatel.\n\nHudební základy získal u svého otce, Františka Nešvery, který byl učitelem a varhaníkem. V Praze vystudoval střední školu a učitelský ústav. Vedle toho byl ve hře na klavír a varhany soukromým žákem ředitele Varhanické škole v Praze Josefa Krejčího. Skladbu a hudební teorii se učil u Josefa Förstera a Františka Blažka. Po absolvování školy byl krátce učitelem v Litni a v Hořovicích.\n\nV roce 1868 se vzdal učitelského povolání a stal se ředitelem kůru v kostele svatého Jakuba v Berouně. V Berouně spolupracoval s housistou Václavem Koptou, se kterým koncertoval v českých městech. Spřátelil se i s Bedřichem Smetanou. V Berouně také vznikly jeho první skladby.\n\nV roce 1878 byl jmenován ředitelem kůru katedrály sv. Ducha v Hradci Králové a učitelem zpěvu v biskupském semináři. V roce 1878 přesídlil do Olomouce, kde vystřídal Pavla Křížkovského ve funkci ředitele kůru katedrály svatého Václava. Byl členem římské akademie pro vědu a umění „Arkadie“. Roku 1912 se stal dopisujícím členem IV. třídy české akademie věd a umění. Byl nositelem rytířského kříže řádu Františka Josefa, či papežského záslužného kříže. V Olomouci je po něm pojmenovaná ulice\n\nSložil mnoho klavírních či varhanních skladeb. Dále je autorem melodramat, skladeb pro housle, violu nebo violoncello, písní pro jeden hlas aj. Těžištěm jeho díla je však chrámová hudba. Napsal několik desítek mší, 5 requiem a mnoho drobnějších duchovních skladeb. Živé jsou např \"České pašije op. 15\". Vrcholným Nešverovým dílem je oratorium \"De profundis (žalm 129) op. 49\", které bylo uvedeno i v Brně, Vídni a na Bridlingtonském festivalu v Londýně.\n\nNapsal též opery \"Bratránek\" (1882), \"Perdita\" (1892–93), \"Lesní vzduch\" (1896), \"Černokněžník\" (\"Radhošť\", 1903–1905) a \"Meerweib\".\n\n\n"}
{"id": "21683", "url": "https://cs.wikipedia.org/wiki?curid=21683", "title": "Heretic", "text": "Heretic\n\nHeretic je počítačová hra, vydaná společností ID Software roku 1994, po vydání úspěšných her Doom a Doom II. Je založena na podobné koncepci.\n\nHráč má jako tajemný rytíř projít tři epizody (středověké město [city of damned], vulkán [hell's maw], podmořská říše [the dome of the d'sparil]), každá z nich má přesně 9 úrovní (8 hlavních a 1 skrytou). Cestou potkává různé příšery a poletuchy. Proti nim bojuje pomocí kouzelných artefaktů a zbraní. Na konci každé epizody je finální boss.\n\nVe stejném roce vyšel datadisk, který rozšířil hru o další dvě nové epizody. Jejich kvalita byla stejná jako u předchozích úrovní, ale neobsahovaly žádné nové věci ani nová monstra.\n\nI dnes, po mnoha letech existuje komunita fanoušků této hry, jde hlavně o fanoušky her Doom a . Pomocí programů, jako je Doomsday Engine lze výrazně zlepšit rozlišení hry, grafiku, efekty i zvuk.\n\nGrafika je podobná, jako ve hře DOOM. Je ve 3D, s omezením jednoho (svislého) rozměru – všechny mapy se tedy jeví jako ploché, protože omezení třetího rozměru umožňuje mapu „stlačit“ do 2D přehledné mapy. Grafika se skládá z asi 10 000 spritů – textur zdí, nepřátel, artefaktů, zbraní, klíčů a jiných objektů, které jsou tedy ploché.\n\nS Doomsday Enginem může hra v závislosti na různých nainstalovaných vylepšeních vypadat velice moderně. S nainstalovanými 3d modely je plně 3d, takže se zde již nevyskytují žádné sprity; engine je založen na stejné bázi jako populární Quake 3. Všechny předměty, ozdoby na stěnách, zbraně, potvory, atp jsou pak plně 3d. Výjimkou jsou mrtvoly dvou nejslabších téměř stejných létajících potvor a D'Sparilova učedníka, u níž tvůrci 3d modelů ještě nevytvořili příslušný 3d model. Vylepšení se dočkaly i textury, které byly značně pozměněny a jsou provedeny ve vysokém rozlišení. Dalším vylepšením jsou pak dynamická světla a jiné podobné efekty. Rozlišení hry s Doomsday Enginem může dosahovat až 1680×1050, a zvuk může být s použitím systému EAX 5.1. Přidána byla rovněž možnost ve hře skákat či plně využít mouselook.\n\nVe hře je osm zbraní (v sedmi „slotech“), každá navíc může být „nabita“ Knihou moci\n\n\nJsou to věci které můžete sbírat a uchovávat pro použití v vámi danou chvíli, po dokončení levelu vám zůstane od každého jen jeden kus, proto je lepší je využívat spíš než uchovávat po moc dlouhou dobu\n\nTyto předměty se aktivují ihned po jejich sebrání\n\n\n"}
{"id": "21684", "url": "https://cs.wikipedia.org/wiki?curid=21684", "title": "Červený trpaslík (rozcestník)", "text": "Červený trpaslík (rozcestník)\n\nČervený trpaslík může znamenat:\n"}
{"id": "21686", "url": "https://cs.wikipedia.org/wiki?curid=21686", "title": "Chráněná krajinná oblast Moravský kras", "text": "Chráněná krajinná oblast Moravský kras\n\nChráněná krajinná oblast Moravský kras pokrývá nejcennější části Moravského krasu a byla vyhlášena v roce 1956. Celková výměra chráněné krajinné oblasti je 96,82 km². Je tvořena vápenci středního devonu až spodního karbonu táhnoucí se v severojižním směru mezi Sloupem a Brnem na vzdálenost 25 km. Pro tento krajinný celek jsou typické krasové plošiny se závrty, hluboké žleby se soutěskami, ponory a vývěry vodních toků, propasti a množství jeskyní.\n\nV roce 2019 byla chráněná krajinná oblast vyhlášena znova. Při této příležitosti byla rozloha CHKO rozšířena z 91 km² na 96,82 km².\n\nV roce 2004 byl na seznam mokřadů chráněných Ramsarskou úmluvou zapsán podzemní tok Punkvy (1571 ha).\n\nV Moravském krasu jsou pestře zastoupena i vzácná rostlinná a živočišná společenstva a mnohé jeskyně jsou důležitými archeologickými lokalitami.\n\nV roce 2016 bylo na území chráněné krajinné oblasti pozorováno úspěšné zahnízdění a vyvedení mláďat sokola stěhovavého. Tento druh se tak do lokality navrátil po 50 letech.\n\nZ 27 druhů netopýrů žijících na území ČR byl u 24 potvrzen výskyt na území chráněné krajinné oblasti Moravský kras.\n\n\n"}
{"id": "21690", "url": "https://cs.wikipedia.org/wiki?curid=21690", "title": "Svatý Tomáš", "text": "Svatý Tomáš\n\nPojem Svatý Tomáš primárně označuje světce, nejčastěji apoštola Tomáše. Svatých Tomášů je však více a navíc podle těchto světců byly později pojmenovány různé instituce či geografické entity.\nNejčastěji:\n\nDalší:\n\n\n\n"}
{"id": "21695", "url": "https://cs.wikipedia.org/wiki?curid=21695", "title": "Préteritum", "text": "Préteritum\n\nPréteritum (z latinského \"praeteritum\" „to, co přešlo, pominulo“) je gramatický termín označující jeden z minulých časů. Vyjadřuje se jím to, co se stalo v minulosti a už nezasahuje do přítomnosti. Jeho vytvoření a užití se ale v různých jazycích může i poměrně hodně lišit.\n\nV češtině se tímto termínem označuje dnes již jediný používaný minulý čas, tzv. \"složené préteritum\", které bylo původně perfektem.\n\nOstatní minulé časy (imperfektum, aorist) z českého jazyka vymizely zcela nebo se příliš nepoužívají (antepréteritum).\n\n\n\nV němčině se tímto termínem označuje jednoduchý minulý čas, na rozdíl od minulého času složeného - perfekta. Původní funkcí německého préterita bylo označení prostého minulého děje bez jakéhokoliv zřetele k současnosti nebo vidového rozlišení, což jej předurčovalo k použití zejména jako času vyprávěcího. V současnosti se však rozdíl mezi préteritem a perfektem stírá a v hovorové němčině perfektum značně převládá.\n\nNěmecké préteritum se tvoří v zásadě dvěma způsoby:\n\n\n\nV angličtině se préteritum obvykle nazývá „minulý čas prostý (past simple)“.\n\nObvykle se préteritum tvoří jen pomocí koncovky \"-d\" nebo \"-ed\". V případě nepravidelných sloves se mění i kořen slova.\n\n\n\nVe finštině se préteritum obvykle nazývá imperfektum, což bývá matoucí. Je to jednoduchý složený čas, kterým se vyjadřují děje nemající vztah k přítomnosti.\n\nVytvoření správných tvarů finského préterita/imperfekta je ze všech čtyř finských časů nejsložitější. Velmi se u něj projevují výjimky ze striktních pravidel aglutinačního jazyka.\n\n\n\nV normativní latinské mluvnici se pojem \"préteritum\" běžně neužívá. Jemu odpovídající minulé časy má latina dva: \"imperfektum\" vyjadřuje časy v minulosti probíhající delší dobu nebo opakovaně, tvoří se od slovesného kmene přítomného příponou -\"ba\"-; \"perfektum\" vyjadřuje děje proběhlé v minulosti jednorázově, tvoří se obměnou slovesného kmene přítomného různými příponami či změnami kmene a zvláštními koncovkami.\n\nVe Španělštině je Pretérito indefinido jeden z minulých časů. Tvoření je buď pravidelné nebo nepravidelné. Užívá se pro děje, které proběhly v minulosti v časově ohraničeném úseku. Mluvčí považuje tento děj za ukončený. Příklad:\n\"Gonzalo fue camionero.\" – Gonzalo pracoval jako řidič kamionu. (Už nepracuje)\n\nOznačení ukončených minulých dějů, které probíhají po sobě. Příklad:\n"}
{"id": "21696", "url": "https://cs.wikipedia.org/wiki?curid=21696", "title": "Bible leskovecko-drážďanská", "text": "Bible leskovecko-drážďanská\n\nBible leskovecko-drážďanská (někdy též Bible leskovecká nebo Bible drážďanská) je nejstarší známá česká Bible. Své jméno má podle místa, kde byla uchovávána, totiž v Drážďanech. Tato bible se datovala obvykle do roku 1360 (toto datum se zakládá na dataci iluminací, které pocházejí z dílny Brevíře velmistra Lva z roku 1356). Textově se řadí do první redakce staročeského překladu Bible.\n\nOznačení „leskovecká“ má tato bible podle rodu Leskovců, v němž se po dlouhou dobu uchovávala, než se dostala (neznámo jak) do Drážďan. Papírový list na přídeští z převazby knihy z roku 1596 (nákladem paní Anny Šlejnicové z Leskovce) praví, že \"tato kniha Starého i Nového zákona, na pergameně psána, v níž se nemůže najít, kdy, kterého léta se začala psáti i také dokonala; než taková zpráva a paměť ještě se mezi lidmi připomíná, že by ji jedna panna z rodu pánův Leskovcův vlastní rukou psáti měla, kteráž těch časů do kláštera se oddala, ano i v tom náboženství svůj život dokonala…\" Patrně tedy tato bible pocházela z některého z ženských klášterů a za husitských válek se dostala do vlastnictví rodu Leskovců.\n\nBible drážďansko-leskovecká byla psána na pergamenu, psalo ji celkem sedm písařů, jak je možno zjistit z analýzy pravopisu a paleografie.\n\nDrážďanskou bibli studoval v roce 1795 Josef Dobrovský a napsal o ní studii \"Über den ersten Text der böhmischen Bibleübersetzung\". Datoval tuto bibli do let 1390-1410.\n\nDrážďanská bible se nedochovala, neboť shořela při invazi německých vojsk za 1. světové války v červenci 1914 v belgické Lovani. Přesto se zachovala jednak Dobrovského studie, dále paleografický opis čtyř evangelií, Tóbijáše, žaltáře s dodatky a úryvků epištol, Skutků apoštolů a Janova zjevení od jezuity Josefa Vraštila. Kromě Vraštilových opisů existují i fotografie cca třetiny bible, které Vraštilův jezuitský kolega de Ghellinck stihl pořídit těsně před tím, než rukopis shořel v lovaňské univerzitní knihovně, kam ho de Ghellinck vrátil ze strachu před blížící se frontou. Paradoxně, zatímco jezuitská kolej zůstala uchráněna, univerzitní knihovna vyhořela a s ní zmizela i Bible drážďanská.\nZ rukopisu se zachovaly opisy a fotografie textů od žaltáře do konce knihy, z částí předcházejících jen Gen 1,1-9; chvalozpěvy z Exodu, Deuteronomia, 1 knihy Královské, celý Tóbijáš. De Ghellinckovy fotokopie začínají u Ž 37,23. Mimo evangelií však chybí texty na rubových stránkách listů, zachovány jsou jen strany lícní.\n\nBible drážďanská nebyla úplná ani před zničením v roce 1914, některé listy chyběly.\n\nRukopis obsahoval obvyklé biblické knihy obsažené ve Vulgátě, dále na konci 2. Paralipomenon přidanou Modlitbu Menašeho, Po knize Nehemjáš následovala 2. kniha Ezdrášova (tj. obvykle značená 3. kniha Ezdrášova), na konci žaltáře 3 chvalozpěvy (Iz 12,1-6, Iz 38,10-20 a 1 Kr 2,1-10) s následným Atanášovým vyznáním víry. Prology byly celkem čtyři: Na začátku ke Genesis, před Matoušem předmluva ze staročeského Evangelia svatého Matouše s homiliemi, před Skutky apoštolů zvláštní předmluva překladatelova a před katolickými listy překlady jejich krátkých latinských obsahů.\n\nText dochovaných částí Bible drážďanské byl vydán péčí Vladimíra Kyase, Jaroslavy Pečírkové a jejich redakčního kolektivu společně s textem Bible olomoucké pod názvem \"Staročeská bible drážďanská a olomoucká\" v několika svazcích v letech 1981–2009. Faksimile fotografií z roku 1914 bylo vydáno v roce 1993 v rámci série \"Biblia Slavica\".\n\n"}
{"id": "21701", "url": "https://cs.wikipedia.org/wiki?curid=21701", "title": "Viceprezident", "text": "Viceprezident\n\nViceprezident je zástupce prezidenta, jedná se o druhou nejvýše postavenou pozici ve vedení organizace, obchodní společnosti či státu.\n\nObchodní společnost může mít také více viceprezidentů. V takovém případě mohou být viceprezidenti přímo pověřeni řízením konkrétní oblasti, např. ekonomikou, informatikou, výrobou apod.\n\nV klasické české firmě můžeme za viceprezidenta považovat náměstka ředitele.\n\nLatinská předpona \"vice-\", znamenající \"na místě\", bývá v češtině nesprávně psána jako \"více-\", stejně bývá komoleno slovo vicekrál či vicepremiér.\n\n"}
{"id": "21702", "url": "https://cs.wikipedia.org/wiki?curid=21702", "title": "Bezpečný sex", "text": "Bezpečný sex\n\nBezpečný sex, zvaný též přesněji bezpečnější sex, je sada praktik určených pro redukci rozšíření AIDS a sexuálně přenosných infekcí - STI (anglicky Sexually Transmitted Infection), též nazývaných \"sexuálně transferované nemoci\" nebo \"STN\" (anglicky sexually-transmitted diseases - STD). Souvisící termín \"nebezpečný sex\" označuje sexuální aktivitu bez použití kondomu nebo preventivních prostředků proti STI.\n\nBezpečnější sex je strategie snižování rizika infekce, ne kompletní eliminace rizika.\n\nSexuální pedagogové doporučují použití některých forem bariérové ochrany pro všechny sexuální aktivity, které potenciálně mohou způsobit výměnu tělesných tekutin s infikovaným partnerem.\n\nI když sexuální abstinence zcela eliminuje riziko vzniku těhotenství a z velké části i přenosu STI, technicky to není metoda provádění „bezpečného sexu“. Osamělá masturbace (včetně „sexu po telefonu“ a „počítačového sexu“ (anglicky „cybersex“)) je zcela bezpečná. Samotná abstinence samozřejmě neřeší problém přenosu STI jinými cestami (infikovaný zdravotnický materiál - například jehly při aplikaci drog, nebo infikované krevní deriváty).\n\nKromě úplné abstinence a masturbace doporučují zastánci bezpečného sexu některou z následujících metod, které mohou minimalizovat riziko přenosu STI a těhotenství během sexuální aktivity.\n\n\nVyhnutí se každému kontaktu s krví, vaginální tekutinou a semenem partnera:\n\nVětšina ostatních metod antikoncepce (prevence otěhotnění) než uvedené bariérové metody \"není\" efektivní při prevenci nákazy STI.\nDonedávna byl jako prostředek redukující pravděpodobnost přenosu STI propagován spermicid nonoxynol-9. Současná studie od Světové zdravotnické organizace prokázala, že Nonoxynol-9 je dráždivý a může způsobit malé trhliny v slizničních membránách. Ty mohou zvýšit riziko přenosu, protože poskytují patogenům body snazšího vstupu do organismu. Kondomy s lubrikantem nonoxynol-9 proto už nejsou propagovány jako ochrana proti nákaze. Ale je lepší použít kondom s nonoxynolem-9 než žádný kondom.\n\nPřerušovaná soulož (nebo „vytažení“), při které je penis vytažen z vaginy před ejakulací (vystříknutím semene), nepatří mezi metody bezpečného sexu, protože může způsobit nákazu STI nebo těhotenství. Je to způsobeno formováním pre-ejakulátu - tekutiny (která může obsahovat spermie) prosakující z močové trubice už před vlastní ejakulací. Navíc otevřená ranka u některého z partnerů může také umožnit přenos infekce.\n\n"}
{"id": "21706", "url": "https://cs.wikipedia.org/wiki?curid=21706", "title": "Buran", "text": "Buran\n\nBuran (Буран) byl sovětský raketoplán s identifikačním číslem 1K1, který byl postaven v roce 1986 jako součást programu Eněrgija-Buran. Jeho první start se měl uskutečnit 29. října 1988, ale 51 sekund před spuštěním odpočtu byl odvolán. Start se uskutečnil 15. listopadu 1988. Na jeho palubě nebyla posádka, ani nebyla nainstalována podpora života, let byl plně automatický. Původně se počítalo s třídenní misí, nakonec kosmoplán letěl jen 3 hodiny. Po dvou obletech Země přistál na k tomuto účelu postavené přistávací dráze na kosmodromu Bajkonur.\n\nV roce 1989 se ještě na hřbetu letounu Antonov An-225 ukázal na letišti v Praze po předchozí návštěvě aeroshow v Paříži, ale dalšího letu se již nedočkal. Spolu s novou nosnou raketou Eněrgija byl uložen v hangáru na kosmodromu Bajkonur. Po rozpadu Sovětského svazu přešel (stejně jako celý kosmodrom) do vlastnictví Kazachstánu.\n\n13. května 2002 se po větrné smršti propadla střecha hangáru, 8 lidí zemřelo a zničen byl i kosmoplán a nosná raketa.\n\nNa rozdíl od amerického Shuttle, kdy součástí kosmoplánu byly i extrémně výkonné hlavní motory, byl Buran pasivně vynesen s pomocí mimořádně výkonné nosné rakety Eněrgija. Toto řešení mohlo velmi zjednodušit přípravu pro následující let a také zvětšovalo dolet při návratu v klouzavém letu.\n\nDruhý (téměř dokončený) exemplář (OK-1K2 „Ptička“) zůstává v hangáru na kosmodromu Bajkonur, zhruba z poloviny hotový OK-2K1 „Bajkal“ (měl být pilotovaný) se roku 2013 nacházel na letišti Ramenskoje u Moskvy (mapa) Stavba dalších dvou exemplářů byla zastavena brzy po jejím zahájení.\n\nDochovalo se také sedm zkušebních modelů, které se nacházejí na různých místech, např. zkušební model OK-GLI (s přídavnými proudovými motory, neschopný letu do vesmíru) se od jara 2008 nachází v Technickém muzeu ve Špýru.\n\nSlovo Buran (Буран) se povětšinou mylně překládá jako Sněhová bouře. Jde ovšem o výraz z turecké jazykové rodiny používaný pro studený vítr, přicházející náhle ze severovýchodu. Ten svou intenzitou většinou zvedá sníh ze země. Podobný jev, Karaburan (Černý buran), se velmi vzácně může vyskytovat i v létě, kdy místo sněhu víří prach.\nZa zmínku v této souvislosti stojí, že první na světě okřídlená dvoustupňová mezikontinentální raketa, vyvinutá v 50. letech se jmenovala Burja (Буря, česky bouře). \nNení jasné, zda volbu jména neinspirovalo i jméno klíčové postavy programu, vědce a konstruktéra Valerije Pavloviče Burdakova.\n\n\n"}
{"id": "21708", "url": "https://cs.wikipedia.org/wiki?curid=21708", "title": "Věž", "text": "Věž\n\nVěž je stavba, jejíž výška značně převyšuje půdorysné rozměry. V naprosté většině případů obsahuje různě členěný a vybavený funkční prostor, někdy však bývá plná.\n\nVe starověku a středověku se stavěla zpravidla kvůli opevňovacím a strážním úkolům (dobře se bránila a bylo z ní daleko vidět), později se začaly prosazovat i další důvody stavby (prestiž či šetření místem v místech s velice drahými pozemky). Pro obranu ve středověku byly nejdříve stavěny věže s hranatým půdorysem, ale později se ukázalo, že pro obranu jsou lepší věže s kruhovou základnou a tak se začaly budovat převážně tyto věže.\n\nVelmi rozšířenými typy věží jsou, zde zejména v historických jádrech obcí a měst, kostelní věže a věže dalších sakrálních staveb (například klášterů) případně samostatné zvonice. Kromě zvonů tyto věže mohou být opatřeny i věžními hodinami a pozorovacím ochozem.\n\nZejména s rozvojem romantismu a turistiky v druhé polovině 19. století se začaly budovat rozhledny, od dvacátého století též telekomunikační věže, sloužící například jako vysílače.\n\nSpeciálními typy průmyslových věží jsou těžní věže hlubinných dolů nebo chladicí věže u jaderných elektráren. Hospodářským účelům obvykle slouží také vodárenské věže.\n\nMezi speciální typy patří například dobývací věž, což byl speciální pohyblivý obléhací stroj užívaný při obléhání hradů a pevností v historii.\n\n\n"}
{"id": "21714", "url": "https://cs.wikipedia.org/wiki?curid=21714", "title": "Hradiště", "text": "Hradiště\n\nHradiště (též hradisko) je opevněné sídlo z období neolitu až raného středověku, předchůdce středověkých hradů nebo měst. Výraz hradiště označuje místo, kde stál nebo stojí hrad. V běžné praxi je pojem hradiště používán pro neolitická až raně středověká opevněná sídla. Typickými polohami vhodnými pro stavbu hradišť byly různé výšiny, jejichž svahy poskytovaly přirozenou ochranu, a proto nebylo nutné výrazněji je ohrazovat. Jiným častým typem jsou hradiště blatná, která byla zakládána v rovinatém terénu a využívala vodní ochrany.\n\nVelikost hradišť se může velmi lišit. Existují hradiště s rozlohou menší než jeden hektar, ale i rozsáhlé areály, jejichž opevněná plocha dosahuje stovek hektarů. Hradiště mohla plnit více funkcí a často je kombinovala. Vedle předpokládané funkce vojensko-strategické mohla hradiště sloužit jako útočiště obyvatelstva, jako shromaždiště ke kultovním či společenským rituálům i jako střediska obchodu včetně funkce opěrných bodů na dálkových komunikacích. Nepochybně sloužila i jako sídla společenských elit.\n\nPraslovanské slovo pro hradiště je \"*gordъ.\" V různých slovanských jazycích se vyvíjelo různě, což vysvětluje původ českého slova hrad a ruského (gorod).\n\nČeská hradiště byla budována od neolitu do raného středověku. Raně středověká hradiště byla ve své době označována jako hrady, a proto správným označením těchto staveb je termín \"raně středověké hrady.\" Svou podobou se však hradiště od vrcholně středověkých hradů velmi lišila.\n\nNejstarší objekty považované za hradiště či opevněná výšinná sídliště pochází ze závěrečné fáze neolitu. Nezpochybnitelná hradiště pochází až z eneolitu, kdy se objevují objekty opevněné příkopy, palisádami a různými typy hradeb. S příchodem doby bronzové hradiště mizí a v malém množství se objevují až ve střední době bronzové. V mladší a pozdní době bronzové se počet hradišť výrazně zvýšil. Opevněná sídla té doby byla středisky řemeslné výroby a snad i ekonomicko-správními centry.\n\nV dalším období je stavba hradišť doložena až od počátku šestého století před naším letopočtem v pozdní době halštatské. Halštatská opevněná sídliště v maximální míře využívala kombinaci přírodních obranných prvků a umělých opevnění a jejich rozloha se pohybovala od stovek metrů čtverečních do desítek hektarů. V době laténské se hradiště objevují již v její časné fázi, ale dobře poznané jsou až objekty z mladšího období. Na počátku druhého století před naším letopočtem vnikala hradiště označovaná jako oppida. Jejich výstavba souvisela pravděpodobně s příchodem keltských skupin z předalpské Galie, které si s sebou přinesly pokročilé znalosti stavebního umění.\n\nV období od přelomu letopočtu do sedmého století byla na území Čech budována jen lehká a nejspíše dočasná opevnění. První raně středověká hradiště se objevila až v osmém století. Zpočátku jejich stavebníci využívali k opevnění pouze mělké příkopy a jednoduché dřevěné hradby. Ty byly často v průběhu devátého století nahrazeny mohutnějšími hradbami, které ve svých konstrukcích kombinovaly dřevo, hlínu a především kámen. Od desátého století se některá hradiště stala základními mocenskými oporami přemyslovského státu. Centra provincií tvořila tzv. hradskou soustavu, která přetrvala až do první poloviny třináctého století.\n\nLitevský \"piliakalnis\", (lotyšsky \"pilskalns\") je litevský protějšek hradiště s tím rozdílem, že se nevyskytují hradiště tzv. blatná, že litevská hradiště jsou neolitická (první se objevila již 1500 př. n. l. a jsou nejdůležitějšími kulturními památníky pohanských Baltů), častěji raně středověká, výjimečně budovaná též v současnosti a jsou původu převážně žemaitského nebo litevského, méně se jich nachází ještě také na území Lotyšska.\n\n\n\n"}
{"id": "21717", "url": "https://cs.wikipedia.org/wiki?curid=21717", "title": "Žalm", "text": "Žalm\n\nŽalm (z řeckého \"psalmos\" „zpěv za doprovodu strunných nástrojů“) je literární útvar známý především z Bible, zvláště ze Starého zákona. Najdeme jej však i v mimobiblické literatuře, např. v textech z Ugaritu. Jedná se o modlitbu psanou poetickou formou za pomoci klasických semitských jazykových nástrojů (přízvuky, paralelismus, chiasmus, apod.). Kromě modlitby spíše soukromého charakteru se může jednat i o modlitbu veřejnou, např. o zpěv při královské intronizaci, při národních slavnostech apod.\n\nV Bibli se nejvíce žalmů nachází v Knize žalmů, celkem 150 či 151 (rozdělení některých žalmů se v různých edicích liší), ale i další jsou rozptýleny v celém Starém zákoně: Debořina píseň (Sdc 5), Jonášův žalm (Jon 2), Abakukův žalm (Abk 3) apod.\n\nŽalmy lze najít i v Novém zákoně: Kantikum Panny Marie (Magnificat), Zachariášovo kantikum atd.\n\nKniha Mormonova (náboženský spis amerického křesťanského odvětví) obsahuje taktéž žalm, konkrétně Nefiho žalm (2.Nefi 4:16-35).\n\n\n"}
{"id": "21719", "url": "https://cs.wikipedia.org/wiki?curid=21719", "title": "Opevnění", "text": "Opevnění\n\nOpevnění, též fortifikace nebo šance, je stavba nebo úprava terénu zbudovaná za účelem obrany nějaké stavby nebo postavení.\n\nPotřebu mít opevněné zázemí pociťoval člověk již od nepaměti. Už v neolitu vznikají první opevněná místa a tento druh stavitelství se zdokonaluje do dneška. Nejznámějším typem fortifikace jsou městská opevnění, tj. městské hradby. Maximalistickým příkladem jsou hradby kolem hranic státu nebo regionu, například Velká čínská zeď. Opevnění dělíme na stálá a polní, z čehož polní jsou dočasná a jsou vytvářena bojujícími jednotkami jako obranné pozice v terénu.\n\nUž v neolitu vznikají první opevněná místa (Uruk, Sesklo a mnoho dalších) a tento druh stavitelství se zdokonaluje do dneška. Tradičním příkladem konstrukce opevnění jsou castra (vojenské tábory) z časů římských legií a kastely, ale prvními reálnými realizacemi jsou obranné zdi městských států ještě z dob Mezopotámie nebo zeď obklopující Jericho z 8. tisíciletí př. n. l. Předchůdci opevnění tak, jak je známe dnes, byly obranné valy a konstrukce, které byly stavěny okolo sídel na ochranu proti zvířatům, případně na obranu proti napadení jiným kmenem.\n\nPosun v systému konstrukce a změna konceptu přišla ve středověku. Tehdy byly tyto aspekty značně ovlivněny příchodem střelného prachu a děl. V tomto období se zdi zpevňovaly, zhrubovaly a využíval se princip zpevnění zemí jako opory. Bylo to nezbytné vzhledem k síle kanónů a nutnosti eliminace dopadu dělových koulí, které způsobovaly značné škody. Stoupající síla zdiva byla potřebná též pro využití děl na obranu. Ta byla situována do obranné zdi nebo za ní.\n\nČasté bylo budování celých systémů opevnění rovněž před druhou světovou válkou, kdy vznikla například Maginotova linie nebo československé opevnění. Němci za války též budovali Atlantický val.\n\n\n\n\n\n"}
{"id": "21721", "url": "https://cs.wikipedia.org/wiki?curid=21721", "title": "Systém opevnění", "text": "Systém opevnění\n\nSystém opevnění je systém pevností, pevnůstek a dalších obranných prvků zbudovaný za účelem obrany určitého rozsáhlejšího prostoru. Může mít formu sítě samostatných pevností (např. síť středověkých hradů) nebo naopak důmyslný liniový či pásmový systém navzájem se podporujících pevnůstek a pevností, jehož účelem je zpomalit nebo zcela zastavit postup útočníka.\n\n"}
{"id": "21723", "url": "https://cs.wikipedia.org/wiki?curid=21723", "title": "Patrick Friesacher", "text": "Patrick Friesacher\n\nPatrick Friesacher (* 20. září 1980, Wolfsberg, Rakousko) je rakouský automobilový závodník, bývalý pilot Formule 1.\n\nFriesacher začínal v 5 letech v sedle motokrosového motocyklu, v 11 přešel na motokáry a užíval si úspěšné mezinárodní kariéry. V roce 1997 utrpěl vážná poranění nohy při nehodě ale po šesti měsících na nemocničním lůžku a dalších sedmi v kolečkovém křesle se vrátil na závodní dráhu. V roce 1998 nastoupil do francouzského šampionátu formule Renault a celoroční úsilí mu vyneslo konečné třetí místo. V následujícím roce zůstává ve Francii to už ale ve francouzském šampionátu Formule 3 a opět je to celkově třetí místo. Rok 2000 je ve znamení Formule 3 ale tentokrát na Německém území, dvě vítězství mu zajišťují 6 místo v mistrovství. Další léta tráví ve Formuli 3000 v týmu Red Bull Junior ale v letech 2001 až 2004 vytěží pouze dvě vítězství a shodou okolnosti na shodné trati v Maďarsku. V roce 2005 odešel k Minardi a dostal se tak do Formule 1, po závodě byl ve Velké Británii byl vyhozen, protože jeho sponzoři pozdě zaplatili jeho týmu.\n\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "21737", "url": "https://cs.wikipedia.org/wiki?curid=21737", "title": "Hexen: Beyond Heretic", "text": "Hexen: Beyond Heretic\n\nHexen: Beyond Heretic (zkracováno na Hexen) je akční počítačová hra vydaná společnosí Raven Software v roce 1995. Známá je jako jeden z klonů hry Doom. Hra běží na licencovaném doom enginu, který je ale podstatně vylepšen.\n\nHexen se dočkal jednoho datadisku, který se jmenuje Hexen: Deathkings of the Dark Citadel. Poslední verze hry je označována 1.1.\n\nV Hexenu si je možné vybrat povolání hlavní postavy. Na výběr jsou bojovník Baratus, mág Daedolon a klerik Parias. Každá postava má čtyři vlastnosti, kterými se jednotlivé povolání mezi sebou liší. Jsou to rychlost, obrana, magie a síla. Bojovník má nejvíce síly a rychlosti, mág má největší magii a klerik své vlastnosti vyrovnané.\n\nVe hře nenajdeme klasický systém levelů, kdy hráč přechází postupně z jedné úrovně do druhé. Hexen tvoří celkem pět obrovských levelů (nazývají se huby). V jednotlivých hubech je možné najít portály do dalších podúrovní. Každý hub obsahuje také jeden tajný level.\n\nJak již bylo zmíněno je založena na koncepci hry Doom, obsahuje tedy tzv. sprity – všechny objekty jsou dvourozměrné a jsou uloženy v základním souboru hry (hexen.wad). Je jich okolo 10 000. Oproti Doomu má však Hexen engine podstatně vylepšený – dochází k interakcím mezi úrovněmi, stěny se mohou posouvat do stran (což v Doomu bylo přímo proti principům enginu), dveře se mohou otevírat v pantech, objevují se i zemětřesení a další složitější jevy jako mlha nebo vodní proud. To je možné díky tzv. speciálním polyobjektům. Ve hře se je možné pohybovat i vertikálně pomocí létání nebo skákání.\nRozlišení hry bylo v době vydání 320×200 px, ale v novější verzi pro Windows bylo zvýšeno na 512×384 px. V dnešní době je k dispozici spousta programů, které umožní hru spustit v akcelerované grafice a vyšším rozlišení.\n\nKaždé povolání má k dispozici čtyři unikátní zbraně, celkem se ve hře k dispozici dvanáct rozdílným zbraní. Hráč začíná pouze se svou základní zbraní pro dané povolání a ostatní musí najít v průběhu hry. Ve hře se nevyskytuje žádná munice, ale zbraně využívají modrou a zelenou manu. Mana se dá doplňovat sbíráním magických krystalů dané barvy, nebo i kombinovaného krystalu, který doplní oba druhy many současně.\n\n\n\n\nArtefakty ve hře Hexen jsou velmi podobné těm z Heretica. Kromě brnění je možné mít až 25 kusů každého artefaktu v inventáři.\n\n\n\n\n"}
{"id": "21738", "url": "https://cs.wikipedia.org/wiki?curid=21738", "title": "Max Bense", "text": "Max Bense\n\nMax Bense (7. února 1910, Štrasburk – 29. dubna 1990, Stuttgart) byl německý filozof a teoretik umění a vědy, představitel existenciálního racionalismu.\n\nPokoušel se vytvořit estetiku jako racionální vědu, k čemuž chtěl využít poznatky z lingvistiky a teorie informace. \n\n\n"}
{"id": "21741", "url": "https://cs.wikipedia.org/wiki?curid=21741", "title": "Evangelium svatého Matouše s homiliemi", "text": "Evangelium svatého Matouše s homiliemi\n\nTakzvané Evangelium svatého Matouše s homiliemi je překlad Matoušova evangelia z období 1. redakce staročeské Bible. Jedná se o spis psaný na pergamenu gotickou minuskulí asi v 70. letech 14. století. Rukopis je uchováván v Národní knihovně České republiky v Praze (signatura XVII.A.4). Jeho autor přeložil z latiny do češtiny celé Matoušovo evangelium a za jednotlivé úseky vkládal překlady výkladů příslušných pasáží od Jeronýma, Řehoře Velikého, Bedy Ctihodného, Jana Zlatoústého, Órigena a jiných, např. Karla IV.. Tento text měl být přejat do Bible leskovecko-drážďanské, ale jelikož v něm nebyly dost zřetelně odděleny biblické pasáže od následných výkladů, písař Matoušova evangelia bible drážďanské se přidržel starší verze překladu. Text tohoto evangelia byl však opsán do Bible olomoucké a do Bible litoměřicko-třeboňské.\n\nJestliže byla Bible drážďanská napsána okolo roku 1360 (tato datace je ovšem zpochybněna už J. Dobrovským), pak není možné, aby autorem tohoto textu byl - jak se někdy udává - Jan Milíč z Kroměříže, neboť ten nastoupil do císařské kanceláře v Praze až v roce 1358 a kázat začal až v roce 1363. Autor tohoto překladu tedy není znám.\n"}
{"id": "21742", "url": "https://cs.wikipedia.org/wiki?curid=21742", "title": "Barva kouzel", "text": "Barva kouzel\n\nBarva kouzel (anglicky \"The Colour of Magic\") je humoristická fantasy kniha Terryho Pratchetta, první ze série \"Zeměplocha\". Byla napsána v roce 1983, do češtiny ji v roce 1993 přeložil Jan Kantůrek. Po dlouhou dobu byla jedinou knihou z hlavní série (další byla až \"Zaslaná pošta\") rozdělenou do kapitol. Každá kapitola je vlastně povídka, pokaždé se stejnými hrdiny. Myšlenka Barvy kouzel – to, že vše je vlastně jen hra bohů – je podobná tradičním stolním RPG hrám, kde hod kostkou ovlivňuje, co se hráčům stane.\nHlavním hrdinou je neschopný a cynický mág Mrakoplaš, který se nedobrovolně stane průvodcem zahraničního turisty jménem Dvoukvítek. Ten připluje do Ankh-Morporku z Agateánské říše a způsobí zde velký rozruch svým obrovským bohatstvím, kterého si není vědom (cena zlata v Ankh-Morporku a v Agateánské říši se řádově liší).\n\nBěhem rozsáhlého požáru, založeného poté, co Dvoukvítek objasní obyvatelům Morporku princip pojištění, opouštějí oba hlavní hrdinové společně Ankh-Morpork a vydávají se na cestu po Zeměploše. Ta je zavede postupně do chrámu pekelného boha Bel-Shammharotha, mezi jezdce na dracích a nakonec do říše Krull ležící na samém okraji Zeměplochy. Děj knihy končí ve chvíli, kdy jsou oba dva vrženi přes okraj Zeměplochy do nekonečného vesmíru.\n\nPříběhy Mrakoplaše a Dvoukvítka pokračují v další knize ze série o Zeměploše - v \"Lehkém fantastičnu\".\n\n\n"}
{"id": "21745", "url": "https://cs.wikipedia.org/wiki?curid=21745", "title": "Bible olomoucká", "text": "Bible olomoucká\n\nBible olomoucká je jednou z rukopisných biblí se staročeským překladem takzvané 1. redakce. Uchovává se ve Vědecké knihovně v Olomouci. V tomto městě je její přítomnost dosvědčena od roku 1787 a podle něho dostala tato bible také své jméno. Samotný rukopis pochází z roku 1417. Je to kulturní památka České republiky.\n\nPodobně jako Bible litoměřicko-třeboňská je opisem překladu 1. redakce, avšak s výjimkou katolických listů a Skutků apoštolů, které pocházejí z 2. redakce. Písař totiž neměl k dispozici původní předlohu, a proto si musel posloužit jinou. Matoušovo evangelium je navíc převzato ze staročeského překladu Evangelia svatého Matouše s homiliemi. Nakonec bylo připsáno i Zjevení Janovo. Ze staršího samostatného Matoušova evangelia se zde uchoval i komentář Tomáše Akvinského na 27. kapitolu. \n\nText není úplný, některé listy chybějí:\n\nPro poznání původního překladu textu je velmi poučné srovnání textu této a litoměřicko-třeboňské bible, neboť oba písaři používali stejnou předlohu, ale oba příležitostně vsouvali vlastní opravy. \n\nBible je ilustrována iluminacemi. Většina má rozměry přibližně 60 x 60 mm, některé jsou ale větší. Například trojdílná scéna Stvoření světa na začátku knihy Genesis má rozměry 180 x 90 mm. V prvním dílu se dochovalo 29 z původních 30 iluminací. Ve druhém dílu 47 z původních 49 iluminací.\n\nDále jsou oba díly vyzdobeny písařskými iniciálami provedenými střídavě červenou a modrou barvou, přičemž ornamenty jsou v opačných barvách než vlastní iniciála.\n\nPůvodní pozdně gotická vazba byla v roce 1965 nahrazena novodobou replikou, přičemž původní kožený potah desek i zachované části kování byly přeneseny na nové desky. Rekonstrukci vazby stejně jako restaurování vlastního rukopisu bylo provedeno restaurátorským ateliérem Ústředí uměleckých řemesel v Hodoníně v roce 1965 pod vedením Ladislava Kolaříka.\n\n1. díl\n2. díl\n"}
{"id": "21756", "url": "https://cs.wikipedia.org/wiki?curid=21756", "title": "Isidore Isou", "text": "Isidore Isou\n\nIsidore Isou vlastním jménem Jean-Isidore Goldstein (29. ledna 1925 – 28. července 2007) byl francouzský spisovatel a režisér rumunského původu. Je považován za zakladatele lettristů.\n\nRoku 1942 založil směr, který se nazývá lettrismus, jeho podstatou je organizace písmen, kdy za základ tvorby považuje abecedu. Aby mohl vytvořit tzv. čistou prózu rozšířil abecedu a dalších 19 znaků. Téhož roku odešel do Paříže, kde žil až do své smrti.\n\nV České republice (resp. Československu) je hlavním představitelem lettrismu Eduard Ovčáček.\n\n\n\n"}
{"id": "21757", "url": "https://cs.wikipedia.org/wiki?curid=21757", "title": "Dlabačův Nový zákon", "text": "Dlabačův Nový zákon\n\nDlabačův Nový zákon je tištěný český překlad Bible tzv. 4. redakce vydaný asi někdy před rokem 1487. Je to první část českého biblického textu 4. redakce, která vyšla tiskem, ještě před Biblí pražskou. Do rukou jej dostal v roce 1816 strahovský premonstrátský mnich Bohumír Dlabač († 1820), po němž tento spis nese jméno.\n\nJe znám pouze jeden víceméně úplný tisk chovaný ve Strahovské knihovně pod signaturou DM V 5, ovšem i tento je značně poškozený (souvislý text jde od Mt 12,44-Zj 22,9). Má celkem 212 listů. Vedle toho se zachoval jeden zlomek tisku o 20 listech chovaný ve Västerås ve Švédsku (Västerås stadsbibliotek, Västerås stifts- och landsbibliotek, signatura N8 O8 P 1-4). Na počátku jsou rejstříky. Určení místa vydání kolísá mezi Plzní a Prahou, datum je nejisté.\n\n"}
{"id": "21758", "url": "https://cs.wikipedia.org/wiki?curid=21758", "title": "Bible litoměřicko-třeboňská", "text": "Bible litoměřicko-třeboňská\n\nBible litoměřicko třeboňská (někdy také Bible Zmrzlíkova) je třetí významnou českou biblí tzv. 1. redakce. Jejím autorem je písař Matěj z Prahy, který opisoval starší předlohu, stejnou jako autor Bible olomoucké. Bible byla psána pro mincmistra Petra Zmrzlíka ze Svojšína. Knihy po sobě nenásledují tak, jak ve Vulgátě, neboť písař pracoval v takovém pořadí, jak dostával předlohy. Proto na začátek vložil předmluvu obsahující správné pořadí biblických knih. \n\nRukopis nese několik dat, podle toho, jak které části byly dopsány. Pochází z let 1409-1414. Je zachován ve třech svazcích, z nichž první dva se nachází v Státním oblastním archivu v Litoměřicích, třetí ve Státním oblastním archivu v Třeboni (odtud pochází také jméno této bible). \n\nText rukopisu byl později opraven písařem, který se řídil tzv. 2. redakcí, takže mnoho archaických výrazů bylo vyškrabáno a nahrazeno novými. Na dvou místech se nachází i výklad Jana Husa.\n\n"}
{"id": "21759", "url": "https://cs.wikipedia.org/wiki?curid=21759", "title": "Zavazadlo (Zeměplocha)", "text": "Zavazadlo (Zeměplocha)\n\nZavazadlo je jedna z postav v knižní sérii Zeměplocha Terryho Pratchetta. Je vyrobeno z magického dřeva Myslícího hruškovníku a chodí po stovkách malých nožiček, které mu v případě nutnosti umožňují velmi rychlý pohyb.\n\nZavazadlo vždy následuje svého pána, v čase i prostoru a urputně ho brání. Často polyká nejrůznější příšery a věci, od knih, přes žraloky, po lidi. Nebo je ušlape a ukope, v některých případech zevnitř… Nehledě na to, co právě spolklo, jeho majitel v něm najde vždy jen čerstvě vyžehlené spodky.\n\nZavazadlo dokáže svého pána následovat doopravdy kamkoliv, od vnitřku Oktáva přes okraj Zeměplochy až po Smrťovu říši. Někdy však hledáním majitele stráví celé dny .\n\nZavazadlo se poprvé objevuje jako kufr turisty Dvoukvítka v knize \"Barva kouzel\". Ten ho pak v \"Lehkém fantastičnu\" věnuje Mrakoplašovi, kterého pak následuje celou sérii knih. Když Mrakoplaš později navštíví Vyvažovací kontinent, Dvoukvítkův domov, najde tam mnoho podobných Zavazadel.\n\nPratchett na začátku \"Magického prazdroje\" tvrdí, že dostal nápad na Zavazadlo, když potkal objemnou americkou dámu, která vlekla obrovský kufr na maličkých chřestících kolečkách. Lidem podobným této dámě děkuje za odvahu.\n"}
{"id": "21766", "url": "https://cs.wikipedia.org/wiki?curid=21766", "title": "Dolby Digital", "text": "Dolby Digital\n\nDolby Digital (původní označení AC-3) je standard kódování audia pro ztrátovou kompresi zvuku, vyvinutý společností Dolby Laboratories roku 1991. Je přímým následníkem formátů Dolby Stereo, resp. Dolby Surround a konkurentem formátů DTS a SDDS. Nejčastěji se vyskytuje v konfiguraci 5.1 kanálů (pět hlavních plnorozsahových kanálů a jeden nízkofrekvenční „basový“ LFE kanál využívaný subwooferem při explozích a podobně), ale podporováno je i stereo, mono, Dolby Surround a některé další konfigurace. Plnorozsahové kanály mají rozsah od 20 Hz do 20 kHz, LFE kanál má rozsah do 120 Hz. Původně se tento formát používal v kinech (zde vždy v konfiguraci 5.1, od roku 1998 i v konfiguraci Dolby Digital Surround EX), později se začal používat i na laserdiscích, v digitálním televizním vysílání a je to i základní formát pro kódování zvuku na DVD a Bluray discích. Dá se nicméně použít i jako součást videosouborů AVI, OGM, nebo MKV. Zvukové soubory formátu Dolby Digital mají typicky příponu ac3.\n\nNa filmovém pásu je zaznamenán v prostoru mezi perforačními otvory v levé části pásu. Zálohován je analogovým formátem Dolby Stereo.\n\nAudiostandard AC-3 může mít maximální datový tok 640 kbit/s. U DVD Videa má maximální datový tok 448 kbit/s, přičemž nejčastějšími datovými toky na DVD-Video jsou 192 nebo 224 kbit/s pro konfiguraci 2.0 a 2.0 Surround, 384 nebo 448 kbit/s pro konfigurace 5.0 a 5.1, a 448 kbit/s pro konfigurace 5.1 EX. Maximální datový tok při použití u digitálního televizního vysílání je 448 kbit/s. Maximálním datovým tokem při použití na ATSC je 384 kbit/s.\n\n\nDolby Digital 5.1 EX, často označovaný jen jako Dolby Digital EX, v kinech jako Dolby Digital Surround EX, je nejnovější variantou vytvořenou v říjnu 1998, ve spolupráci se společností Lucasfilm THX, a poprvé uvedenou ve filmu \"Star Wars: Epizoda I – Skrytá hrozba\". Vedle klasických 5.1 kanálů obsahuje navíc ještě zadní střední kanál, který je maticově zakódovaný v zadním levém a v zadním pravém kanálu. Tento formát lze v domácích podmínkách přehrávat buď v konfiguraci 6.1 nebo v konfiguraci 7.1 (zadní střední kanál přehrávají místo jednoho reproduktoru rovnou 2 reproduktory). První DVD filmy, které byly zaznamenané s tímto zvukem, ještě v hlavičce AC-3 streamu neobsahovaly digitální informaci o tom, že tento maticově zakódovaný zadní kanál obsahují. Novější DVD filmy už v hlavičce svého AC-3 streamu tuto informaci obsahují, tudíž je tento kanál na patřičně vybavených dekodérech dekódován automaticky.\n\nDolby Digital Plus je vylepšený kódovací systém založený na formátu Dolby Digital. Nabízí vyšší datové toky (až do 3 Mbit/s), podporuje více zvukových kanálů (až 13.1), vylepšené kódovací techniky redukující kompresní artefakty, a zpětnou kompatibilitu s existujícím AC-3 hardwarem. Kolem roku 2005 se o něm uvažovalo jako o jednom z možných audioformátů pro HD-DVD.\n\n\n"}
{"id": "21767", "url": "https://cs.wikipedia.org/wiki?curid=21767", "title": "AC-3", "text": "AC-3\n\nAC-3 nebo AC3 může být:\n"}
{"id": "21769", "url": "https://cs.wikipedia.org/wiki?curid=21769", "title": "Bible boskovická", "text": "Bible boskovická\n\nBible boskovická je nejstarší známou českou biblí s velkými částmi překladu tzv. 2. redakce. Pochází někdy z doby kolem roku 1415 (není datovaná), pravděpodobně z prostředí Husova. Je psána novým diakritickým pravopisem (délka samohlásek je označována čárkou, měkkost souhlásek tečkou). Zatímco první z písařů byl na tento pravopis již zvyklý, druhý (hlavní) zpočátku kolísal mezi starou předlohou a novými pravidly. \"Boskovická\" se této bibli říká proto, že na zápisu na foliu 534b stojí, že ji pan Václav Černohorský z Boskovic v roce 1565 daroval svému úředníkovi Heinrichu Reichenbochovi. \n\nKromě samotných biblických knih obsahuje tato bible před knihou Exodus, Husův Menší výklad na desatero a před 1. knihou Makabejskou krátký biblický prolog. \n\nPo textové stránce se jedná o složeninu 1. a 2. redakce. Překlad 2. redakce se nachází převážně v Knihách Samuelových a Královských, v knihách Paralopomenon a celý Nový zákon. Je tak prvním samostatným svědkem nové, 2. redakce překladu. To především proto, že 2. redakce českého překladu se týkala převážně Nového zákona. Významné je svědectví třetího řeckého překladu žaltáře a dodatků k němu. Existence tohoto nového, poetičtějšího a rytmičtějšího překladu je dosvědčena již z Žaltáře poděbradského z roku 1396. Tentýž žaltář se objevuje i v Bibli hlaholské z roku 1416, obsahuje ho Bible Mlynářčina a také Bible Bočkova. \n\nVýzdoba této bible je velmi hodnotná, nebyla však nikdy dokončena, na některých místech zůstaly jen podkresby. Patrně k opuštění díla došlo po začátku husitských bouří v roce 1419.\n\nUchovává se ve Vědecké knihovně v Olomouci, signatura M III 3. Je to kulturní památka České republiky.\n\nKniha byla znovu svázána v roce 1539 do dřevěných desek potažených bílou kůží. Desky jsou zdobeny renesančním slepotiskem. Desky jsou doplněny kovovými nárožníky a jsou na nich patrné zbytky spon. Během této převazby byla kniha znovu oříznuta, což vedlo k odříznutí rozvilin iniciál.\n\n"}
{"id": "21771", "url": "https://cs.wikipedia.org/wiki?curid=21771", "title": "Pavel Křížkovský", "text": "Pavel Křížkovský\n\nPavel Křížkovský (narozen jako Karel Křížkovský; 9. ledna 1820 Holasovice ve Slezsku (Kreuzendorf) – 8. května 1885 Brno) byl český hudební skladatel, sbormistr, violista, klavírista, klarinetista, varhaník, hudební pedagog a katolický kněz.\n\nPocházel z velmi chudých poměrů. Byl nemanželským synem Viktorie Křížkovské a pokřtěn byl jako Karel. V dětství vyrůstal u svých strýců Jakuba a Jana v Neplachovicích. Jeho talentu si všimli ředitel místního kůru A. Urbánek a učitel Jiří Janáček, otec hudebního skladatele Leoše Janáčka. Pomohli mu, aby byl v roce 1832 přijat jako zpěvák kostela sv. Ducha v Opavě a mohl tak navštěvovat lepší školu a posléze i opavské gymnázium. Zapsal se sice po maturitě ke studiu na Filosofické fakultě olomoucké univerzity, ale dlouho pro nedostatek finančních prostředků studovat nemohl. Na čas přijal místo učitele češtiny na škole v Jamnici, aby získal prostředky na další studium. Pokračoval pak ve studiu filosofie a hudební teorie.\n\nNeutěšené podmínky, ve kterých vyrůstal, způsobily, že trvale trpěl pocitem osamění, nedůvěrou ve vlastní schopnosti, nespavostí a duševními krizemi. Možná, že i to přispělo k rozhodnutí, že roku 1845 vstoupil do augustiniánského kláštera v Brně, vykonal řeholní slib a přijal řeholní jméno Pavel. Vysvěcen na kněze byl v roce 1848.\n\nStal se ředitelem klášterního kůru; pod jeho řízením zpíval i mladý Leoš Janáček. Byl kaplanem v Lískovci a učitelem náboženství na brněnské škole v Bělidlech. Ačkoliv byl kromě studia hudební teorie v hudbě prakticky samouk, stal se virtuosem ve hře na varhany a skvěle hrál na i klarinet a klavír. Dirigoval koncerty v brněnské Redutě, hrál na violu ve smyčcovém kvartetu, založil Mužský pěvecký sbor v Brně a Besedu brněnskou. V obou tělesech působil i jako sbormistr a dirigent.\n\nSeznámil se s jedním z nejpilnějších sběratelů českých národních písní Františkem Sušilem. Toto setkání mělo pro českou hudbu velký význam. Sdílel s ním jeho nadšení pro lidovou tvorbu, která se mu stala velkým zdrojem inspirace. Nejprve jen harmonizoval Sušilovy zápisy, později začal sám komponovat v duchu moravských národních písní. Tak vznikla jeho díla pro pěvecký sbor \"Utonulá\", \"Dar za lásku\", \"Dívče\" a mnohé další. Na pozvání Bedřicha Smetany byla \"Utonulá\", za osobního řízení Křížkovského, provedena s velkým úspěchem na koncertě v Praze 1 roku 1861. Též spolupracoval s významným vlasteneckým knězem Janem Soukopem, jemuž zhudebnil některé texty.\n\nJeho životním úspěchem se stala kantáta komponovaná k Velehradským slavnostem v roce 1863, konaným na počest milénia příchodu slovanských věrozvěstů Cyrila a Metoděje na Moravu. Vedle náboženského obsahu se do díla promítly i vlastenecké myšlenky národního obrození. Kantátu přednesl sbor 940 zpěváků a zpěvaček a dvacet tisíc posluchačů uspořádalo skladateli nadšené ovace.\n\nVšechna tato aktivita však nebyla nijak doceněna nebo spíše naopak byla vyhodnocena jako církvi nepřátelská. Německé církevní kruhy v Brně jeho úspěchu vysloveně nepřály. Vrcholu bylo dosaženo, když jej Prozatímní divadlo vyzvalo ke kompozici opery. Brněnský biskup hrabě Antonín Arnošt Schaffgotsche zakázal Křížkovskému jakékoliv skladatelské aktivity s výjimkou komponování církevních skladeb. Podřídil se. Napsal \"Rekviem\", dvojí \"Te Deum\" a přesto byl v roce 1872 prakticky odsunut do Olomouce na místo kapelníka olomouckého dómu. I zde však našel sílu a čas a spolupracoval při založení pěvecko-hudebního spolu Žerotín.\n\nPo mozkové mrtvici se vrátil do Starobrněnského kláštera. Zde na následky nemoci 8. května 1885 zemřel. Je pochován na Ústředním hřbitově v Brně (sk. 2/83).\n\n48 církevních skladeb, z toho 5 mší, 3 Te Deum, 2 rekviem a 1 pašije:\n\n\n\n\n\n"}
{"id": "21773", "url": "https://cs.wikipedia.org/wiki?curid=21773", "title": "Mlynářčina bible", "text": "Mlynářčina bible\n\nMlynářčina bible je rukopis českého překladu bible tzv. 2. redakce; rukopis není datován, pochází někdy z 15. století. Nachází se v Národní knihovně České republiky (sig. XVII.A.10).\n\nSvůj název dostala tato bible podle legendy, kterou podle tradice krumlovských jezuitů zapsal Bohuslav Balbín, že totiž ji napsala jedna mlynářka. Jiný text s podobným údajem z doby okolo roku 1591 cituje Fortunát Durych. Dobrovský navíc přidal myšlenku, že se jednalo o mlynářku táborskou z bechyňského kraje.\n\nPo Bibli moskevské je to nejmenší česká bible, čehož oba její písaři dosáhli zavedením mnoha zkratek v textu.\n\nBible obsahuje mnoho prologů, především obvyklé prology Jeronýmovy, dále prology k jednotlivým knihám (celkem 15). Bible není úplná, některé listy chybějí. Ornamentální výzdoba čítá celkem 95 barevných iniciál.\n\n"}
{"id": "21774", "url": "https://cs.wikipedia.org/wiki?curid=21774", "title": "Bible moskevská", "text": "Bible moskevská\n\nBible moskevská je jedna z českých biblí tzv. 2. redakce z 15. století, která se dnes nachází v Moskevském státním muzeu. Je významná tím, že se jedná o nejmenší známou českou rukopisnou bibli. Jako u ostatních českých biblí 1. redakce, je text od začátku až po žaltář blízký 2. redakci, zde zvláště Bibli litoměřické, od knih mudroslovných se jedná o 2. redakci, velmi blízkou Bibli Bočkově. Podobně i v Novém zákoně se jedná o 2. redakci. Bibli psali celkem dva písaři. Pravopis je diakritický a obsahuje mnoho zkratek, což způsobilo, že tato bible mohla mít tak malé rozměry. \n\nJe to pravděpodobně tatáž bible, kterou jako „Bibli Hrochovu“ uvádí Josef Dobrovský ve svých dějinách české literatury – jak zmiňuje Vladimír Kyas, který ji datuje do rozmezí let 1430–1460. \n"}
{"id": "21775", "url": "https://cs.wikipedia.org/wiki?curid=21775", "title": "Bible litoměřická", "text": "Bible litoměřická\n\nBible litoměřická může označovat celkem dvě české bible:\n\n"}
{"id": "21778", "url": "https://cs.wikipedia.org/wiki?curid=21778", "title": "Bible hlaholská", "text": "Bible hlaholská\n\nBible hlaholská (též Bible emauzská nebo Bible vyšebrodská) je český rukopisný překlad bible pocházející z pražského Emauzského kláštera z roku 1416. Její text se řadí do tzv. 2. redakce staročeského překladu. Dnes se nachází v Národní knihovně ČR v Praze. Zachoval se z ní jen jeden svazek obsahující biblické knihy Paralipomenon až Jób a Přísloví až Sírachovec, dále žaltář s dodatky a biblické prology k předchozím knihám. \n\nZ ostatních svazků se zachovalo jen 11 fragmentů. \n\nTato bible vznikla v charvátsko-hlaholském kulturním prostředí, kde bohoslužebným jazykem byla církevní slovanština charvátského typu, která se do Prahy dostala v roce 1347 z Dalmácie. Používané české spisy (nepříliš časté) se přepisovaly hlaholicí. \n\n"}
{"id": "21779", "url": "https://cs.wikipedia.org/wiki?curid=21779", "title": "Bible Padeřova", "text": "Bible Padeřova\n\nBible Padeřova je českou rukopisnou biblí řadící se z hlediska překladu do tzv. 3. redakce, jejímž je nejstarším známým opisem. Na konci Nového zákona stojí: \"Tato biblí skonána jest s pomocí Pána Boha k rozšíření jeho svatého zákona z rozkázanie a nákladem slovutného a opatrného muže pana Filipa z Padeřova skrze rucě Jana z Prahy Aliapars řečeného léta ot narozenie božieho tisíc čtyři sta třidcátého a pátého v úterý vigilie svatých Petra a Pavla\", tj. 28. června 1435. Dnes se nachází v Rakouské národní knihovně ve Vídni. \n\nMístem sepsání byl hrad Ostromeč na Vltavě proti ústí sedlčanského Mastníka. Filip, původem sedlák v Padeřově, utekl do Tábora, kde se stal hejtmanem. V Táboře vlastnil dům. \n\nBible je psána diakritickým rukopisem, výzdobou se snaží vyrovnat předhusitským rukopisům. \n\nV Novém zákoně se za Listem Kolosanům navíc objevuje apokryfní List Laodičanům. Rejstřík liturgických lekcí chybí. \n\n"}
{"id": "21782", "url": "https://cs.wikipedia.org/wiki?curid=21782", "title": "Žaltář", "text": "Žaltář\n\nŽaltář ( , ze starořec. \"ψαλτηριον, psaltérion\") je kniha, která obsahuje žalmy. V užším slova smyslu se tímto termínem rozumí biblická \"Kniha žalmů\", která je ve skutečnosti sbírkou samostatných žalmů nebo jejich již existujících menších sbírek. V širším slova smyslu se jako \"žaltář\" označuje jakákoli sbírka žalmů, především středověké rukopisy s žalmy, používané při liturgii hodin. Slovo \"žaltář\" může však označovat i jen jeden oddíl knihy, který obsahuje žalmy, např. zvláštní oddíl breviáře.\n\nLeckteré z dochovaných žaltářů jsou významná historická a umělecká díla, například \"Melisendin žaltář\" z 12. století.\n\n"}
{"id": "21791", "url": "https://cs.wikipedia.org/wiki?curid=21791", "title": "Biskupství", "text": "Biskupství\n\nBiskupství je synonymum pro církevní správní obvod diecézi, v katolické církvi také označení pro sídlo či úřad biskupa. Odlišujeme biskupství, k němuž přísluší diecéze a které tedy spojuje titul biskupa s konkrétním úřadem spravujícím diecézi, a tzv. titulární biskupství, ke kterému žádná diecéze (a tudíž ani ji spravující příslušný úřad) nepřísluší. Obdobně arcibiskupství odpovídá úřadu arcibiskupa.\n\n\n\n"}
{"id": "21792", "url": "https://cs.wikipedia.org/wiki?curid=21792", "title": "Mendelova univerzita v Brně", "text": "Mendelova univerzita v Brně\n\nMendelova univerzita v Brně (zkratka MENDELU) je nejstarším vysokým zemědělským a lesnickým učením v českých zemích. Univerzita je pojmenována po významném vědci na poli genetiky – Johannu Gregoru Mendelovi.\n\nPůvodně byla zřízena v Brně v roce 1919 jako Vysoká škola zemědělská v Brně a pod tímto názvem existovala až do roku 1994. Poté nesla do roku 31. prosince 2009 název Mendelova zemědělská a lesnická univerzita v Brně. Jejím vznikem bylo dovršeno dlouhodobé úsilí o zřízení vysokého zemědělského učení na Moravě, která patří odedávna k zemím s nejvyspělejším zemědělstvím ve střední Evropě. Za dobu svého trvání prošla řadou organizačních i obsahových změn a připravila pro uplatnění v různých sférách národního hospodářství a oblastech hospodářské praxe téměř dvacet tisíc zemědělských inženýrů, více než šest a půl tisíc lesních inženýrů a téměř pět a půl tisíc inženýrů ekonomů.\n\nSídlí v Brně, jedna z jejích fakult se nachází v Lednici.\n\nMendelovu univerzitu v Brně tvoří pět fakult a jeden vysokoškolský ústav:\n\nPočet studujících na všech fakultách univerzity a na institutu v roce 2008 činil více než 12 000 aktivních studií.\n\nV letech 1952–1959 existovala také Zootechnická fakulta a v letech 1952–1969 byla součástí školy i Veterinární fakulta.\n\nVzdělávací program při vzniku této vysoké školy vycházel z jejich původních dvou odborů, tj. hospodářského a lesnického, a doznal v jisté časové posloupnosti svého výrazného rozšíření. Postupně docházelo k jeho doplňování o nové studijní programy a jejich obměňování tak, aby byly vhodněji naplňovány potřeby získávání vysokoškolské kvalifikace příslušného odborného zaměření. V současné době má univerzita akreditováno 19 studijních programů s 32 studijními obory pro bakalářské studium, 16 studijních programů s 37 studijními obory pro navazující (příp. pětileté) magisterské studium a 19 studijních programů s 30 studijními obory pro doktorské studium. V rámci studijních programů se mohou studenti rovněž individuálně profilovat v řadě odborných předmětů, jejichž obsahová náplň byla upravena s ohledem na potřeby spojené se vstupem Česka do Evropské unie. Univerzita dále nabízí studium v rámci kurzů celoživotního vzdělávání v 6 studijních programech (8 studijních oborech) a od roku 2003 také výuku v rámci Univerzity třetího věku (3 studijní obory).\n\nŘešení vědecko-výzkumných úkolů vychází z dlouhodobé prognózy a vědecké orientace univerzity a fakult a zahrnuje oblast zemědělských, lesnických, biologických, ekonomických a technických věd. Jedná se o otevřený okruh výzkumných aktivit, uplatňovaný v institucionálním výzkumu, ve výběrových řízeních grantových agentur, výzkumných centrech a v mezinárodních vědecko-výzkumných programech. Výzkumný program MENDELU v Brně sleduje v obecné rovině aktuální trendy současného vývoje základních vědních disciplín, zejména biologie a jejich aplikace v zemědělských, lesnických, zahradnických a ekonomických vědách. V praktické realizaci se jedná o cílené řízení biologických procesů, efektivní využívání neobnovitelných a tvorbu obnovitelných přírodních zdrojů při rozvoji trvale udržitelného, multifunkčního zemědělství a agrobyznysu. Důraz je kladen na kvalitu a bezpečnost zemědělských produktů obecně a potravin zvláště v podmínkách rostoucí konkurence na liberalizujícím se světovém agrárním trhu. V kontextu se závěry Společné zemědělské politiky EU jako prioritní preferuje univerzita zejména témata věnující se multifunkčnímu zemědělství a lesnictví, významu jejich produkčních a mimoprodukčních funkcí při utváření krajinného prostoru a rozvoji venkova.\n\nV oblasti zahraničních styků realizují zaměstnanci i posluchači studijní a přednáškové pobyty, stáže a konzultace na vysokých školách ve Francii, Polsku, Rakousku, Německu, USA a Velké Británii a v mnoha dalších zemích. MENDELU je členem významných evropských organizací (CRE, ICA) a spolupracujících sítí analogicky profesně zaměřených škol. Rozšíření možnosti zahraniční spolupráce nabízí zapojení univerzity zejména do programu SOCRATES, LEONARDO DA VINCI CEEPUS, AKTION a dalších mezinárodních projektů.\n\nMENDELU v Brně má k dispozici ubytovací kapacitu na vysokoškolských kolejích především v Brně a Lednici. Všichni zájemci mají možnost stravování ve vysokoškolské menze. Tělovýchovné a sportovní vyžití je studentům umožněno v rámci fakultativní tělesné výchovy a prostřednictvím vysokoškolského sportovního klubu univerzity.\n\nPotřebám praktické výuky studentů, k řešení výzkumných úkolů a ověřování vědeckých poznatků v praxi slouží Školní zemědělský podnik Žabčice a Školní lesní podnik Masarykův les ve Křtinách. Doplňující pedagogické studium učitelství odborných předmětů, doplňující pedagogické studium mistrů odborné výchovy, výuku seniorů v rámci Univerzity třetího věku a vzdělávací kurzy podle potřeb a požadavků široké veřejnosti zajišťuje Institut celoživotního vzdělávání, založený v roce 2003. Pro výukové účely je využívána také Botanická zahrada a arboretum v Brně. K dispozici je rozsáhlá knihovna, čítárna časopisů a moderní informační a počítačové centrum jako součásti Ústavu vědecko-pedagogických informací a služeb. Ústav informačních technologií se stará o provoz informačního systému UIS a správu univerzitní IT infrastruktury. Audiovizuální centrum zhotovuje videozáznamy pro potřeby výuky a výzkumu a spravuje celouniverzitní filmotéku a videotéku. K zachování a zpřístupnění archivního bohatství univerzity dalším generacím je zaměřena činnost Univerzitního archivu.\n\n"}
{"id": "21796", "url": "https://cs.wikipedia.org/wiki?curid=21796", "title": "Helmut Heißenbüttel", "text": "Helmut Heißenbüttel\n\nHelmut Heißenbüttel (21. června 1921 Wilhelmshaven – 19. září 1996) byl německý literární teoretik a spisovatel.\n\nVe svém díle se zabýval tzv. konkrétní poezií, dále napsal několik knih z oblasti literární teorie.\n\n\n"}
{"id": "21810", "url": "https://cs.wikipedia.org/wiki?curid=21810", "title": "Machiavellismus", "text": "Machiavellismus\n\nMachiavellismus je dnes považován za označení pragmatického a cynického jednání v politice. Machiavellistou je myšlen ten, kdo uznává, že „účel světí prostředky“ (daný účel by však dle Machiavelliho měl být ctnostný) a je ochoten dopouštět se morálně pochybných jednání ve snaze dosáhnout obecně prospěšného cíle.\n\nPojem má původ od Niccolò Machiavelliho, především pro jeho dílo \"Vladař\", ve kterém detailně popsal taktiky, které by měl vladař používat, aby si získal a udržel moc. V důsledku popisuje způsob střízlivé vlády oproštěné od emocí. Niccolò Machiavelli navrhl dva možné postupy, jeden mírový a legitimní a druhý je založen na síle. Pokud první postup ztroskotá, je, podle Machiavelliho, nutno využít právě sílu. Proto je jedním z rysů machavellismu povolení odvolání slibu.\n\nAčkoliv Machiavelli uznával pouze svět reálný plný vrtošivé lidské povahy, jeho cíle vždy byly morálně ospravedlnitelné – fungující silný stát. Základem Machiavelliho názoru je fakt, že politika se odehrává v reálném světě a nikoliv ve světě morálním.\n\nZ hlediska politické filosofie lze Machiavellismus vymezit jako koncept, který byl využíván v souvislosti s politickými vůdci, kteří se dostali do vůdčích pozic právě díky svému despotickému a autoritářskému charakteru.\n\nPodle Richarda Christie a Florence Geis lze zkoumat machiavellismus jako charakterový rys. V jejich dílu \"Studies in machiavellianism\" (1970) určili, že machiavellismus lze spojit s určitým způsobem přístupu ke světu a se způsobem chování. Machiavellismus podle nich není jen charakteristikou vůdců a není přímo spojen s autoritativní osobností a nejedná se ani o psychopatologický fenomén. V díle \"Studies in machiavellianism\" popisují, že většina lidí mohou na určité úrovni prosazovat machiavellismus. Každý jedinec je více či méně ochotný se přetvařovat a klamat ostatní za určitých okolností.\n\nChristie a Geis popsali osobností profil machavellianisty, který obsahuje základních pět vlastností: manipulace, amorálnost, cynismus, emoční chladnost a chybějící empatie.\n\n\n"}
{"id": "21811", "url": "https://cs.wikipedia.org/wiki?curid=21811", "title": "Násobení", "text": "Násobení\n\nNásobení je jedna ze čtyř základních početních operací v aritmetice. Násobení přirozených čísel představuje jejich opakované sčítání.\n\nformula_2 a formula_3 se nazývají činitelé. Výsledek, „a krát b“, se nazývá součin.\n\nNapříklad se zapisuje 3 · 4 pro 4 + 4 + 4. Tento zápis se čte „třikrát čtyři“. Soubor násobků malých přirozených čísel se v didaktice matematiky nazývá násobilka.\n\nNamísto 3 · 4 se někdy píše také 3 × 4, což bylo obvyklé zejména v minulosti, nyní se v matematice znak × používá speciálně pro kartézský součin množin a vektorový součin vektorů. V počítačových programech nebo na kalkulačkách se často používá znak *. Znak × či x připojený bez mezery za číslo se v běžném textu či seznamech běžně používá pro označení počtu věcí či úkonů, například „2× máslo“ v soupisu nákupu nebo „pro výstup s kočárkem stiskněte 2×“. Při násobení proměnnou se zpravidla symbol násobení vynechává úplně, tedy píše se například (5\"x\", \"xy\").\n\nPři násobení více nebo mnoha čísel se používá písmeno Π z řecké abecedy (případně symboly jemu podobné):\n\nnebo také\n\nExistuje i zvláštní případ násobení přirozených čísel - faktoriál\n\nOpakované násobení stejných činitelů obvykle nahrazujeme umocňováním\n\nOpačná operace násobení je dělení.\n\nV algebraickém tělese (např. formula_8 a formula_9) platí:\n\n\n"}
{"id": "21814", "url": "https://cs.wikipedia.org/wiki?curid=21814", "title": "Brno-Bystrc", "text": "Brno-Bystrc\n\nBrno-Bystrc je městská část na severozápadě statutárního města Brna. Je tvořena městskou čtvrtí Bystrc (ženský rod, v místním úzu někdy mužský, německy \"\", v hantecu \"Bástr\"), původně samostatnou obcí, která byla k Brnu připojena v roce 1960. Její katastrální území má rozlohu 27,24 km². Samosprávná městská část vznikla 24. listopadu 1990. Žije zde přes 24 000 obyvatel.\n\nBystrc je rozlohou vůbec největší městskou částí i katastrálním územím Brna. Na území této městské části se nachází řada brněnských rekreačních objektů – Brněnská přehrada, Zoo Brno situovaná na Mniší hoře, Údolí oddechu, rozsáhlé Podkomorské lesy s areálem Pohádky máje (včetně Helenčiny a Ríšovy studánky), hrad Veveří. Hrad Veveří stejně jako jižní část Brněnské přehrady však původně součástí Bystrce nebyly. Hrad Veveří byl dlouho součástí katastrálního území Veverská Bítýška, zatímco jižní část Brněnské přehrady náležela především do původního katastru obce Kníničky, přehradou zatopené.\n\nSoučasně je Bystrc jedním z největších brněnských sídlišť a jednou z nejvýznamnějších městských částí Brna. Na hladině bystrcké části Brněnské přehrady se každoročně koná významná několikadenní mezinárodní soutěžní přehlídka ohňostrojů Ignis Brunensis, která přitahuje desítky tisíc diváků.\n\nCelá Bystrc je rozdělena do tří různých částí – tzv. \"Bystrc I\" se \"Starou Bystrcí\" představuje původní ves okolo kostela svatého Jana Křtitele a svatého Jana Evangelisty při řece Svratce a nejstarší panelové sídliště až po tzv. Německou nebo Hitlerovu dálnici, víceproudovou silniční komunikaci protínající Bystrc. \"Bystrc II\" je novější panelové sídliště západně od Německé dálnice až po tramvajovou smyčku Ečerova. V roce 2006 začala výstavba sídliště \"Kamechy\" \"Bystrc II/A\", která má ve své finální podobě pokrývat prostor za panelovými domy (ulice Teyschlova) vystavěnými po roce 1990 směrem k Žebětínu.\n\nRadnice městské části je umístěna v blízkosti kostela svatého Jana Křtitele a svatého Jana Evangelisty při řece Svratce ve staré Bystrci. Pro účely senátních voleb je území městské části Brno-Bystrc zařazeno do volebního obvodu číslo 55.\n\nV Bystrci se také nachází několik viničních tratí (Díly, Kamenice, Pod Mniší horou).\n\nHorní polovina znaku se shoduje se znakem města Brna (bílý a červený pruh) další bílý pruh je nahrazen výplní nad modrou hladinou vzduté vodní plochy - posledního modrého pruhu u dna znaku.\n\nPrameny doložená historie Bystrce a původ tohoto místního jména začíná rokem 1373, kdy moravský markrabě Jan Jindřich daroval Bystrc augustiniánskému klášteru u sv. Tomáše. Bystrc byla součástí panství hradu Veveří, původně zeměpanského, od 15. století s různými majiteli. Po roce 1848 se Bystrc vykoupila z povinností vůči veverské vrchnosti. V období Protektorátu Čechy a Morava byl na území Bystrce vybudován nedokončený úsek nedokončené Exteritoriální dálnice Vídeň-Vratislav. K osvobození Bystrce došlo 28. dubna 1945, na což upomíná název zdejšího náměstí. Již v době výstavby přehrady byla v oblasti skály nad lagunou na Kozí horce navržena vilová čtvrť. K její realizaci ale nedošlo. Domy tam navrhovali většinou uznávaní brněnští moderní architekti. V roce 1945 navrhl slavný architekt Bohuslav Fuchs o něco dále rekreační vilku, která byla o rok a půl později postavena. 1. ledna 1957 byla na základě rozhodnutí krajského národního výboru k Brnu připojena rozsáhlá oblast v okolí Brněnské přehrady zahrnující vedle většiny katastru Bystrce také západní část katastru obce Kníničky, malou východní část katastru obce Veverská Bítýška, jihozápadní část katastru obce Rozdrojovice, jižní část katastru obce Moravské Knínice a jižní cíp katastru obce Chudčice. Toto území pak bylo spravováno jako součást městského obvodu Brno VII. 1. července 1960 byla k Brnu připojena i samotná Bystrc, která až do 31. července 1976 tvořila spolu se sousedními Kníničkami, jakož i výše připojenými částmi katastrů sousedních obcí (zde v rámci Brna existovala nově zřízená katastrální území \"Chudčice I\", \"Moravské Knínice I\", \"Rozdrojovice I\" a \"Veverská Bítýška I\") samostatnou městskou část Bystrc s vlastním místním národním výborem. Ta se od 26. listopadu 1971 do 30. dubna 1972 nazývala Brno VII-Bystrc, poté od 1. května 1972 již jen Brno-Bystrc. Současné katastrální hranice získala Bystrc při radikální katastrální reformě Brna ve druhé polovině 60. let 20. století, přičemž upravený katastr Bystrce zahrnuje vedle téměř celého původního bystrckého katastru také jižní část původního katastrálního území Kníničky, téměř celé zrušené katastrální území Veverská Bítýška I a jižní část zrušeného katastrálního území Chudčice I. V 70.–80. letech byla na území Bystrce využita velká část výše zmíněného nedokončeného úseku exteritoriální dálnice pro vybudování nové částečně víceproudé silnice, jež Bystrcí prochází. K 15. červenci 1976 byl zrušen místní národní výbor v Bystrci, a Bystrc i Kníničky byly připojeny k městskému obvodu Brno II, v jehož rámci setrvaly až do roku 1990, kdy si obyvatelé obou čtvrtí vymohli vytvoření novodobých samosprávných městských části Brno-Bystrc a Brno-Kníničky. Ke dni 19. února 2015 vstoupila v platnost nová katastrální a správní hranice mezi Bystrcí a Žebětínem v lokalitě Kamechy.\n\nBystrc je rozdělena na 16 základních sídelních jednotek: Bystrc-jih, Foltýnova, Hrad Veveří, Kamechy-východ, Kočičí žleb, Kozí horka-Chochola, Mniší hora, Myslivna-Obora, Náměstí 28. dubna, Pohádka máje, Polesí Žebětín, Přístavní, Rakovec, Teyschlova, Údolí oddechu a Vejrostova.\n\nBystrc si i přes trvalý rozvoj zachovává charakter klidné městské části Brna s přírodním okolím obytné zástavby, dostatkem zeleně a příležitostí k rekreaci. V Bystrci funguje jen velmi málo společností a firem, které by vytvářely pracovní místa, 91 % zaměstnaných obyvatel Bystrce vyjíždí za prací mimo městskou část. Vzhledem k věkové struktuře obyvatelstva a nedostatku pracovních příležitostí funguje Bystrc jako zázemí pro pracovní sílu města Brna. Jednoznačně dominantní funkcí MČ je funkce obytná a trh práce je pouze marginální.\n\nV Bystrci fungují sportovní kluby (FC Dosta Bystrc-Kníničky, Rugby Club Bystrc, šachový klub Bystrc Oilers, veslařský klub Draci Bystrc) a zájmové organizace. Obyvatelé Bystrce mají možnost využívat poměrně rozsáhlou sportovní infrastrukturu.\n\nCelkem se v Bystrci nachází 17 sportovních hřišť, lezecká stěna (ul. Vondrákova), skateboardový (ul. Vejrostova) a dirt areál. Pravidelný kulturní život se odehrává ve Společenském centru na Odbojářské ulici (koncerty, divadelní představení, výstavy), v místní pobočce Mahenovy knihovny (výstavy, vernisáže, přednášky), na hradě Veveří (koncerty, zábavné akce). Kulturní odbor úřadu městské části pořádá hody a vánoční trhy.\n\nV Bystrci neexistuje lokální kabelová televize ani místní rádio; nevychází žádný nezávislý místní papírový tisk. O událostech informuje internetový magazín Bystrčník (vydává občanské sdružení Horní náměstí) a radniční periodikum Bystrcké noviny. Dění v Bystrci je dále mediálně mapováno v rámci širšího celku, zejména Brněnským deníkem Rovnost (vydává Vltava-Labe-Press). Bystrc je kompletně pokryta kabelovou televizí UPC a NETBOX.\n\nMezi hlavní témata současné Bystrce patří spor kolem dostavby dálnice D43, čistota brněnské přehrady a kontroverze kolem výstavby v citlivých lokalitách Staré Bystrce a Horního náměstí, výstavba nových sídelních celků Kamechy a Panorama nad přehradou. V souvislosti se stavbou sídliště Kamechy se debatuje o prodloužení tramvajové linky. Frekventovaným lokálním tématem je čistota veřejných ploch. Velmi ostré konflikty vyvolává aktuální nedostatek míst v mateřských školách. Diskutován bývá nefungující nebo jen částečně fungující komunitní život, částečný důvod bývá spatřován v nedostatečné infrastruktuře.\n\nPodobně jako v jiných sídlištích vznikají spory kolem hlučných či jinak obtěžujících komerčních či občanských aktivit. Diskuze se vedou nad financováním a smyslem festivalu Ignis Brunensis. Existuje rozšířená nespokojenost se stavem brněnské zoologické zahrady. V roce 2011 vznikla rozepře mezi příznivci a odpůrci zamýšlené lanové dráhy na Brněnské přehradě. V Bystrci v současnosti neexistuje veřejné pohřebiště, proto se dlouhodobě diskutuje o možnostech jeho zřízení či obnovení. Diskuze se vedou kolem plánu na přímé propojení Bystrce a Medlánek komunikací, respektive rozšíření stávající panelové silnice spojující obě městské části. Tomu se však brání městská část Brno-Komín, přes jejíž území část komunikace vede.\n\nV letech 2012 a 2013 sužoval obyvatele Bystrce hojný výskyt ploštice vroubenky americké.\n\nDlouhodobý (1988–2011) průzkum spokojenosti obyvatel ukázal nadprůměrnou a s časem rostoucí spokojenost obyvatel Bystrce II s životními podmínkami.\n\nNespokojenost s přidělováním financí ze strany Statutárního města Brna a s oklešťování pravomocí městské části ve prospěch magistrátu vedla na začátku roku 2014 k návrhu posoudit výhody a negativa fungování Bystrce jako samostatné obce. To bylo interpertováno tiskem jako snaha o odtržení od Brna. Změnu statutu Brna, která by vedla k přesunu pravomocí na městské části na základě principu subsidiarity a ke spravedlivějšími rozdělování investic do městských částí prosazuje místní politické uskupení Bystrčáci.\n\n\nV Bystrci působí několik sdružení aktivně se podílejících na rozvoji městské části. Sdružení se v rámci svých aktivit zapojují do občanského života, rozhodování veřejné správy a vyjadřují se k aktuálním společenským tématům.\n\n\n\n\n"}
{"id": "21817", "url": "https://cs.wikipedia.org/wiki?curid=21817", "title": "Florentské letopisy", "text": "Florentské letopisy\n\nFlorentské letopisy () je historické dílo Niccolò Machiavelliho, sepsané v letech 1520 – 1525 a vydané v roce 1532.\n\nAutor velmi podrobně rozebírá dějiny městského státu Florencie a částečně též celkový vývoj Itálie od rozpadu římské říše po jeho současnost.\n\nMachiavelli zodpovědně a čtivým jazykem podrobně zpracoval celý vývoj Florencie, se zaměřením především na vnitřní i vnější rozbroje. Florencie prošla mnoha revolucemi a mnohokrát se zde též vystřídala republika s knížectvím. Běžné v té době též byly šarvátky a války mezi italskými městskými státy. To jsou dvě věci, které Machiavelli kritizuje. Vnitřní nestabilitu města považuje za zhoubnou. Ještě větší kritiku věnuje tehdy oblíbenému vedení války za pomoci žoldnéřů. To vedlo k tomu, že války obvykle neměly žádný význam a další rok se s novou armádou pokračovalo znovu. Mnohé státy se navíc dostávaly do područí žoldnéřských skupin, které se občas přímo ujaly moci. Machiavelli soudil, že italské státy by měly vytvořit občanské armády. Pokud prý člověk bojuje za vlast, bojuje s větším zápalem.\n\nV závěru knihy Machiavelli úspěšně předvídá budoucnost a upozorňuje na nebezpečí podmanění Itálie cizími mocnostmi. Naději na záchranu vidí v někom, kdo by dokázal osobními schopnostmi Itálii sjednotit a posílit. Vzhledem k tomu, že tuto knihy sepsal jako placený oficiální historik Medicejských, vidí tuto osobu v Lorenzovi Nádherném.\n"}
{"id": "21818", "url": "https://cs.wikipedia.org/wiki?curid=21818", "title": "Pán prstenů", "text": "Pán prstenů\n\nPán prstenů (v anglickém originále \"The Lord of the Rings\") je epický román žánru hrdinská fantasy od Johna Ronalda Reuela Tolkiena, napsaný s přestávkami v letech 1937–1949. Patří mezi nejznámější fantasy příběhy, někdy bývá označován za zakládající dílo žánru. Jedná se o třetí nejprodávanější román vůbec - prodalo se přes 150 milionů výtisků. V roce 1957 získal cenu International Fantasy Award.\n\nDílo je někdy označováno za trilogii, Tolkien je ale koncipoval jako celek složený ze šesti knih a původně si přál, aby vyšly v jednom svazku. Rozdělení do tří svazků včetně jejich pojmenování (\"Společenstvo Prstenu\", \"Dvě věže\" a \"Návrat krále\") prosadil vydavatel z obchodních důvodů.\n\nTolkien napsal své smyšlené příběhy včetně Pána prstenů jako mytologii pro Anglii, která na tomto poli značně zaostávala za severogermánskými bratry. Také potřeboval světy a legendy pro své umělé jazyky, neboť podle jeho slov „jazyk není živý, pokud nemá svoji historii, příběhy, které za ním stojí.“\n\nPříběh popisuje světový konflikt dobra se zlem. Úkolem dobra v tomto příběhu je zničit Jeden prsten, který ve spojení se svým pánem Sauronem představuje děsivou ničivou sílu ohrožující celou Středozem. V knize sledujeme sjednocení mnoha národů a ras Středozemě v rozhodujícím zápase s Temným pánem Sauronem. V několika dějových liniích je představeno jak kolektivní hrdinství vojsk Západu, tak putování a individuální hrdinství jednotlivých členů Společenstva Prstenu. Ač to autor popíral, k atmosféře knih výrazně přispěla doba jejich vzniku-období druhé světové války a roků před i po ní.\n\n\"Pán prstenů\" volně navazuje na knihu \"Hobit aneb cesta tam a zase zpátky\". V zájmu návaznosti příběhu provedl Tolkien po vydání \"Pána prstenů\" v textu \"Hobita\" určité úpravy. Oba romány vycházejí z rozsáhlých dějin fiktivního světa Arda. Příběhy z mytologie tohoto světa jsou obsaženy v knize \"Silmarillion\" a v dalších svazcích, které na základě materiálu z otcovy pozůstalosti postupně připravuje k vydání autorův syn Christopher.\n\nDílo bylo několikrát zfilmováno – první díl a část druhého jako animovaný film roku 1978 (režisér Ralph Bakshi), poslední díl jako televizní animovaný film roku 1980 (režiséři Bass a Rankin) a v letech 2001–2003 celý příběh Peterem Jacksonem jako filmová trilogie.\n\nNa podzim roku 2017 americká společnost Amazon oznámila získání práv na seriálové zpracování trilogie s možnými spinn-offy. \n\nNa motivy knihy také vzniklo velké množství počítačových her. Také hry na hrdiny často hledají inspiraci v Tolkienových příbězích.\n\nČeský překlad pořídila pro osobní potřebu v letech 1979–1980 Stanislava Pošustová, pracovnice knihovny anglistiky FF UK. Ačkoli záhy získala příslib k vydání v nakladatelství Mladá fronta, překlad byl z obav o možné politické konotace vydán až v letech 1990–1992. Během osmdesátých let nicméně strojopis překladu z vlastního popudu překladatelky koloval mezi disidenty.\n\n\n"}
{"id": "21819", "url": "https://cs.wikipedia.org/wiki?curid=21819", "title": "Mandragora (rozcestník)", "text": "Mandragora (rozcestník)\n\nSlovo mandragora může mít několik významů:\n\n"}
{"id": "21821", "url": "https://cs.wikipedia.org/wiki?curid=21821", "title": "Věž (rozcestník)", "text": "Věž (rozcestník)\n\nVěž může mít následující významy:\n\n"}
{"id": "21826", "url": "https://cs.wikipedia.org/wiki?curid=21826", "title": "Rozpravy nad prvními deseti knihami Tita Livia", "text": "Rozpravy nad prvními deseti knihami Tita Livia\n\nRozpravy nad prvními deseti knihami Tita Livia je velmi obsáhlé dílo Niccolò Machiavelliho, které se zabývá otázkami vzniku, udržení a vývoje republik. Machiavelli cituje z každé kapitoly prvních deseti knih \"Dějin\" Tita Livia a následně tento text rozebírá a hodnotí jeho význam. Římská republika je pro Machiavelliho velkým vzorem pro jeho současnost. Tvrdí, že stát může založit pouze jeden člověk, který ji vtiskne počáteční zákony a řád, příkladem jsou Romulus a Remus. Dále říká, že republika musí mít velké štěstí a silnou nezkaženost svých občanů, aby se mohla udržet a rozvinout. Státy, ve kterých je živá vzpomínka na svobodu republiky, je ale prý obtížné později pokořit. Bez ohledu na autoritu a minulost viníka, je nutné ho spravedlivě potrestat, pokud se skutečně provinil. Úspěch římské republiky přisuzuje vhodnému balancování mezi třemi typy vlád – demokracie, autokracie a oligarchie patricijů. V tomto střetu vidí motor, který Řím hnal kupředu.\n\nTato kniha bývá zastíněna Machiavelliho dalším, známějším a kontroverznějším dílem \"Vladař\".\n\n"}
{"id": "21828", "url": "https://cs.wikipedia.org/wiki?curid=21828", "title": "Konkordance", "text": "Konkordance\n\nKonkordance (z lat. \"concordia\" = „shoda“, „svornost“) je shoda určitých sledovaných znaků.\n\nV literární vědě, zejména biblistice, se tak zpravidla označují i knihy obsahující seznam nebo soupis věcných nebo slovních podobností v různých částech knihy nebo různých knihách. Pro takovéto seznamy nebo soupisy se pak také používá název konkordance, v metonymicky přeneseném významu.\n\nObvykle jsou konkordance slov sepisovány jako slovníky, tj. podle výrazů v abecedním pořádku. U každého z nich je udáno, kde jej v knize lze nalézt.\n\nVěcné konkordance (například popis téže události nebo shodná myšlenka) bývají uváděny v poznámkovém aparátu kritického vydání knihy.\n\nNejčastěji sledované a popisované konkordance jsou \"konkordance biblické\", tj. konkordance, které udávají, na kterých místech Bible lze nalézt různá slova, většinou včetně vypsání nejbližšího kontextu, nebo – v rámci jednoho výrazu – tříděno i dále podle menších odchylek ve významu. Konkordance se samozřejmě liší podle překladu, protože každá verze používá na velkém počtu míst poněkud odlišná slova. Proto se udává biblická konkordance podle překladu, k němuž je dělána.\n\nKonkordance sloužily k rychlému vyhledávání podobných a souvisejících pasáží v rozsáhlém textu. Dnes je tato práce nahrazena počítačovým softwarem; z nejznámějších programů pro práci s Biblí, který nahrazuje práci s biblickou konkordancí, je např. Bible Works,Theophilos nebo český Davar.\n\nKonkordancí se nazývá v genetice shoda v určitém sledovaném znaku u členů sledovaného souboru.\n\nPodobně lze konkordance sledovat i v jiných typech a oborech výzkumů při porovnávání.\n\nV geologii se konkordance nazývá, jsou-li geologické vrstvy uloženy na sobě ve shodě s pořadím podle svého stáří od nejmladší na povrchu po nejstarší ve spodní části dle pravidla superpozice. U některých případů je konkordance vrstev přerušena, v takovém případě hovoříme o hyátu.\n\nV psychologii je při vývoji a používání psychologických testů, ve kterých měřeného člověka posuzují jiné osoby (psycholog, lékař, výzkumník a další), používána konkordance ve smyslu shody posuzovatelů, a je tak jedním z ukazatelů reliability testu. Používá se též v kvalitativním výzkumu. Protože prostá korelace posuzovatelů není pro tento účel vhodná, zavádí psychometrika koeficient konkordance (určený pro zjištění shody více posuzovatelů) a v případě nominálních proměnných koeficient kappa.\n"}
{"id": "21829", "url": "https://cs.wikipedia.org/wiki?curid=21829", "title": "Dolby Pro Logic IIx", "text": "Dolby Pro Logic IIx\n\nDolby Pro Logic IIx je zvukový dekodér od společnosti Dolby Laboratories, vyvinutý v roce 2003, který by měl být schopen (alespoň dle tvrzení této společnosti) přehrávat jakýkoliv zdroj zvuku v konfiguraci 2.0 nebo 5.1 jako zvuk s 6.1 nebo 7.1 kanály. Jeho předchůdcem je Dolby Pro Logic II. Tento dekodér by měl být schopen převést zvuk v konfiguraci 2.0 do konfigurace 5.1, 6.1 a 7.1. Toho se využívá u starších filmů kde byl zvuk pouze 2.0 (stereo) nebo 1.0.\n\n"}
{"id": "21830", "url": "https://cs.wikipedia.org/wiki?curid=21830", "title": "Kondom", "text": "Kondom\n\nKondom nebo též prezervativ (slangově \"šprcka\" i \"šprcguma\") je ochranný prostředek, který zakrývá lidský penis během sexuálního styku. Jeho účelem je zabránit početí a přenosu sexuálně přenosných nemocí. Kondomy se též nazývají \"profylaktika\", \"ochranné prostředky\" nebo hovorově i \"guma\". Standardně jsou vyráběny z latexu či polyuretanu.\n\nPůvod slova \"kondom\" (anglicky „condom“) je obvykle uváděn do souvislosti s lékařem jménem Condom nebo Quondam, který byl v letech 1660–1685 osobním lékařem anglického krále Karla II. Dr. Condom doporučoval používat k ochraně střevo skopce. Předpokládá se, že král měl aspoň 14 nelegitimních dětí, takže nejspíš tyto kondomy nebyly příliš efektivní nebo je král nepoužíval systematicky.\n\nPrvní snahy vyrobit kondom zahrnovaly použití tkaných látek, ale výrobky nebyly příliš efektivní. První efektivní kondomy byly vyrobeny z ovčího střeva nebo jiné zvířecí blány a jsou stále dostupné pro svou lepší schopnost přenášet tělesné teplo a hmatové vjemy v porovnání se syntetickými kondomy, ale nejsou natolik efektivní v prevenci těhotenství a infekce. První doklady o použití kondomů jsou ze starého Egypta. První doklad o použití kondomu se nachází v rytině v jeskyni Combarelles v jižní Francii. Kolem roku 1500 se při syfilitických epidemiích používaly plátěné kondomy. Do stejné doby spadá i první použití spermicidů.\n\nSériová výroba pryžových kondomů začala kolem roku 1850 jako výsledek vulkanizace pryže, kterou objevil Charles Goodyear. První kondomy byly vyráběny jako omyvatelné a opakovaně použitelné až do příchodu latexových v roce 1912. První lubrikované kondomy začaly být prodávány v roce 1957. V současné době se vyrábějí kondomy nejrůznějších velikostí, barev, potisku i příchutí. Před polovinou 20. století mnoho zemí zakázalo prodej kondomů a mnoho následně povolilo jejich prodej „jen na prevenci infekce“. Lokální dostupnost kondomů byla často potenciálním zákazníkům oznámena nepřímo, např. inzercí „gumových tamponů“.\n\nLatexové kondomy jsou baleny v rolovací formě, jsou určeny k nasunutí na konec penisu a pak natažení přes penis v erekci. Mají „správnou“ a „nesprávnou“ stranu. Proto první věc, kterou musí uživatel udělat, je určit, která strana je která. Jakýkoli dotyk penisu na „nesprávné“ straně rolovaného kondomu před aplikací potenciálně 'kontaminuje' povrch tekutinou obsahující sperma, v tom případě by měl být kondom vyměněn.\n\nPrvní latexové kondomy byly téměř stejné, jen některé eventuálně začaly mít konce s nádržkou pro ejakulovanou tekutinu. Jedna relativně raná inovace – „krátká čepice“ – pokrývala jen hlavu penisu, což znamenalo krok zpět při redukci přenosu infekce a těhotenství.\n\nV posledních dekádách výrobci produkují mnoho rozměrů, barev a tvarů kondomů, včetně aromatických a speciálních, u kterých se předpokládá, že mají stimulující účinky. Tyto stimulační vlastnosti zahrnují zvětšené konce nebo váčky pro snadnější akomodaci žaludu a tkaninové povrchy jako žebrování nebo výstupky (malé hrboly). Mnoho kondomů má přidaný spermicidní lubrikant (mazadlo), ale není to efektivní náhrada za separátní použití spermicidu (antikoncepčního prostředku). Jedna z metod testu kondomů na mikroskopické díry zahrnuje umístění testovaného kondomu přes vodicí formu s další vodicí formou na druhé straně kondomu. Nezabrání-li kondom přechodu elektrického proudu mezi dvěma vodicími formami, značí to vadu. Příběhy o dírách v kondomech se ukazují být nepravděpodobné, jsou-li dodrženy adekvátní způsoby použití (popis dále).\n\nKondomy vyrobené z přírodních materiálů (např. „jehněčí kůže“ – vyrobeny z jehněčích střev) nejsou efektivní na prevenci infekce. Nemnoho firem dnes vyrábí též kondomy z polyetylénu nebo polyuretanu, o kterých se předpokládá, že jsou efektivní jako latex, ale nebyly natolik testovány. Tyto alternativní materiály jsou užitečné pro ty, kteří mají alergie na latex.\n\nJako metoda antikoncepce mají kondomy výhodu, že jejích použití je prakticky bez vedlejších efektů a že poskytují ochranu i před sexuálně přenášenými infekcemi. Existuje paradox v použití kondomů pro antikoncepci: jejích teoretická efektivnost je relativně vysoká, ale jejích aktuální efektivnost je relativně nízká. Důvod je, že mnoho lidí nedodrží adekvátní procedury použití kondomu. Dokonce i dotyk ženských genitálií stejnou (neumytou) rukou, s kterou byl stažen kondom, může potenciálně způsobit těhotenství. Navíc průzkumy ukázaly, že mnoho uživatelů neví, jak správně kondom nasadit, co má za následek natržení a sklouznutí kondomu.\n\nProto jsou kondomy jen středně spolehlivé a až v kombinaci se spermicidy je jejich spolehlivost porovnatelná s jinými metodami antikoncepce. Avšak i když je použití kondomu kombinováno s jinou metodou antikoncepce (např. se spermicidy nebo antikoncepčními tabletkami), těhotenství je stále možné. Za jejich nevýhodu lidé považují, že jejich natažení může přerušit milostní předehru a něhu. Někteří uvádějí, že limitují jejich prožitek, protože eliminují kožní kontakt a redukují senzorickou stimulaci (i když ženy částečně mohou řešit tento problém tréninkem vaginálních svalů, specificky Pubococcygeus). Mezi jinými i tyto nevýhody kondomů jsou často uváděny jako důvody, proč je někteří lidé nepoužívají.\n\nNejvíc selhání kondomu je pro jejich chybné použití. To vedlo některé experty k požadavku za dřívější a explicitní (jasnou) sexuální výchovu, ale tyto snahy limitují religiózní skupiny protestující proti předmanželskému sexu, které cítí, že vysvětlení použití kondomů a jiných antikoncepčních prostředků mládeži podobné chování podporuje. Avšak některé studie naznačují, že programy zaměřené jen na sexuální abstinenci zvýšily výskyt těhotenství. Studie FHI z roku 1994 ukázala, že většina uživatelů kondomů zřídka zažila natržení nebo sklouznutí kondomu. V současnosti mají kondomy 0–1% míru selhání včetně případů, kdy byly použity správně.\n\nDalší možný, i když zřídkavý důvod selhání kondomu, je přímá sabotáž. Je mnoho zaznamenaných případů, kdy jeden partner chtěl dítě a druhý ne. Obě pohlaví podle záznamů provedla podobnou věc, která obvykle zahrnuje proděravění konce kondomu víckrát s jehlou před stykem. Protože to může způsobit těhotenství nechtěné jedním z partnerů, je to obvykle považováno za podvodné a neetické.\n\nPoužití mužských kondomů zahrnuje:\n\nNasazení mužského kondomu zahrnuje:\n\n\n"}
{"id": "21831", "url": "https://cs.wikipedia.org/wiki?curid=21831", "title": "Philippe Sollers", "text": "Philippe Sollers\n\nPhilippe Sollers vlastním jménem Philippe Joyaux (* 27. listopadu 1936) je francouzský spisovatel, literární teoretik, scenárista a režisér.\n\nSoustředil se na skupinu kolem časopisu Tel Quel, kde se soustředili významní teoretici a filosofové. Byl základem tohoto časopisu.\n\nPhillipe Sollers je rytíře Čestné legie. Jeho manželkou je spisovatelka Julia Kristeva.\n\nNapsal i několik experimentálních románů.\n\n\n\n"}
{"id": "21837", "url": "https://cs.wikipedia.org/wiki?curid=21837", "title": "Kníničky (zaniklá vesnice)", "text": "Kníničky (zaniklá vesnice)\n\nKníničky (\"\") jsou zaniklá vesnice, která se rozkládala při řece Svratce, na částech území současných katastrů dnešních brněnských městských části Brno-Kníničky a Brno-Bystrc. Původní vesnice Kníničky vznikla ve středověku v rozšířené části údolí Svratky na levém břehu řeky podél cesty z Brna, Žabovřesk a Komína, a zanikla v souvislosti s výstavbou Brněnské (Kníničské) přehrady v letech 1936–1940, kdy byla zatopena.\n\nPřed zaplavením původní vesnice byla ve druhé polovině 30. let vybudována nová vesnice Kníničky, rozkládající se východně od původní vsi při silnici z Bystrce do Jinačovic, do níž se přestěhovala většina obyvatel původních Kníniček. Nová obec měla i nadále až do roku 1956 identické katastrální území jako původní obec, poté však byla k 1. lednu 1957 většina jejího katastru v okolí nové přehrady připojena k Brnu, zatímco obci zůstalo území jen o málo větší než její intravilán. Následně byla 1. července 1960 připojena k Brnu i nová vesnice, čímž došlo k opětovnému sloučení původního katastru Kníniček. Ve druhé polovině 60. let 20. století pak při radikální druhé katastrální reformě Brna získalo katastrální území Kníničky své současné hranice\n\nPři snížení hladiny přehrady, z důvodu jejího vyčištění, došlo v červnu 2009 k obnažení zbytků některých zdí, jakož i kousků cihel, křidlic a drobných zlomků keramiky.\n\n"}
{"id": "21840", "url": "https://cs.wikipedia.org/wiki?curid=21840", "title": "Brno-Kohoutovice", "text": "Brno-Kohoutovice\n\nBrno-Kohoutovice je městská část na západě statutárního města Brna. Je tvořena katastrálním územím čtvrtě Kohoutovice, západní částí katastrálního území Pisárky a malou jižní část katastrálního území Jundrov. Celková katastrální výměra činí 4,09 km². Samosprávná městská část vznikla 24. listopadu 1990. Žije zde přes 12 600 obyvatel.\n\nPro účely senátních voleb je území městské části Brno-Kohoutovice zařazeno do volebního obvodu číslo 59.\n\nPovrch městské části, který je ze značné míry zalesněn, se od východu pozvolna zvedá. Městskou částí protéká Kohoutovický potok. Většina zdejších lesů se nachází ve východní pisárecké části městské části, nicméně hodně lesů se nachází i v katastru vlastní čtvrti Kohoutovice, jejíž zástavba je jimi obklopena. Tuto čtvrť tvoří níže položená relativně nevelká zástavba původní vesnice, jež je z důvodu značně členitého terénu obklopená nesouvislou zástavbou zdejšího panelového sídliště, které se nachází převážně na kopcích nad ní. Pisárecká část zástavby městské části je tvořena domy, které se až na jedinou výjimku nacházejí na severním svahu ulic Antonína Procházky a Libušino údolí, a několika panelovými domy přiléhajícími k severovýchodní části katastru Kohoutovic na jižní straně Libušina údolí, dále pak izolovanou jižněji položenou budovou zdejší myslivny. Zástavba jundrovské části katastru je tvořena chatami. Dominantou městské části, dobře viditelnou z mnoha částí Brna, je objekt zdejšího kohoutovického vodojemu, nacházející se v západní části katastrálního území Kohoutovice.\n\nÚzemí moderní městské části Brno-Kohoutovice původně náleželo ke katastrům pěti bývalých obcí, jimiž jsou Kohoutovice (téměř celé katastrální území Kohoutovice a přilehlá část Pisárek ohraničená na severu ulicemi Libušina třída a Libušino údolí, a na jihovýchodě středem toku Kohoutovického potoka), Staré Brno (část Pisárek jižně od středu toku Kohoutovického potoka), Jundrov (severní část zdejší části Pisárek, a část zdejší části moderního katastrálního území Jundrov), Bosonohy (domy podél Pavlovské ulice) a Žebětín (úzký téměř nezastavěný pruh území na západním okraji moderního katastru Kohoutovic, se zdejší hájenkou, přičemž rozdělení na těchto pět katastrální území zde zůstávalo nezměněné od roku 1892 až do radikální katastrální reformy Brna ze druhé poloviny 60. let 20. století. Po zrušení poddanství se roku 1850 staly Kohoutovice samostatnou obcí, zatímco sousední Jundrov byl spojen s Vinohrádkami a Žabovřeskami do jednotné obce Žabovřesky, k nimž patřil až do roku 1868, kdy se opět osamostatnil. Staré Brno bylo pro změnu 6. července 1850 připojeno trvale k Brnu, roku 1892 byla na území současné městské části Brno-Kohoutovice připojena k němu malá část původního katastru Jundrova. Roku 1854 byla obec Kohoutovice připojena k Žebětínu, roku 1867 se však opět osamostatnila. 16. dubna 1919 pak byly Kohoutovice a Jundrov spolu s řadou dalších příměstských obcí natrvalo připojeny k Brnu.\n\nOd roku 1949 byly Kohoutovice součástí městského obvodu Brno V. Od roku 1957 bylo katastrální území Kohoutovice a území zhruba totožné s moderním katastrálním území Pisárky součástí městského obvodu Brno I, zatímco zbývající část Jundrova náležela do městského obvodu Brno VII.\n\nVe druhé polovině 60. let 20. století pak při radikální katastrální reformě Brna dochází na území moderní městské části Brno-Kohoutovice k začlenění malé východní části katastrálního území Kohoutovice, jižní části katastrálního území Jundrova a západní části katastrálního území Staré Brno do nového katastrálního území Pisárky. Roku 1979 byla ke katastru Kohoutovic připojena severní okrajová část původního katastru tehdejší obce Bosonohy a východní okraj původního katastru tehdejší obce Žebětín. Naopak Kohoutovice přišly o parcelu s dnešním číslem 2957, která byla připojena ke katastru Žebětína.\n\nV letech 1971 – 1990 byla katastrální území Pisárky a Kohoutovice součástí městského obvodu Brno I, zatímco katastrální území Jundrov náleželo do městského obvodu Brno II. 24. listopadu 1990 se katastrální území Kohoutovice a západní část katastrálního území Pisárky stala součástí moderní samosprávné městské části Brno-Kohoutovice, samostatnou městskou částí se stalo i katastrální území Jundrov jako městská část Brno-Jundrov. 25. srpna 1995 představitelé obou městských části podepsali dohodu, která s účinnosti od 1. září 1995 změnila hranici mezi oběma městskými částmi. Podle této dohody získala městská část Brno-Jundrov menší část Pisárek se zástavbou na západní straně Veslařské ulice, zatímco městská část Brno-Kohoutovice získala menší jižní část katastrálního území Jundrov, zahrnující zahradní pozemky u Mladé hory.\n\n"}
{"id": "21841", "url": "https://cs.wikipedia.org/wiki?curid=21841", "title": "Pisárky", "text": "Pisárky\n\nPisárky (německy \"\", v hantecu \"Šrajbec\") jsou městská čtvrť západně od centra statutárního města Brna. Její katastrální území má rozlohu 4,67 km². Převážná část území pozdějších Pisárek byla k Brnu připojena v roce 1850. Pisárky jsou od 24. listopadu 1990 rozděleny mezi samosprávné městské části Brno-střed (většina území), Brno-Kohoutovice (západní část) a Brno-Jundrov (malá část na severozápadě). Žije zde přibližně 2600 obyvatel.\n\nV západní části katastru Pisárek se rozkládá les, dříve označovaný „Pisárky“, po němž je čtvrť pojmenována. Značná část území Pisárek náleží již od roku 1928 k areálu zdejšího mezinárodně proslulého Brněnského výstaviště (BVV). Územím čtvrtě protéká řeka Svratka, na jejímž pravém břehu se zde nedaleko areálu zmíněného výstaviště nachází zalesněný svah s cyklistickou stezkou procházející kolem zdejšího proslulého pavilónu Anthropos, v němž se nachází stálá expozice o vývoji člověka. Na území čtvrtě se dále nacházejí také rekreační areál Riviéra, hotel Holiday Inn, generální konzulát Litevské republiky, generální konzulát Ruské federace, a je zde také jedna ze dvou tramvajových vozoven, Vozovna Pisárky, při níž zde také sídlí i Dopravní podnik sám. Na severní straně ulice Hlinky a na ulici Veslařská se nachází také řada vil. V ulici Libušino údolí se nachází řada rodinných domů.\n\nVětšina území dnešních Pisárek původně patřila ke Starému Brnu, části jejich katastru náležely i ke Křížové \"(sever Pisárek počínaje středem silnice v ulici Hlinky)\", Jundrovu \"(severozápad Pisárek s ulicemi Antonína Procházky, Libušino Údolí a Veslařská)\", Žabovřeskám \"(malá část Pisárek v blízkosti levého břehu Svratky)\", Kohoutovicím \"(malé zalesněné území rozkládající se mezi středem toku Kohoutovického potoka a ulicí Libušina třída)\" a Bohunicím \"(okrajová území na jihu současného katastru Pisárek)\".\n\nPro Brno bylo území dnešních Pisárek důležité už ve středověku, protože tudy od někdejšího Kamenného mlýna vedlo kamenné potrubí prvního městského vodovodu, který stavěl od roku 1416 Prokop z Písku ve spolupráci s brněnským měšťanem Václavem Hazem. Název Pisárek, prvně doložený roku 1673 v soupisu jmění starobrněnského kláštera, byl odvozen od starých místních pojmenování „písařův les“ a louka „písařska“.\n\nAž do 18. století bylo území dnešních Pisárek téměř bez zástavby, jíž zde do postavení domů v ulici Hlinky tvořil původně jen výše zmíněný zaniklý Kamenný mlýn, o němž je první zmínka z roku 1366. Kamenný mlýn, kolem něhož vznikla v 19. století stejnojmenná osada a roku 1898 i samostatná obec Kamenný Mlýn, stávající na levém břehu Svratky, patřil až do 19. století k Žabovřeskám. V západní části byl a dodnes je les, zatímco na svazích Žlutého kopce se rozkládaly zahrady a vinice.\n\nPřed rokem 1815 byl v jihozápadní části areálu pozdějšího Brněnského výstaviště postaven empírový Bauerův zámeček. Záhy byly u něj postaveny budovy cukrovaru, zbořené roku 1954. Roku 1850 byly k Brnu připojeny ty části moderních Pisárek, které tehdy náležely ke katastrálnímu území Staré Brno. Roku 1892 byla k Brnu od Jundrova připojena malá část Pisárek, zahrnující dům na adrese Pisárecká 4 a okolí přilehlé křižovatky. V 70. letech 19. století započala výstavba vil ve Veslařské ulici, patřící tehdy k Jundrovu, která zde vyvrcholila v 80.letech 19. století. Od 80. let 19. století rovněž dochází ve střední a západní části ulice Hlinky k rozvoji vilové zástavby, která od roku 1909 existovala v takřka dnešní podobě. V těchto letech byla na této ulici vystavně také Hechtova vila, ve které v dnešní době sídlí Generální konzulát Ruské federace. Roku 1919 byl k Brnu připojen zbytek katastru Pisárek.\n\nV letech 1926-1928 bylo v Pisárecké nivě západně v blízkosti Bauerova zámečku vybudováno světoznámé Brněnské výstaviště, které bylo za druhé světové války těžce poškozeno a obnoveno v letech 1949-1950. V letech 1955-1959 byla plocha výstaviště zvětšena z původních 26 ha na 54 ha.\n\nJako samostatné katastrální území vznikly Pisárky až při radikální druhé katastrální reformě Brna koncem 60. let 20. století. Roku 1990 bylo jejich území rozděleno mezi moderní samosprávné městské části Brno-Kohoutovice a Brno-střed. K 1. září 1995 pak část Pisárek získala na základě dohody s městskou částí Brno-Kohoutovice podepsané dne 25. srpna 1995, také městská část Brno-Jundrov výměnou za malou část katastrálního území Jundrov. Ke 12. únoru 2014 nabyla účinnosti menší změna hranice mezi k. ú. Pisárky a Bohunice a tím zároveň i změna hranice městských částí Brno-Bohunice a Brno-střed v ulici Vinohrady, kdy z Bohunic přešly k Pisárkám (a tím i k městské části Brno-střed) parcely s novými čísly 2334, 2335, 2336 a 2337, mající dohromady rozlohu 42 m². Tyto k Pisárkám nově připojené pozemky náležely do 60. let 20. století ke k. ú. Staré Brno a Vídeňka. V současnosti se uvažuje o realizaci projektu sportovně-rekreační oblasti Pisárky, která by se měla nacházet za budovou Anthropos, jehož autory jsou architekti z brněnské architektonické kanceláře A PLUS, kteří mimo jiné stojí za návrhem Univerzitního kampusu Bohunice.\n\n\n\n"}
{"id": "21848", "url": "https://cs.wikipedia.org/wiki?curid=21848", "title": "Písmo (rozcestník)", "text": "Písmo (rozcestník)\n\nPísmo může mít následující významy: \n\n\n"}
{"id": "21851", "url": "https://cs.wikipedia.org/wiki?curid=21851", "title": "Evangelium podle Jana", "text": "Evangelium podle Jana\n\nEvangelium podle Jana (zkratka J nebo Jan) je poslední z kanonických evangelií, čtvrtá kniha Nového zákona. Autor se představuje jako Ježíšův učedník, tradice spojuje autorství Janova evangelia, tří Janových listů a Janova Zjevení a pokládá je za díla apoštola Jana; část teologů Janovo autorství popírá. Evangelium bylo napsáno řecky pravděpodobně někdy mezi léty 85 až 100, nejspíše v Efesu.\n\nOd ostatních tří synoptických evangelií se evangelium Janovo značně liší jak obsahem, tak stylem a jazykem: vynechává většinu synoptické látky, včetně Kázání na hoře, naznačuje, že Ježíšovo veřejné působení trvalo pravděpodobně tři roky a že Ježíš byl ukřižován dva dny před sobotou. Odehrává se většinou v Judsku a v Jeruzalémě. Místo většiny uzdravení atd., o nichž píší synoptici, uvádí významná znamení, která mají vést k víře a zjevují Ježíše jako Krista, například proměnění vody ve víno v Káně nebo vzkříšení Lazara.\n\nZačíná slavnostním úvodem (Prolog), který připomíná začátek celé Bible, a obsahuje řadu rozsáhlých Ježíšových řečí a rozhovorů, kde se vyskytují obraty, charakteristické pro řeckou vzdělanost té doby, například rozvinutá výpovědi o Slovu (\"logos\"), pravdě a zejména o jeho vlastním poslání (věty s „Já jsem...“) a vztahu k Otci. Místo podobenství jsou zde spíše alegorie jako Dobrý pastýř (J 10,1-7) nebo Vinný keř (J 15,1-17) a je pravděpodobné (tak i dle tradice a Eusebia), že autor znal synoptická evangelia. To je jeden z důvodů, pro který se jeho vznik klade až do konce 1. století.\n\nEvangelium se od počátku chápalo jako součást Nového zákona a je obsaženo v nejstarších rukopisech. Dvanáct veršů (J 7,53-8,11), tzv. perikopa o cizoložné ženě, však v nejstarších rukopisech (např. Sinajský kodex a Vatikánský kodex) chybí a jeden rukopis je řadí do evangelia Lukášova. Přesto je řada odborníků pokládá za autentické, protože si lze daleko spíš představit, proč byly vypuštěny, než že by byly dodatečně přidány.\n\nNejstarší zachované rukopisy mají nadpis „Podle Jana“ a Eusebius (přelom 2. a 3. stol.) v \"Církevních dějinách\" je s odvolávním na svědectví Papiovo připisuje „presbyteru Janovi“. Celá tradice počínaje Ireneem († 202.) jej však ztotožňuje s apoštolem téhož jména.\n\nPro autorství apoštola Jana hovoří tyto argumenty:\n\nProti možná hovoří dobrá řečtina, zdánlivě spekulativní povaha projevů a některé helenistické představy. Autor opakovaně hovoří o \"Židech\" jako o cizích (což může znamenat již hotové oddělení od synagogálního židovství) a \"vyhánění ze synagog\" je pro něho minulostí.\n\nShora popsané argumenty pro a proti je možno překlenout několika výklady: 1) Podle tradice napsal evangelium Jan ve vysokém věku; během dlouhého pobytu v helénistickém prostředí se naučil dobře řecky a osvojil si představy světa, v němž žil. 2) Evangelium vzniklo pod přímým vlivem Janovým, z jeho svědectví (J 21,24), avšak jeho sepsáním byl pověřen některý z Janových učedníků či jeho sekretář.\nMnozí biblisté soudí, že i Janovo evangelium vzniklo z původního očitého svědectví, jež bylo postupně zpracováno a redigováno.\n\nNejstarším dochovaným fragmentem Janova evangelia je Papyrus P 52 Rylandsovy knihovny v Manchesteru. Papyrus byl zakoupen roku 1920 v Egyptě, kde byl nalezen v mumii. Obsahuje část rozhovoru Ježíše s Pilátem (J 18,31-33 a J 18,37-38). Tento fragment vznikl v 1. polovině 2. století; patrně kolem roku 125 (F. F. Bruce, Adolf Deissmann). Fragment, nalezený v místě geograficky velmi vzdáleném od Malé Asie, kde pravděpodobně Janovo evangelium vzniklo, vyvrací teorie některých starších teologů (např. F. C. Baur), kteří kladli vznik Janova evangelia až na konec 2. století.\n\n\n\n"}
{"id": "21853", "url": "https://cs.wikipedia.org/wiki?curid=21853", "title": "České překlady bible", "text": "České překlady bible\n\nČeské překlady bible jsou překlady textu biblických knih do českého jazyka. Překlady měly význam náboženský, pro poznání základní posvátné knihy křesťanství ze strany širšího českého obyvatelstva. Vzhledem k rozsahu a náročnosti úkolu však také odráží kulturní a jazykovou úroveň své doby a zároveň zpětně kulturní sféru tyto překlady ovlivňovaly.\n\nNejstarší překlady biblických textů na českém, respektive moravském území jsou překlady do staroslověnštiny související s cyrilometodějskou misí v 9. století. V následujících staletích se díky západní, latinské liturgii a omezené gramotnosti české překlady omezují na útržky (glosy) nebo určité části (žaltář). První překlad celé bible z latinské \"Vulgaty\" vznikl kolem roku 1360, další dva překlady (redakce) následovaly ještě do počátku husitství, které ovlivnila právě i laická znalost bible. Další redakce vzniká v pohusitském období, která jako jedna z prvních národních překladů vychází i tiskem (\"Pražská bible\", 1488).\n\nPrvní český překlad z původních jazyků (hebrejština, aramejština a řečtina) vznikl v prostředí Jednoty bratrské v druhé polovině 16. století a je znám jako \"Bible kralická\". Tento text je významný jak z hlediska kvality překladu – i v mezinárodním měřítku, tak pro svou kvalitu a vliv humanistické češtiny. Kvůli rekatolizaci byla po roce 1613 vydávána již pouze v exilu, pro potřeby českých čtenářů vznikl barokní katolický překlad, \"Bible svatováclavská\".\n\nNové impulzy přináší od 19. století národní obrození a rozvoj vědeckého zkoumání širších souvislostí (biblistika). Vzniká tak řada moderních překladů bible, z nichž nejvýznamnější je \"český ekumenický překlad\" (1961–1979), který vznikl spoluprací protestanských a katolické církve.\n\nSvědkové Jehovovi používají vlastní \"Překlad nového světa\".\n\nPřeklady do staroslověnštiny a později do češtiny se vytvářely od okamžiku, kdy se na území Čech a Moravy dostalo křesťanství a s ním i Písmo. Až na výjimku, kterou je \"Bible kralická\", byly všechny staročeské překlady bible vytvořeny na základě nikoli původních textů (hebrejských, aramejských a řeckých), ale na základě latinské Vulgáty, neboť ta byla oficiálně používaným textem katolické církve od doby, kdy pronikla na Západ a kdy přerušila kontakty s řeckým Východem.\n\nPřeklady bible byly velmi důležité pro vývoj českého spisovného jazyka, neboť představovaly „vznešené použití jazyka“ pro posvátný text. Díky překladům se také vytvořil a ustálil psaný český jazyk a ze sporů o formu jazyka používaného v biblických překladech vznikly i první české gramatiky (např. \"Grammatika česká v dvojí stránce\").\n\nNejstarší dochované české překlady nejsou celé bible, ale překlady různých úryvků. Z 11. a 12. století pocházejí tzv. \"staročeské glosy\", tedy glosy vpisované mezi řádky latinské bible, které se v případě tzv. Vídeňských glos ještě prolínají s církevní slovanštinou. První souvislé překlady biblických textů (evangelia a žalmy) vznikaly v 13. a 14. století, zvláště v ženských klášterech, kde byla znalost latiny omezená, a kde tedy byla potřeba porozumění textu v mateřštině větší.\n\nDochované žaltáře z této doby pocházejí ze dvou překladových verzí. První (2. pol. 13. stol.) je dosvědčena v pozdějších textech Žaltáře Wittemberského nebo v glosách tzv. Glosovaného žaltáře. Objevuje se též v Bibli drážďanské. Druhá překladová verze (pol. 14. stol.) je snahou opravit a vylepšit verzi první; je doslovnější, bohatší na české neologismy, vyznačují se i větší snahou o poetičnost. Text je dochován např. v Žaltáři klementinském.\n\nPrvní nám známý překlad evangelií pochází pravděpodobně z Břevnova z přelomu 13. a 14. století. Je dochován ve zlomcích a vznikl v polovině 14. století.\n\nNejstarší známý (nedochovaný) překlad celé bible je tzv. Bible leskovecko-drážďanská z doby okolo roku 1360. Stejnou verzi překladu najdeme i v Bibli olomoucké a v litoměřicko-třeboňské. Kromě těchto úplných verzí překladu se nám první redakce dochovala u evangelií v Čtenie zimnieho času (60. léta 14. stol.), v Prorocích kutnohorských či Rajhradských glosách. Do první redakce se řadí i Matoušovo evangelium s homiliemi.\n\nPřeklad byl vytvořen dvěma překladateli nebo skupinami překladatelů. Jeden pocházel patrně z Břevnova, druhým byl jinak neznámý pražský dominikán, autor mimo jiné i Života Krista Pána a Staročeského pasionálu. I tento překlad, podobně jako překlady předchozí, vznikl pro potřeby ženského kláštera. Na to ukazuje mimo jiné například i zmírňování popisu násilných a sexuálních scén v biblickém textu. Překlad začal vznikat pravděpodobně před rokem 1357, jeho předlohou byla Vulgáta pařížského typu. \n\nTato redakce měla velký vliv i na mimočeské slovanské překlady, zvláště na polský. Jeho znalost se odráží např. v polském žaltáři Jadwigy. Verzi evangelií této redakce najdeme i v latinsko-německo-českém evangeliáři královny Anny České (sestry Václava IV. provdané do Anglie, kam si s sebou svůj exemplář odvezla). \n\nBible této redakce nebyly obvykle opatřovány prology s výjimkou Genesis, před Matoušovým evangeliem, obecného prologu k novozákonním listům a obsahů Pavlových listů. Poprvé se překlad prologů objevuje v Bibli litoměřicko-třeboňské.\n\nZačátkem 15. století došlo k závažné revizi prvního překladu bible, čímž se objevuje tzv. \"2. staročeská redakce\". Zrevidován byl částečně Starý zákon (od knih Královských dále) a celý Nový zákon. Mudroslovné knihy byly původně opsány. Do této skupiny patří následující bible: Bible boskovická (nejstarší, s novým diakritickým pravopisem), Bible Bočkova, Bible litoměřická jednosvazková, Bible hlaholská, Bible moskevská, Mlynářčina bible, Bible Duchkova a další. První náznaky a části se však objevují již v Bibli olomoucké (epištoly a Skutky apoštolů). Fonetika zůstala zachována, z jazykového hlediska došlo k částečnému ústupu aoristů a imperfekt. Změny nastaly též v syntaxi a lexiku. \n\nŽaltář (celkově již třetí staročeský překlad) druhé redakce se promítl opět do polštiny v Žaltář floriánský. \n\nMezi biblemi druhé redakce je možné rozlišit tři fáze: \n\nTřetí redakce staročeského textu byla vytvořena kvůli potřebě přetlumočení textu Starého zákona. Jedná se o úplný nový překlad Starého zákona a o revizi druhé redakce překladu Nového zákona. Tato redakce začala vznikat v okolí Husově okolo roku 1410. Překlad je založena na opraveném textu Vulgáty pařížského typu. Překlad je dílem jediného autora, vykazuje jednotnou terminologii. Překladatel omezil aoristy, jeho dílo vykazuje značné množství latinismů a germanismů. Dochází k vypouštění pomocného slovesa u třetích osob préterita. \n\nNejstarším známým užitím této redakce překladu je Husova Postilla nedělní (1413), kde ji Hus kombinuje s druhou redakcí. Třetí redakce pronikala často formou glos. V rámci této redakce vznikly Bible Padeřova, Bible nymburská a další.\n\nČtvrtá a poslední staročeská redakce vznikla za doby Jiřího z Poděbrad nebo Vladislava Jagellonského, někdy v 80. letech 15. století. Tento český text byl pořízen pro první české tištěné bible. První český biblický tisk, který vyšel jen 20 let po prvním tištěném vydání latinském (Bible Mazarinova), byl Dlabačův Nový zákon (před 1487) a český žaltář. První tištěné české bible jsou Bible pražská, Bible kutnohorská, první v zahraničí tištěná česká Bible benátská, 2 Bible Severýnovy, Bible norimberská, 5 biblí Melantrichových či Bible Veleslavínova. Objevuje se i Klaudyánův Nový zákon (1518), který je významný tím, že jako bratrský tisk otevírá dlouholetou polemiku o biblický sloh a pravopis. \n\nV tisku bible v národním jazyce je čeština významná, neboť spolu s francouzštinou a němčinou jsou to jediné národní jazyky, v nichž vyšla bible tiskem ještě před rokem 1501.\n\nTato redakce je spíše revizí redakce třetí, používá i některé prvky z prvních dvou redakcí. Překlad je nejednotný, dílem více autorů, více dbá na srozumitelnost než na přesnost (oproti 3. redakci).\n\nPrvním samostatným překladem, dokonce z původních biblických jazyků, byl Blahoslavův Nový zákon (přeložen z latiny s přihlédnutím k řeckému textu) a následná Bible kralická (1579–1588). Částečně konkurenční bylo katolické (jezuitské) vydání nového českého překladu, Bible svatováclavská (1677–1715). Tato bible byla oficiální biblí používanou od té doby v česky mluvících zemích Rakouské monarchie. Její 3., lidové vydání (na popud Marie Terezie) se nazývá Bible císařská (1778–1780), 4. vydání ilustrované významnými světovými malíři, Zlatá bible (1884–1894).\n\nDalší překlady již byly tvořeny na základě původních biblických jazyků (nebo aspoň s přihlédnutím k nim) a řadí se mezi moderní české překlady. Pocházejí z 20. a počátku 21. století. Z nich nejvýznamnější je český ekumenický překlad, který začal vycházet v roce 1968, ale celý vyšel až v roce 1979. \n\n\n"}
{"id": "21854", "url": "https://cs.wikipedia.org/wiki?curid=21854", "title": "Evropská kuchyně", "text": "Evropská kuchyně\n\nS koncem pozdního starověku začíná také kulturní rozklad prostoru u Středozemního moře. Zatím co se západořímská tradice a s tím i jejich gastronomie uzavřela, východořímská a byzantská kuchyně se ještě mnoho století zachovala. Z antiky se k nám až do dnešní doby zachovala jména jako Apicius nebo Lukullus. Mnoho pečiva, ale také výroba nudlí a samotný původní tvar pizzy má počátek v antice. Řekové a později Římané obohatili evropský jídelníček o dovážené zboží, jako je koření, kuře, cukrová třtina, rýže, meruňky, třešně…\n\nVýrazně přispěla také do evropské gastronomie Byzantská říše. Ta měla blízko k Itálii, jednak díky Benátkám a také, že byzantské ženy byly vždy „žádaným zbožím“ na vdávání. Ty si také někdy sebou do svého nového domova přinášeli svoji družinu, ve které byl i kuchař. Byzantské říši také vděčíme za vidličku, část příboru pocházející právě odtud. Později měla byzantská tradice kromě toho s perskou a arabskou kuchyní tvořit základ turecké kuchyně.\n\nDá se nadneseně říci, že italská kuchyně je matka všech západoevropských kuchyní. Obchodníci z Benátek a Florencie a jiných městských států dováželi exotické koření a potraviny, které si kupovali zámožní občané, římské duchovenstvo a také šlechta, aby pak mohli náležitě reprezentovat svůj společenský status právě těmito drahými věcmi, které se vyskytovaly v jejich kuchyních. Největší význam měla svatba Kateřiny Medicejské s francouzským králem Jindřichem II. Právě s jejím průvodem přišla italská kultura stolování do Francie. Marie Medicejská měla svatbu v roce 1600 s králem Jindřichem IV. V roce 1615 následuje svatba španělské princezny Anny Rakouské s Ludvíkem XIII. a ta mimo jiné přinesla na francouzský královský dvůr čokoládu.\n\nV roce 1492 byl objeven Kolumbem Nový svět a Kryštof Kolumbus přivezl do Španělska do té doby neznámé plodiny a potraviny, pro nás již obvyklé: kakao, vanilka, paprika (chilli), brambory, kukuřice, slunečnice, dýně, topinambur, rajčata, batáty (sladké brambory) a quinoa. Tyto potraviny si tak našly cestu do Evropy a později i do celého světa. Jakpak by asi vypadala asijská nebo východní kuchyně bez chilli, nebo africká bez kukuřice… V Evropě se mnohé z těchto plodin zabydlely jen v kuchyních španělské aristokracie. Vedle toho také Španělsko ovládalo tehdy trh s kořením. Již brzy se novinky z Nového světa začaly zabydlovat i v jiných evropských zemích, hlavně v Anglii, Nizozemí a Francii. Dále se dovážela indonéská rýže do Nizozemí, nebo kari do Anglie.\n\nEvropská kuchyně byla tedy ovlivněna produkty hlavně z Ameriky, později Evropa tvoří základ americké kuchyně. Ze současného hlediska by se tento jev dal označit jako první stupeň globalizace místní gastronomie. V období absolutismu, pod vládou Ludvíka XIV. bylo v módě vše francouzské a tak ostatní země přijaly prvky francouzského stolování a gastronomie. V té době se pořádaly velkolepé bankety a hostiny a také byl nadšeně přijat do evropské kuchyně hrášek a ananas. K snídani se podávala horká čokoláda, nebo také první čaj nebo káva dovážená do Evropy.\n\nToto období přineslo pro velkou část obyvatelstva první změny životosprávy. Většina lidí se živila relativně prostými pokrmy. Především obilovinami (hlavně ve formě kaší) a také chlebem, jakož i luštěniny byly na denním jídelníčku. Ochucovaly se kořenovou zeleninou a bylinami, které si rolník sám vypěstoval. Konzumovala se také lesní zvěř, mléčné produkty; mléko a sýry a také vejce. V dobrých a úrodných dobách to bylo také maso (především z prasete, jehněte nebo kozy) a ryby; u nás byl oblíbený kapr a v soli sušená treska. Brambory a kukuřice byly zcela nové plodiny a jejich pěstovaní bylo podporováno mnoha evropskými monarchiemi. Ty jejich pěstování podporovaly hlavně kvůli jejich výživnosti pro hladovějící obyvatelstvo.\n\nV tomto období přispěl Napoleon gastronomii prvními konzervami, které byly určeny francouzské armádě. Dále byl objeven margarín, tedy náhrada másla a v roce 1804 vytvořil Apert první kondenzované mléko. Němec Justus von Liebig zase představuje svou tresť z masa, jakousi předchůdkyni všech instantních jídel. Začalo se také používat umělé hnojivo, jehož aplikace byla v zemědělské produkci revolučním činem. Ruští vojáci založili ve Francii první rychlé občerstvení – bistro. Mezitím se nově uspořádaná Evropa na Vídeňském kongresu shodla, že sýr Brie je král sýrů, a krátce na to přišla v Paříži na svět první bageta. Vědecko-technický pokrok a také průmyslová revoluce přinesly změny také v zemědělství a v produkci potravin. Chov zvířat byl zmodernizován. Byl určen rasový standard, což zvyšovalo výnos a efektivitu produkce.\n\nProdukce cukru ze zpracované cukrové řepy vzrůstala a co bylo dříve luxusně sladké, mohli si dnes dovolit všichni. Větší část obyvatelstva se přesouvala do měst, do továren. Louis Pasteur také objevuje význam mikroorganismů, čímž dosáhl revolučních změn v potravinové produkci. Nové metody uchování potravin jako např. právě pasterizace umožňovaly delší trvanlivost a lepší skladování zásob. Ve městech vzniká také mnoho lahůdkářství, která nyní mají díky novým možnostem přepravy o mnoho bohatší sortiment (např. v době transsibiřské železnice bylo oblíbenou specialitou sibiřské máslo). Vedle toho vznikla „vysoká“ gastronomie klasické francouzské kuchyně, o kterou se zasloužil Auguste Escoffier, jenž dlouhá léta vedl kuchyně u Moulin Rouge a Ritzu v Paříži. Ten se také stal se vzorem pro generaci dalších kuchařů.\n\nV Evropě má každá země a každý evropský region svoji vlastní kuchyni, která se zakládá na kulturní tradici. Ať už se jedná o území pobřežní oblasti, nebo naopak hor, či úrodného údolí řek. Každá krajina má svoje specifika, někde převládá rybolov, někde ovocnářství a z typické geografické polohy se pak tvoří základ místní kuchyně. Každý kraj má své kulinářské přednosti a produkty, které se pak stávají oblíbenými i mimo tento kraj.\n\nDnes se vlivy jednotlivých kuchyň mísí a už nejsou omezeny jen regionálně. Každý kuchař má svůj oblíbený styl a rychle se učí novým trendům. Evropská kuchyně progresivně ovlivnila celý svět (od Severní Ameriky až po Jižní Afriku) a to v důsledku kulturní výměny během mnoha staletí. Dnes lze koupit nepřeberné množství exotických potravin a mnoho lidí hledá nové chuťové zážitky a cizokrajnost pokrmů. V horším případě se gastronomie omezí na instantní a hotové či konzervované pokrmy, jako různé salámy, mražené potraviny jako tiramisu, pizza, rybí prsty, které stírají rysy jednotlivých regionálních kuchyní, stejně tak jako globální rychlé občerstvení, které je všude na světě stejné.\n\nV lepším případě vznikne nové sloučení úpravy jídel, dá se přednost kvalitě, která je ve velmi rychle rostoucím trhu s potravinami vytlačována kvantitou. Před rychlým občerstvením dáme pak přednost gastronomickému zážitku v „pomalé“ restauraci. Vaření a kultura stolování je vlastně takové zrcadlo doby, odráží naše životní návyky a naši vlastní identitu.\n\nI když se evropská kuchyně stát od státu liší, jsou zde věci, které mají všechny evropské kultury více méně totožné:\n\n\n\n\n"}
{"id": "21856", "url": "https://cs.wikipedia.org/wiki?curid=21856", "title": "Normality", "text": "Normality\n\nNormality je počítačová hra, vydaná společností Gremlin Interactive v roce 1997. Patří do žánru adventur a jako jedna z prvních her tohoto žánru měla funkční 3D grafiku.\n\nHráč ovládá Kenta. Kent žije ve městě, které je zahaleno hrozným mrakem. Vládou nad městem je zmocněn Paul Nystalux, hrozivý vůdce jež pomocí armády normů hlídá absolutně vše, zakázal veškerou zábavu a vyhladil „normální“ život. Vy pátráte po městě, abyste nalezli podzemní centrum odboje a zkontaktovali se s ním. Později projdete spousty zajímavých budov a najdete i Paulovo dvojče, nakonec se vám povede samotného vůdce Paula zlikvidovat.\n\nGrafika je plně 3D kromě objektů, ty byly podobně jako ve hře Doom dvojrozměrné. Přesto byl ale engine hry naprosto odlišný. Nápad použít pro adventuru 3D grafiku byl naprosto jedinečný. Umožněna je například i průhlednost objektů, částečně i jejich interaktivita (například rozbití gauče, bojleru, nebo vyhození budovy do povětří). Mezi některými scénami jsou krátká videa. K slušnému zahrání na normální úroveň detailů je potřeba počítač o výkonu alespoň 150 MHz.\n"}
{"id": "21864", "url": "https://cs.wikipedia.org/wiki?curid=21864", "title": "Arnošt Lustig", "text": "Arnošt Lustig\n\nArnošt Lustig (21. prosince 1926 Praha – 26. února 2011 Praha) byl český židovský spisovatel a publicista světového významu, autor celé řady děl s tématem holokaustu.\n\nPocházel z rodiny malého obchodníka. Narodil se v Praze-Libni, kde s rodiči a sestrou Hanou bydlel na Královské třídě čp. 428 (Sokolovská) a po čase na Královské čp. 137. Zde také vychodil obecnou školu a začal studovat na reálce, ze které však byl roku 1941 z rasových důvodů vyloučen (jako Žid), poté se vyučil krejčím. 13. listopadu 1942 byl poslán do Terezína; později poznal i další koncentrační tábory, Osvětim a Buchenwald. V dubnu 1945 jako zázrakem uprchl z transportu smrti (z Buchenwaldu do Dachau), a ukrýval se až do konce války v Praze. Během holokaustu přišel téměř o celou svoji rodinu, což jej hluboce poznamenalo, a tak se jeho díla už od prvních povídkových souborů zabývají právě tematikou Židů a druhé světové války.\n\nOd roku 1946 studoval na Vysoké škole politických a sociálních věd, začal také přispívat do novin a časopisů. Roku 1948 odjel do Izraele jako zpravodaj Lidových novin v izraelsko-arabské válce, po návratu pracoval jako redaktor Čs. rozhlasu, kde se velmi spřátelil a stal žákem F. R. Krause. Poté byl vedoucím kulturní rubriky týdeníku Mladý svět, byl i scenáristou Čs. filmu (Barrandov): napsal mj. scénář podle své novely \"Modlitba pro Kateřinu Horovitzovou\".\n\nV průběhu padesátých a šedesátých let vystřídal několik zaměstnání. Byl členem Komunistické strany Československa.\n\nV srpnu 1968 trávil Arnošt Lustig se svou rodinou a dalšími novináři a umělci dovolenou v Itálii. Zde se ráno 22. srpna dozvěděl o invazi vojsk Varšavské smlouvy v Československu. Do Prahy se už se ženou a dětmi nevrátili. Nejdříve odjeli do Jugoslávie, kde působil v záhřebském filmovém studiu, poté žili v Izraeli, v roce 1970 se nakonec usadili v USA, kde Lustig od roku 1973 přednášel film, literaturu a scenáristiku na Americké univerzitě ve Washingtonu. V roce 1978 byl na washingtonské American University jmenován profesorem. V roce 1995 se stal šéfredaktorem české verze časopisu Playboy.\n\nV sobotu 26. února 2011 zemřel v Praze na rakovinu.\n\nK prvnímu výročí spisovatelova úmrtí v roce 2012 byla Česko-izraelskou smíšenou obchodní komorou zřízena Cena Arnošta Lustiga. Oceněnými se stávají osobnosti, které v sobě spojují vlastnosti jako jsou „odvaha a statečnost, lidskost a spravedlnost“.\n\nJeho tvorba málokdy vybočila z tématu holokaustu. Jeho knihy náleží k tzv. druhé vlně válečné prózy, tj. válečná próza z 50. a 60. let. Autoři druhé vlny se spíše soustředili na psychiku a vztah jedince k době než na události v širších souvislostech, na rozdíl od faktograficky zaměřených autorů vlny první.\n\nRysy jeho tvorby: vychází z drastických zkušeností hlavně z koncentračních táborů (vydává osobní zpověď). Chtěl tímto způsobem své dceři vylíčit tuto dobu. Zachycuje osudy mladých dívek, žen a starých lidí (jsou nejvíce zranitelní, protože jsou bezbranní). Všechny události představuje tak, jako by byly každodenní. Příběhy jsou buď povídky nebo novely a první vznikaly už v 1. pol. 50. let. Své příběhy neustále přepracovává. Již od svých prvních próz, soustředěných v povídkových sbírkách Noc a naděje a Démanty noci píše Lustig příběhy, v jejichž centru stojí obyčejné, zdánlivě nehrdinské lidské charaktery konfrontované s mezní životní situací v koncentračních táborech. Válečnou tematiku neopouští ani ve svých rozsáhlejších, psychologicky laděných textech Můj známý Vili Feld a Dita Saxová. Ve svých prózách i s odstupem padesáti let hledá Lustig smysl lidství a podstatu lidského bytí. Pro jeho prózy, poznamenané zkušenostmi s nacistickou genocidou, je charakteristická věcnost podání a střízlivá dramatičnost.\n\n\nMnohé z Lustigových prací se dočkaly televizních a filmových adaptací.\n\nO svém životě a díle hovořil v knižním rozhovoru s Karlem Hvížďalou \"Tachles, Lustig \"(2011, Mladá fronta)\n\nVedle své literární tvorby také spolupracoval s českým sklářem Janem Huňátem a podílel se tak na tvorbě designu otisku své dlaně v křišťálovém skle – Křišťálovém doteku.\n\n\n"}
{"id": "21865", "url": "https://cs.wikipedia.org/wiki?curid=21865", "title": "Algoritmus pro výpočet dne v týdnu", "text": "Algoritmus pro výpočet dne v týdnu\n\nAlgoritmus pro výpočet dne v týdnu neboli Zellerův algoritmus je postup, jak ze zadaného data (např. „13. února 2011“) zjistit, o jaký den v týdnu se jedná (výstupem je tedy „neděle“). Pro tento účel je také možno použít takzvaný věčný kalendář, což je tabulka, z níž lze odečíst, na který den týdne datum připadá, avšak pro počítač je jednodušší přímý výpočet pomocí vhodného algoritmu. K tomuto účelu lze použít právě Zellerův algoritmus, jehož autorem je německý matematik devatenáctého století Christian Zeller. Jeho postup vychází z čísla dne, měsíce, roku a století a počítá z těchto vstupních údajů na základě vzorce číslo, jež dává při dělení sedmi stejný zbytek jako pořadové číslo daného dne v týdnu, takže zbytku 1 odpovídá pondělí, zbytku 2 úterý až zbytku 7, tedy 0, neděle.\n\nPro gregoriánský kalendář má Zellerův algoritmus tvar:\n\nPro juliánský kalendář má Zellerův algoritmus tvar:\n\nkde \n\nPoznámka: *V tomto algoritmu datum D.M.RRRR odpovídá proměnným q.m.JK, ale leden a únor jsou kvůli přestupným rokům počítány jako 13. a 14. měsíc předchozího roku. Například datum 2. února 2010 algoritmus počítá jako 2. den 14. měsíce roku 2009.\n\nPro převod na den v týdnu začínající pondělím \"d\" (1 = Pondělí až 7 = Neděle) použijeme:\n\nVzorce jsou založeny na matematické definici a definicí modulo tedy zbytek po dělení, což znamená, že -2 mod 7 se rovná +5. Bohužel způsob, jakým je ve většině počítačových jazycích definován zbytek po dělení, tomuto neodpovídá, takže -2 mod 7 vrátí výsledek -2. Z tohoto důvodu musí být Zellerovy vzorce upraveny a zajistit tak kladné čitatele. \nNejjednodušší způsob, jak to udělat, je nahradit - 2 J o + 5 - J a J o + 6 J. \nDostaneme tedy vzorce: \n\nPro Gregoriánský kalendář má tvar:\n\na pro Juliánský kalendář má tvar:\n\nJe snadno vidět, že v daném roce 1. března (pokud je to sobota, tak 2. března)je vhodné k otestování data. A to tak, že v damém století je nejvhodnější k testu rok dělitelný 100.\n\nZeller používá desetinné počty, a nachází tak vhodné \"J\" a \"K\", které reprezentují daný rok. Ale když používáme počítač, je jednodušší použít modifikované \"Y\", které je Y - 1 během ledna a února:\n\nPro Gregoriánský kalendář má tvar:\n\na pro Juliánský kalendář má tvar:\n\nTyto vzorce jsou založeny na pozorování, že den v týdnu, postupuje předvídatelným způsobem, založené na každé hlavě po tomto dni. Každý termín ve vzorci je použit pro výpočet vyrovnání potřebné pro získání správného dne v týdnu. \n\nPro gregoriánský kalendář lze různé části tohoto vzorce tedy chápat takto: \n\n\nCelková funkce formula_21, normalizuje výsledek v rozmezí od 0 do 6, který určuje správný den v týdnu pro datum. \n\nDůvodem, že se vzorec liší od juliánského kalendáře je, že tento kalendář nemá zvláštní pravidlo pro přestupná století a jeho posun je na rozdíl od gregoriánského kalendáře dán pevným počtem dnů v každém století. \n\nVzhledem k tomu, že gregoriánský kalendář byl přijat v různých obdobích v různých regionech světa. Místo události, k níž došlo během tohoto přechodného období, je významné pro určení správného dne v týdnu.\n\nVzorce lze použít neomezeně, ale musíme dbát na to, že pro letopočet před rokem 0. je třeba přidat dostatečný násobek 400 pro Gregoriánský kalendář nebo 28 let pro Juliánský kalendář.\n\n\n"}
{"id": "21868", "url": "https://cs.wikipedia.org/wiki?curid=21868", "title": "Kabardsko-Balkarsko", "text": "Kabardsko-Balkarsko\n\nKabardsko-Balkarsko (rusky \"Кабардино-Балкарская республика\", zkráceně \"Кабардино-Балкария\", kabardinsko-čerkesky \"Къэбэрдей-Балъкъэр Республикэ\", karačajevsko-balkarsky \"Къабарты-Малкъар Республика\") je republika Ruské federace na severním okraji Kavkazu. Má rozlohu 12 500 km² (srovnatelné s Libanonem) a žije tu 790 000 obyvatel. Sousedí s Stavropolským krajem, Karačajevsko-čerkeskou republikou a Severoosetskou republikou.\n\nJih a západ území je vyplněn Kavkazem, na jihozápadě je nachází nejvyšší hora Kavkazu, Elbrus měřící 5 633 m. Z Kavkazu vedou četná horská údolí s řekami Malka, Baksan, Čegem a Čerek do nížiny, z níž vytéká směrem na východ řeka Těrek. V jejím okolí (na severu území) se rozkládá úrodná nížina.\n\nKabardinci a Balkarové bojovali již v 15. století o svoji nezávislost. A to jak s Krymem, tak s osmanskou říší. Jejich vítězství zajistilo až připojení k ruské říši, což však uznalo Turecko až po dalších sto padesáti letech. Připojení k Rusku pro zemi znamenalo zavádění ruských zákonů, stěhování Rusů a tím oslabování národnostní celistvosti země. Proto došlo v 19. století k sérii povstání, hlavně rolníků. Mezi lety 1918 a 1920 také zde probíhala občanská válka. V roce 1921 byla vytvořena v rámci nové RSFSR Kabardinská AO, která byla 6.1.1922 přejmenovaná na Kabardsko-Balkarskou AO, která se v roce 1936 změnila v Kabardinsko- Balkarskou ASSR. Stalin na základě rozhodnutí prezidia nejvyššího sovětu ze dne 8. dubna 1944 deportoval Balkarce do Kazachstánu a střední Asie, republika byla přejmenována na Kabardskou ASSR. Za Chruščeva 6. ledna 1957 byla republika zpět přejmenována na Kabardinsko-Balkarskou ASSR a Balkarci se mohli vrátit, ale jejich domy již byly často obsazené Kabardinci, což dodnes působí nevraživosti mezi těmito národy. Balkarci dnes obývají převážně horská údolí, zatímco Kabardinci a Rusové jsou v nížinách. Od roku 1991 se používá název Kabardinsko-Balkarská republika.\n\nAčkoliv se v sousedních republikách se objevili teroristé a islámští extremisté, zde byla situace klidná. Dne 14. 10. 2005 však v hlavním městě Nalčik zaútočila na vládní budovy ozbrojená skupina čítající cca 300 teroristů (tzv. Kavkazská fronta). Došlo k několika ozbrojeným střetům s místní policií a vojáky. Město bylo poté obklíčeno speciálními jednotkami a armádou a po několika hodinách byla situace stabilizována. Asi v 15 budovách státní správy a policie vypukl požár, bylo zabito 12 civilistů a 7 policistů a zaměstnanců vládních budov.\n\nNa rozdíl od jiných republik Ruské federace zde si Kabardinci udrželi etnickou většinu (55 %), Balkarců je naopak menšina (11 %). Rusů zde žije asi 25 %, zbylé obyvatelstvo tvoří Oseti (1 %) a jiné národy. Většina obyvatel jsou muslimové.\n\nV republice se těží a zpracovávají wolframové a molybdenové rudy (u města Tyrnyauz). Na to navazuje strojírenský průmysl (dnes ve všelijakém stavu). Dále je zastoupen průmysl potravinářský a stavebních hmot. V dobách SSSR se v nížině Tereku budovalo závlahové zemědělství a hojně se rozvíjela vysokohorská turistika. Turistika (přesněji vysohorská turistika a horolezectví) je v poslední době velkým ekonomickým přínosem, zvláště pak v okolí hory Elbrus, kde se již dnes připravují na Olympijské hry a dochází zde k modernizaci středisek, která od sovětských dob nebyla modernizována..\n\nZemí prochází významná železniční trať vedoucí z Rostova na Donu do Machačkaly, prochází téměř všemi kavkazskými republikami (před Nalčikem se trať větví a jedna z krátkých tras vede do města, druhá podél řeky Terek do Čečenska). Silniční síť je řídká, hlavně v horských oblastech. Hlavní silniční tah je Pjatigorsk - Nalčik - Vladikavkaz.\n\n\n"}
{"id": "21869", "url": "https://cs.wikipedia.org/wiki?curid=21869", "title": "Šardice", "text": "Šardice\n\nŠardice () jsou obec v okrese Hodonín v Jihomoravském kraji, 8 km jihozápadně od Kyjova. Žije zde obyvatel. Starostkou obce je Blažena Galiová.\n\nJedná se o velmi zajímavou lokalitu z hlediska folklorního, protože v této obci dochází ke střetávání klasického kyjovského Dolňácka (se specificky tmavým krojem) s oblastí Podluží (červené nohavice, bohatě vyšívaný kroj), což výrazným způsobem ovlivňuje jak oblékání, tak hudbu, písně i tance tohoto regionu. V obci působí folklorní soubor, dechová hudba Šardičanka, dechová hudba Ištvánci, Mladá muzika, mužský pěvecký sbor, cimbálová muzika Denica.\n\nŠardice jsou také významnou vinařskou obcí spadající do slovácké vinařské podoblasti. Vína místního zemědělského družstva Neoklas jsou dodávána například i na Pražský hrad.\n\nPůvodně Šardice byly obcí spadající pod brněnský augustiniánský řád (opatství při bazilice Nanebevzetí Panny Marie na Starém Brně), své genetické pokusy zde prováděl i opat augustiniánského řádu Johann Gregor Mendel.\n\n\n\n"}
{"id": "21873", "url": "https://cs.wikipedia.org/wiki?curid=21873", "title": "Brno-Vinohrady", "text": "Brno-Vinohrady\n\nBrno-Vinohrady (v hantecu \"Vincky\") je městská část o rozloze 1,96 km² na východním okraji statutárního města Brna. Je tvořena severovýchodní částí katastrálního území Židenice, kde se, kromě jiného, nachází panelové sídliště Vinohrady, a drobnou částí katastrálního území Maloměřice. Většina území pozdějších Vinohrad byla k Brnu připojena v roce 1919. Samosprávná městská část vznikla 24. listopadu 1990. Žije zde přes 13 000 obyvatel.\n\nPro účely senátních voleb je území městské části Brno-Vinohrady zařazeno do volebního obvodu číslo 58.\n\nNa Vinohradech se také nachází viniční trať V hlavách.\n\nDrtivou většinu zástavby městské části tvoří asi 50 barevných panelových domů sídliště Vinohrady, rozkládajícího se na protáhlé vyvýšenině na jihu území městské části. Silueta sídliště je dobře viditelná z mnoha stran Brna. Přestože se území městské části skládá z části dvou katastrálních území, není toto rozdělení navenek takřka poznat a tak lze Vinohrady prakticky považovat ze jednu čtvrť. Všechny obytné domy zde mají židenická čísla popisná, zatímco maloměřická najdeme pouze na několika garážích. Téměř všechny ulice v této městské části jsou pojmenované podle obcí na jižní Moravě, např. Bzenecká, Prušánecká, Věstonická, Čejkovická … i střed sídliště tvořící Pálavské náměstí. Výjimku tvoří ulice Šedova a nově vybudovaná Révová ulice, v níž se vyskytují výlučně rodinné domky. Nejsevernějším a zároveň i nejvýchodnějším místem městské části jsou pozemky, na nichž stojí hotel Velká Klajdovka a přilehlá hájenka, nacházející se poblíž Hádů.\n\nÚzemí městské části Brno-Vinohrady sousedí na východě a jihovýchodě s městskou částí Brno-Líšeň, na jihu a jihozápadě s městskou částí Brno-Židenice, na severozápadě s městskou částí Brno-Maloměřice a Obřany, a na severu s katastrem obce Kanice.\n\nVeřejné dopravní spojení s ostatními částmi Brna zajišťuje Dopravní podnik města Brna prostřednictvím autobusových linek 78 a 82, trolejbusových linek 25, 26, 27, a noční autobusové linky N99. V rámci integrovaného dopravního systému Jihomoravského kraje je možné též spojení s mimobrněnskými obcemi prostřednictvím autobusových linek číslo 201 a 202.\n\nArcheologické výzkumy dokládají lidskou přítomnost na území dnešních Vinohrad již přibližně před 500 000 lety v období starého paleolitu. Území Vinohrad bylo dlouho bez jakékoliv zástavby, a jižní a jihovýchodní stráně sloužily k pěstování vinné révy, z čehož je odvozen název městské části.\n\nRoku 1860 vznikl u silnice na kopci poblíž Hádů v nadmořské výšce 380 metrů původní zájezdní hostinec Klajdovka, v 30. letech 20. století přestavěný do současné podoby a známý dnes jako hotel Velká Klajdovka.\n\nTéměř celé území moderní městské části Vinohrady bylo připojeno k Brnu 16. dubna 1919 jako součást katastrů dosavadních obcí Židenic a Maloměřic. Malá okrajová část území \"(východní pruh silnice ve Křtinské ulici a menší území přiléhající k severozápadnímu okraji křižovatky ulic Jedovnické, Novolíšeňské a Věstonické)\" byla původně součástí katastru Líšně a k Brnu byla připojena 1. dubna 1944. Zbytek území, tvořený areálem hotelu Velká Klajdovka s nejbližším okolím, byl původně součástí katastrálního území obce Kanice, a k Brnu náleží až od reambulace Brna z let 1966–1969. Roku 1943 založili Němci pro hospodářské pracovníky nově zakládané brněnské pobočky tehdejší továrny Flugmotorenwerke Ostmark (předchůdce dnešního Zetoru), na území dnešního sídliště v katastrálním území Židenice kolonii 20 dřevěných domků. Obyvatelé Brna začali tuto kolonii nazývat Hamburk, protože převážná část jejích obyvatel z Hamburku pocházela. Při spojeneckém bombardování na sklonku druhé světové války byla zasažena i tato kolonie. Po osvobození Brna a následném odsunu Němců byla kolonie krátkou dobu opuštěná a chátrala. Poté sem na přelomu let 1945/1946 začalo přicházet nové obyvatelstvo, jímž byli lidé postižení válkou, bývalí vězni nacistických věznic, koncentračních táborů a příslušníci odboje, jímž zde úřady přidělily domy. Vznikl zde i obchod, malý hostinec s kulturní místností, vodovod, kanalizace i veřejné osvětlení. V souvislosti s výše uvedenou druhou katastrální reformou Brna došlo na území moderní městské části k úpravě hranic katastrálních území Kanice, Líšeň, Maloměřice a Židenice.\n\nK zániku osady Hamburk došlo v 80. letech 20. století v souvislosti s výstavbou dnešního sídliště. Obyvatelé osady proti likvidaci neúspěšně protestovali. Sídliště se začalo budovat v září 1981 a bylo dokončeno roku 1989, přičemž původně stanoveným termínem dostavby, jenž se nepodařilo dodržet, byl rok 1988. Nové sídliště vznikalo především v severovýchodní části katastrálního území Židenice, ale některé jeho severní domy(či jejich části) byly vybudovány i v okrajové jižní části sousedního katastrálního území Maloměřice. První objekt byl dokončen roku 1983. Po sametové revoluci zde 24. listopadu 1990 byla vytvořena moderní samosprávná městská část. Od 90. let 20. století zde dochází ke zlepšování infrastruktury v podobě budování nových domů obchodů a služeb, včetně zcela nového domova důchodců, dokončeného a otevřeného roku 1996.\n\n\n\nPřed 28. březnem 2015 měla hranice k. ú. Maloměřice a Židenice na území městské části Brno-Vinohrady odlišný průběh, kdy dělila některé domy. To by zdaleka nepředstavovalo takový problém, pokud by měly všechny domy adekvátní čísla popisná. Místo toho však měly všechny zdejší panelové domy od počátku židenická čísla popisná, což později způsobovalo zdejším občanům problémy. Obyvatelům domů, kterým měla být správně přidělena maloměřická čísla popisná, po zprovoznění základních registrů následně nastaly při vyřizování osobních dokladů potíže na správních úřadech, jelikož adresa domu, ležícího v k. ú. Maloměřice s číslem popisným Židenic v registrech neexistuje. Již v minulosti přišla radnice MČ Brno-Vinohrady s návrhy na změny katastrálních hranic obou katastrálních území. Roku 2000 navrhla radnice MČ Brno-Vinohrady vznik samostatného katastrálního území Brno-Vinohrady, které by zahrnulo celé území městské části Brno-Vinohrady. Tento návrh však nakonec nebyl realizován a tak byla dosud realizována jen nepatrná změna hranice obou katastrálních území z 26. listopadu 1998, spočívající v začlenění celého objektu technické vybavenosti na adrese Vlčnovská 8a do katastrálního území Židenice. Roku 2014 přišla radnice Vinohrad s novým návrhem, kdy by nová hranice mezi k. ú. Maloměřice a Židenice vedla tak, aby všechny dotčené panelové domy byly překatastrovány do Židenic. Ke změně hranice mezi těmito dvěma katastrálními územími bylo dle současné legislativy zapotřebí souhlasu sousedních městských částí Brno-Židenice a Brno-Maloměřice a Obřany, k nimž náleží převážná část obou katastrálních území. Zastupitelstvo městské části Brno-Židenice změnu schválilo dne 9. dubna 2014, zastupitelstvo městské části Brno-Maloměřice a Obřany změnu schválilo dne 23. dubna 2014. Souhlasně se vyjádřilo též Zastupitelstvo města Brna na své schůzi konané 2. září 2014, které dále pověřilo vedoucího majetkového odboru Magistrátu města Brna podpisem návrhu na změnu hranice obou katastrálních území. Nová hranice nakonec nabyla platnosti ke dni 28. března 2015.\n\n\n"}
{"id": "21874", "url": "https://cs.wikipedia.org/wiki?curid=21874", "title": "Statutární město", "text": "Statutární město\n\nStatutární město je město, jehož správa je organizována \"(nebo může být organizována)\" podle základní městské vyhlášky, anebo jde o takové město, jež je plně řízeno dle zemského zákona, přičemž se oba typy těchto právních norem označují jako statut města. \n\nV některých státech mají svůj statut nebo právo vyhlásit statut všechna města, popřípadě dokonce všechny obce, například na Slovensku, ve Slovinsku a v Itálii. \n\nV Česku je statutárním městem město, které má právo si svoji správu organizovat podle základní městské vyhlášky, která se označuje jako statut města. Statutární města v České republice se na rozdíl od ostatních měst, obcí a městysů mohou členit na dílčí samosprávné části, jež jsou vymezeny právě ve statutu dotčeného statutárního města. Ač jím není zákonem stanoveno, je podle zvláštního zákona statutárním městem i Praha, avšak formálně se namísto toho označuje jako hlavní město, což je status zahrnující v případě české metropole i znaky statutárního města. Status statutárního města znamená buď právo města vydat statut města, nebo povinnost města vydat statut města. \n\nV Rakousku je statutárním městem město, jehož správa je organizována podle zemského zákona, který se rovněž označuje jako statut města. Obdobná úprava platila už v Habsburské monarchii. Hlavním rozdílem je, že v České republice podléhá fungování statutárních měst (s výjimkou Prahy) zákonu o obcích, zatímco statut rakouských statutárních měst zákon o obcích plně nahrazuje. V České republice se tak původní koncepci statutárních měst blíží jen Praha, jejíž fungování podléhá zákonu určenému výhradně pro Prahu.\n\nStatutární města existovala v českých zemích již v letech 1850–1948. V té době také měla jejich území postavení odpovídající samostatnému politickému okresu. Před zánikem Rakouska-Uherska náleželo postavení statutárního města také městu Gorici a (dnes slovinským) městům Lublani, Mariboru, Celje a Ptuji. I tato města zároveň tvořila samostatný politický okres. Podobný koncept existoval i v Uhersku. \n\nPodle prozatímního (tzv. Stadionova) obecního zřízení z roku 1850 byly statutárními městy Praha, Liberec, Brno, Olomouc a Opava. Podle nového obecního zřízení z roku 1859 se na Moravě staly novými statutárními městy Jihlava, Znojmo, Uherské Hradiště a Kroměříž, ve Slezsku Frýdek a Bílsko. Statut přiděloval městům zemský sněm na základě zemského zákona. Pozice statutárního města dávala přednost ustanovením statutu města před obecnými ustanoveními obecního zřízení (například přímo stanovila počet členů obecního výboru, který se v ostatních obcích určoval podle počtu obyvatel), statutární města také kromě územní samosprávy vykonávala i (přenesenou) politickou správu, kterou vykonávaly magistráty. Volba starosty ve statutárních městech podléhala souhlasu panovníka, za první republiky souhlasu vlády. \n\nČeskoslovenský zákon o organizaci politické správy z roku 1928 odebral titul statutárního města městům Jihlava, Znojmo, Kroměříž, Uherské Hradiště a Frýdek (Bílsko se mezitím stalo součástí Polska). Po roce 1928 tak statutárními městy v českých zemích zůstaly opět jen Liberec, Praha, Brno, Olomouc a Opava, jako tomu bylo od roku 1850. Za druhé světové války Liberec a Opava přišly o samosprávu, v roce 1941 se statutárními městy nově staly Ostrava a Plzeň. V roce 1945 byly statutárními městy v České zemi Praha, Plzeň a Liberec, v Moravskoslezské zemi Brno, Olomouc, Ostrava a Opava. S reformou veřejné správy v letech 1948–1949 byl titul statutárních měst zrušen, fakticky zůstala statutárním městem pouze Praha.\n\nV letech 1949–1967 statutární města v českých zemích ani na Slovensku neexistovala. Od 1. ledna 1968 bylo toto postavení Brnu, Košicím, Ostravě a Plzni zákonem č. 69/1967 Sb., o národních výborech, zase navráceno, nicméně se jako „statutární města“ oficiálně neoznačovala. Později byly vydány zákony č. 175/1968 Sb., o městě Brně, č. 40/1969 Sb., o městě Ostravě, a č. 41/1969 Sb., o městě Plzni. V roce 1986 k nim přibylo ještě Ústí nad Labem. Praha a Bratislava měly status hlavního města. Od 24. listopadu 1990 se na základě nového zákona o obcích počet statutárních měst výrazně zvýšil, přičemž vlastní statut získala podle nového zákona č. 418/1990 Sb., o hlavním městě Praze, i Praha. Situace na území Slovenska od roku 1990 je popsána v odstavci Slovensko.\n\nZákon o obcích, tedy zákon č. 128/2000 Sb., o obcích (obecní zřízení), ve znění pozdějších předpisů a doplnění, uvádí taxativní výčet statutárních měst. Jejich statut vydává zastupitelstvo příslušného statutárního města ve formě obecně závazné vyhlášky.\n\nOd 24. listopadu 1990 existovalo v České republice 13 statutárních měst (de facto se jím však stala i Praha, třebaže se tak oficiálně neoznačuje). Od 12. listopadu 2000 se jejich počet zvýšil o další 3 města na 16 (+ Praha). Od 1. ledna 2003 do 30. června 2006 existovalo v České republice 19 statutárních měst (+ Praha). Od 1. července 2006 se počet statutárních měst zvýšil o další 4 města, od 12. března 2012 pak o další dvě města (viz Seznam statutárních měst). K 31. srpnu 2018 se jím stal Třinec. V současné době tedy v České republice existuje 27 statutárních měst. Jde o všechna města v Česku, která mají nad 40 000 obyvatel (Třinec s cca 35 000 obyvatel je 29. nejlidnatějším městem, nad ním figurují Třebíč a Česká Lípa, která statutárními městy nejsou). Tři města byla do roku 1928 statutárními a titul se jim už nevrátil - Kroměříž, Uherské Hradiště a Znojmo.\n\nOd 1. ledna 2007 pouze Brno tvoří samostatný okres. Do 31. prosince 2006 tvořila samostatné okresy také města Ostrava a Plzeň, poté došlo od 1. ledna 2007 k rozšíření jejich okresů o ty okolní obce, pro které tato města vykonávají státní správu jako obec s rozšířenou působností. Zvláštním případem je Praha, která tvoří samostatný kraj.\n\nStatutární město je samostatně spravováno zastupitelstvem města; dalšími orgány statutárního města jsou rada města, primátor, magistrát a zvláštní orgány města. \n\nNa rozdíl od ostatních měst, obcí a městysů se území statutárního města nebo jeho část může členit na samosprávné části, označované jako městské obvody nebo městské části, s vlastními orgány samosprávy. Tuto skutečnost určuje statut města a město v něm může na tyto územně samosprávné celky přenést některé své působnosti přenesené státní správy i samostatné působnosti. Statut hlavního města Prahy může vymezit jen městské části, protože jeho městské obvody stanoví zákon.\n\n\n\nV českých zemích existovalo celkem 11 statutárních měst.\n\nV Rakousku existuje poněkud odlišná koncepce statutárních měst, kdy tato města mají na rozdíl od českých automaticky postavení obdobné politickému okresu a jejich statut není pouze jakýmsi doplňkem k zákonu o obcích, nýbrž ho v nich plně nahrazuje (stejně tomu bylo i v Habsburské monarchii). Statut příslušného statutárního města vydává a schvaluje zemský sněm územně příslušné spolkové země. Zdejší města si mohou zažádat o postavení statutárního města v případě, že mají více než 20 000 obyvatel. \n\nPoté co udělení postavení statutárního města schválí příslušná zemská vláda a následně spolková vláda, je jim toto postavení uděleno na tak dlouho, dokud neohrožuje některý z národních zájmů. V Rakousku však existují i mnohem menší statutární města, která mají toto postavení z historických důvodů. Jedná se především o města Eisenstadt a Rust, která si roku 1921 uhájila svůj statut, pocházející z předchozích dob, kdy v rámci Uherského království měla postavení \"svobodných měst\". Během německé okupace v letech 1938–1945 se statutární města označovala jako městské okresy \"(Stadtkreise)\", byla spravována na základě německého obecního zřízení \"(Deutsche Gemeindeordnung)\" a neměla žádný vlastní statut.\n\nVedle obecní správy má statutární město na starosti také správu politického okresu, který jeho území automaticky tvoří. Stejně jako v Česku mají i rakouská statutární města místo městského úřadu magistrát, který automaticky plní i funkce okresního úřadu (v Rakousku nazývaného okresní hejtmanství – \"Bezirkshauptmannschaft\"). V jeho čele stojí starosta \"(Bürgermeister)\", který je hlavou města a současně i hlavou okresní správy. Vídeň tvoří samostatnou spolkovou zemi a tak jeho magistrát plní také úkoly, jež mají na starosti orgány spolkových zemí. Vídeňský starosta je tedy z titulu svojí funkce předsedou zemské vlády Vídně.\n\nPouze Vídeň a Štýrský Hradec se podobně jako některá statutární města v Česku člení na samosprávné městské části, které se ve Vídni označují jako městské okresy (německy \"Gemeindebezirke\"), zatímco ve Štýrském Hradci jako městské obvody (německy \"Stadtbezirke\"). \n\nV Rakousku existuje celkem 15 statutárních měst:\nVe srovnání s Českou republikou či Rakouskem se situace na Slovensku od roku 1990 liší tím, že zde mají vlastní statut automaticky všechna města i obce. V čele měst zde stojí automaticky primátor, čímž se liší od obyčejných obcí, v jejichž čele stojí starosta. Přesto však pouze košický a bratislavský městský úřad nesou označení magistrát, zatímco městské úřady ostatních slovenských měst nesou označení \"městský úřad\" (slovensky \"mestský úrad\"), obecní úřady pak označení \"obecní úřad\" (slovensky \"obecný úrad\").\n\nVe Slovinsku a Itálii je situace obdobná jako na Slovensku. Také zde mají vlastní statut všechna města i obce. Starostové slovinských měst a obcí se však označují termínem \"župan\", starostové italských měst a obcí italským termínem \"sindaco\".\n\n"}
{"id": "21875", "url": "https://cs.wikipedia.org/wiki?curid=21875", "title": "František Ferda", "text": "František Ferda\n\nFrantišek Ferda (31. března 1915 Spálené Poříčí – 7. července 1991 Sušice) byl český kněz a léčitel, který byl údajně i na dálku schopen pomocí „informačního pole“ stanovit přesnou diagnózu pacienta, příčinu a vývoj jeho onemocnění, a zároveň vybrat nejvhodnější přírodní léky a postup léčby. Pro léčbu rakoviny vytvořil bezbílkovinnou dietu, kterou nazval „Totální protirakovinná kúra“ – TPK.\n\nV roce 1939 byl vysvěcen na kněze, v rámci proticírkevních represí byl od roku 1951 do roku 1960 vězněn. Po propuštění pracoval manuálně v plzeňském pivovaru. V roce 1969 začal působit jako duchovní správce v Domově důchodců v Újezdci u Klatov. Od roku 1978 se již plně věnoval léčitelství ve svém domku v Sušici. Měl rozsáhlou klientelu, v níž nechyběli ani nejmocnější zástupci státu.\n\n\n"}
{"id": "21879", "url": "https://cs.wikipedia.org/wiki?curid=21879", "title": "Exotický pokrm", "text": "Exotický pokrm\n\nCizokrajné a exotické pokrmy jsou neobvyklá jídla. Exotickými nazýváme ty pokrmy, které pocházejí z jiných kultur a proto jsou považovány za neobyčejné.\n\nTradiční potraviny každého kraje se liší v důsledku geografické polohy, člověk by měl mít zajištěnou bohatou stravu, jednotvárné se musí vyvarovat, proto je lidská strava velmi bohatá. Člověk je z biologického nejspíš hlediska všežravec, může proto zužitkovat různé potraviny.\n\nV české kultuře jsou neobvyklá jídla jako hmyz, měkkýši, obojživelníci, plazi. Dále jsou to domácí zvířata jako psi, kočky a koně. Naproti tomu v Asii by se na stůl nikdy nedostal králík či zajíc. Také zpěvaví ptáci se v Česku normálně nejí. Dále jsou vyloučeny zvířata, u kterých jsou kulturní nebo morální rozpaky je zkonzumovat.\n\nV Česku je neobvyklé jíst hmyz, ale v mnoha oblastech, především v Jihovýchodní Asii je hmyz (např. kobylka) důležitým zdrojem bílkovin.\n\nInuité konzumují syrové ryby, jen tak mohou získat dostatečně mnoho vitamínů (např. vitamín A).\n\nV Česku obvyklé rozšířené potraviny mohou být v jiných kulturách nepřijatelné. Například pro téměř všechny muslimy je a v muslimském prostředí zakázána konzumace vepřového masa a tento zvyk je přísně dodržován. Dále je v jiných kulturách nepochopitelná konzumace potravin uměle naočkovaných mikroorganismy, tedy z jejich pohledu zkažených a plesnivých. K tomu se počítají především různé mléčné výrobky, sýry, tvaroh, jogurt, ale i kyselé zelí. Alkoholické kvašení k přípravě alkoholických nápojů je známé v mnoha kulturách. Jejich požívání je však často zakázáno či rituálně omezeno. V Indii je hovězí dobytek posvátný a tedy v rozporu s našimi zvyky.\n\nV Česku nejsou například zcela běžné tyto typy stravování:\n\n\n"}
{"id": "21880", "url": "https://cs.wikipedia.org/wiki?curid=21880", "title": "Odra", "text": "Odra\n\nOdra ( ; slezsky \"Uodra\"; ; dolnolužickosrbsky \"Wodra\"; latinsky ve starověku \"Viadua, Viadrus\", latinsky ve středověku \"Odera, Oddera\") je řeka ve Střední Evropě. Pramení v Česku a teče přes západní Polsko, dále vytváří severní 187 km dlouhou hranici mezi Polskem a Německem. \n\nOdra je 854 km dlouhá řeka, z toho 113 km je v Česku, 742 km v Polsku (včetně 187 km jako hraniční řeka mezi Německem a Polskem). Je druhou nejdelší řekou v Polsku. Odvádí vodu ze 118 861 km², z toho 106 056 v Polsku (89 %), 7217 v Česku (6 %) a 5587 v Německu (5 %). Před regulací toku byla řeka dlouhá přes 1000 km.\n\nPramení pod Fidlovým kopcem v Oderských vrších na Moravě (Olomoucký kraj), v Česku protéká českou částí Slezska (Moravskoslezský kraj); v Polsku Slezským vojvodstvím, Opolským vojvodstvím, Dolnoslezským vojvodstvím, Lubušským vojvodstvím a Západopomořanským vojvodstvím; a v Německu Braniborskem a Meklenburskem-Předním Pomořanskem.\n\nPoté, co opustí hory, protéká převážně v široké terasovité dolině, která se rozšiřuje z 2 až 3 km na 10 až 20 km. Tato dolina vznikla díky odtoku vody z ledovců po poslední době ledové. Pod ústím Lužické Nisy dosahuje šířky 200 m. Je mohutným tokem, jehož břehy jsou chráněny protipovodňovými valy.\n\nVe vzdálenosti 84 km od ústí se dělí na dvě ramena. Největší větve ústí do Štětínské delty. Do 19. století platilo, že Štětínská delta je ohraničena na severu ostrovy Uznojem (západně) a Wolin (východně) a třemi rameny mezi ostrovy a pevninou (Dziwna, Svina a Peene) se vlévá do Baltského moře. S nástupem moderní vědy a univerzální klasifikace se Štětínský záliv už nepovažuje za součást řeky Odry nýbrž za součást Baltského moře a Dziwna, Svina a Peene jsou klasifikovány jako mořské průlivy. Současně za ústí řeky Odry se považuje místo kde se Odra vlévá do nejjižnější části Štětínského zálivu, tzv. Odřanské roztoky (Roztoka Odrzańska) u města Police.\n\nNejvětším městem na \"Odře\" je Vratislav.\n\nCelkově největším přítokem Odry je řeka Warta, která přitéká zprava u Kostřína. V místě soutoku je delší než samotná Odra.\n\n\n\n\nNejvyšších průtoků dosahuje Odra na jaře především v březnu a v dubnu. V létě její hladina klesá, ale pokles je střídán občasnými vzestupy v důsledku dešťů. V zimě průtok řeky začíná souvisle stoupat. V silných zimách řeka zamrzá.\n\nPrůměrný průtok Odry na dolním toku u vsi Gozdowice, která se nachází zhruba 30 km pod soutokem s Wartou, činí 547 m³/s. Vzestupy hladiny na horním toku činí 6 až 7 m a na středním 4 až 5 m. K velkým povodním na Odře dle kronik města Vratislavi došlo v letech 1348, 1464, 1564 a v roce 1903. Dosud největší povodeň nastala v červenci 1997, kdy protékalo Vratislaví 3600 m³/s.\n\nPrůměrné měsíční průtoky Odry (m³/s) ve stanici Gozdowice: (období 1900–1994)\n\nPrůměrný dlouhodobý průtok Odry v místě, kde opouští území České republiky činí 49 m³/s. Pod soutokem s řekou Olší činí průměrný průtok téměř 63 m³/s. Většina toků v této části povodí, kromě horské části povodí řeky Olše, patří do horské-sněhové oblasti. Maxim dosahují od března do května. Minimální průtoky mají v zimních měsících. Horská část povodí Olše patří do horské-sněhovodešťové oblasti s maximálními průtoky od května do července.\n\nPrůměrné měsíční průtoky Odry (m³/s) v Bohumíně v roce 2010:\nHlásné profily na území České republiky:\nZápadní rameno delty je využívané pro vodní dopravu, která je možná až k ústí Opavy a pro velké lodě k městu Koźle. Je regulovaná jezy. Pomocí plavebních kanálů je spojena s řekami Havola, Spréva, Visla a Kłodnica.\n\nV povodí Odry (u řeky Warty) má své historické jádro polský stát. U osady Cedynia nacházející se v Lubušské zemi na pravém břehu řeky Odry, došlo v roce 972 k odražení první německé invaze do Polska. Za 2. světové války představovala důležitou a silnou obranou linii německé armády. Sovětská armáda v průběhu Viselsko-oderské operace v roce 1945 obsadila 1. ukrajinským frontem horní tok řeky. Zároveň 1. běloruský front obsadil několik předmostí na západním břehu (např. Kostřínské předmostí). To umožnilo zahájení Berlínské operace.\n\nPo řece Odře se jmenuje i pár mezinárodních vlaků kategorie expres společností České dráhy a ZSSK jezdící (k r. 2016) v trase: (Praha – Olomouc –) Bohumín – Žilina a zpět.\n\n\n\n"}
{"id": "21887", "url": "https://cs.wikipedia.org/wiki?curid=21887", "title": "Čejkovice", "text": "Čejkovice\n\nNázev Čejkovice má více sídel: \n"}
{"id": "21889", "url": "https://cs.wikipedia.org/wiki?curid=21889", "title": "Lukov", "text": "Lukov\n\nLukov je název několika obcí v České republice:\n\n\nnebo částí obcí:\n\n\nnebo hradu:\n\nnebo obcí na Slovensku:\n\n"}
{"id": "21890", "url": "https://cs.wikipedia.org/wiki?curid=21890", "title": "Bukovec", "text": "Bukovec\n\nNázev Bukovec má více obcí: \n\n… nebo částí obcí:\n\n… nebo vrcholů:\n\n… nebo zvláště chráněných území:\n\n"}
{"id": "21891", "url": "https://cs.wikipedia.org/wiki?curid=21891", "title": "Čermná", "text": "Čermná\n\nNázev Čermná má více obcí: \n\nnebo částí obcí:\n\nSlovo Čermná se objevuje také v názvech obcí:\n\nnebo částí obcí:\n\nnebo potoků:\n"}
{"id": "21892", "url": "https://cs.wikipedia.org/wiki?curid=21892", "title": "Cidlina", "text": "Cidlina\n\nNázev Cidlina má více sídel: \n\nCidlina může být také název řeky:\n\nCidlina může být také název nástroje:\n"}
{"id": "21893", "url": "https://cs.wikipedia.org/wiki?curid=21893", "title": "Černovice", "text": "Černovice\n\nNázev Černovice mohou být:\n\n\nnebo částí obcí:\n\nnebo chráněné území:\n\nPodobný název mají\n"}
{"id": "21894", "url": "https://cs.wikipedia.org/wiki?curid=21894", "title": "Hostouň", "text": "Hostouň\n\nNázev Hostouň má několik obcí:\n\n"}
{"id": "21895", "url": "https://cs.wikipedia.org/wiki?curid=21895", "title": "Červená Lhota", "text": "Červená Lhota\n\nNázev Červená Lhota má více sídel:\n\nČervená Lhota může být také název zámku:\n"}
{"id": "21896", "url": "https://cs.wikipedia.org/wiki?curid=21896", "title": "Rokytná", "text": "Rokytná\n\nSlovo Rokytná může označovat:\n\n\n\n"}
{"id": "21897", "url": "https://cs.wikipedia.org/wiki?curid=21897", "title": "Okres Třebíč", "text": "Okres Třebíč\n\nOkres Třebíč je okresem v Kraji Vysočina, celý okres leží na Moravě. Jeho dřívějším sídlem bylo město Třebíč.\n\nOkres Třebíč jako správní jednotka vznikl v roce 1855, později, roku 1868, byl v Třebíči zřízen okresní úřad. Poslední reorganizace okresu proběhly v letech 1948 a 1960. Od té doby se od okresu oddělilo pouze několik málo obcí na západě, severu a východě.\n\nPodnebí je suchozemské, drsnější a vlhčí ve vyšších polohách severní a severozápadní části okresu, sušší a teplejší na východě a jihovýchodě. V obci Kojetice se nachází kulturní a vinařské centrum Sádek, jediná vinice v Kraji Vysočina spadající jako enkláva do Znojemské vinařské podoblasti. Dlouhodobý teplotní průměr okresu je asi 7,2–7,9 stupňů Celsia a srážkový průměr kolem 500 mm (z toho ve vegetačním období asi 375 mm), výši srážek negativně ovlivňuje srážkový stín Jihlavských vrchů.\n\nV rámci kraje sousedí na západě s okresem Jihlava a na severu s okresem Žďár nad Sázavou. Dále pak sousedí na východě a jihovýchodě s okresy Brno-venkov a Znojmo Jihomoravského kraje a na jihozápadě s okresem Jindřichův Hradec Jihočeského kraje.\n\nV roce 2018 byl vydán geocoin (v rámci hry Geocaching) s obrysem okresu Třebíč.\n\nPo roce 1849 vznikly kraje a tehdejší soudní okres Třebíč se stal částí politického okresu Jihlava, soudní okres Náměšť nad Oslavou byl tvořen 19 obcemi a stal se součástí politického okresu Moravský Krumlov. Třebíčský soudní okres byl tvořen 39 obcemi, v roce 1855 se Třebíč i Náměšť nad Oslavou staly sídly smíšených okresních úřadů pod krajskými městy. Roku 1868 vznikl politický okres Třebíč, který začleňoval soudní okresy Náměšť n. Osl. a Třebíč. Tento okres sousedil s politickými okresy Velké Meziříčí, Jihlava, Dačice, Hranice, Krumlov a Brno. V roce 1925 okresy již měly v důsledku slučování a odlučování obcí 66 obcí (p. o. Třebíč) resp. 37 obcí (p. o. Náměšť nad Oslavou). Během druhé světové války zůstala struktura okresu stejná a v roce 1945 vznikl v Třebíči okresní národní výbor. Po reformách v roce 1949 byl soudní okres Náměšť nad Oslavou zrušen a většina jeho obcí byla začleněna do politického okresu Velká Bíteš, dvě obce do nového politického okresu Rosice, čtyři obce do politického okresu Třebíč. Do politického okresu Třebíč bylo začleněno i 11 obcí z politického okresu Hrotovice, tři obce z okresu Jihlava a jedna obec z okresu Moravské Budějovice.\n\nPolitický okres Moravské Budějovice (jež byl při reformách v roce 1960 sloučen s okresem Třebíč) vznikl v roce 1896 a skládal se ze soudního okresu Moravské Budějovice a ze soudního okresu Jemnice. Soudní okres Moravské Budějovice byl dříve součástí politického okresu Znojmo a s. o. Jemnice byl dříve součástí p. o. Dačice. K obvodu s. o. Moravské Budějovice v roce 1854 příslušelo 30 obcí, k obvodu s. o. Jemnice příslušelo v tomtéž roku 43 obcí, v roce 1869 již k obvodu s. o. Moravské Budějovice příslušelo 45 obcí a v roce 1908 již 50. K obvodu s. o. Jemnice příslušelo v roce 1869 již 44 obcí, další roky se počet již neměnil. Po vytvoření politického okresu Moravské Budějovice měl tak okres 93 obcí, v roce 1938 již měl okres jen 90 obcí. V důsledku mnichovské dohody však bylo odtrženo 15 obcí (připojeny k župě Dolní Dunaj v Rakousku a připojeno 30 obcí z bývalého politického okresu Znojmo 30 obcí, z bývalého politického okresu Krumlov bylo připojeno dalších 52 obcí (z hlediska práva až v roce 1942). Politický okres Moravské Budějovice tak měl mezi lety 1938 a 1942 celkem 157 obcí. Po druhé světové válce byly obce navráceny původním okresům a okresy byly opět reorganizovány, politický okres Moravské Budějovice měl tak 88 obcí. K roku 1960 byl okres připojen k okresu Třebíč, některé obce však byly připojeny k okresu Znojmo a některé k okresu Jindřichův Hradec.\n\nDalší zvětšení území okresu nastalo při reformách v roce 1960, okres Třebíč měl tehdy 196 obcí. Bylo k němu přičleněno 60 obcí z okresu Moravské Budějovice, 32 obcí z okresu Velká Bíteš, 12 obcí z okresu Velké Meziříčí, 10 obcí z okresu Dačice, pět obcí z okresu Moravský Krumlov a jedna obec z okresu Třešť. V tomto roce byl okres začleněn do Jihomoravského kraje a v roce 2000 se stal součástí tehdejšího Jihlavského kraje, který byl v roce 2001 přejmenován na kraj Vysočina.\n\nPo tzv. kůrovcové kalamitě v roce 2018 a 2019 by měla být odstraněna přibližně čtvrtina smrkového porostu v okrese Třebíč.\n\nV roce 1900 měl politický okres Třebíč celkovou plochu 720,1 km², podobnou rozlohu měl až do reforem v roce 1949, kdy se z okresu stal již pouze okres Třebíč a ten měl plochu 618,78 km². Politický okres Moravské Budějovice měl k roku 1900 705,3 km², v roce 1950 po dalších reformách již měl 657,04 km². Ke konci roku 2003 měl okres celkovou plochu 1 518,61 km², z toho bylo 64,15 % zemědělských pozemků (z 87,35 % jsou tvořeny ornou půdou) a 35,85 % plochy tvořily ostatní pozemky (z toho bylo 75,67 % lesů).\n\nTéměř na celém území okresu se rozkládá Českomoravská vrchovina, většinu bývalého soudního okresu Třebíč pokrývá Jaroměřická kotlina a její část nazývaná Třebíčská kotlina. Bývalý soudní okres Náměšť nad Oslavou pokrývá z větší části Znojemská pahorkatina. Ze severu a západu zasahuje do území okresu ještě Brtnická vrchovina, ve které se nachází i nejvyšší vrchol v okresu Třebíč – 711 metrů vysoká hora Mařenka (v literatuře se uvádí i 710 metrů).\n\nSeverně od Náměště nad Oslavou se nachází i určitá část Bítešské vrchoviny. Všechny tyto geomorfologické prvky jsou součástí tzv. Jevišovické pahorkatiny. Dalšími významnými vrcholy na území okresu Třebíč a zároveň v tzv. Jihlavské části (tj. jihozápad tehdejšího třebíčského hejtmanství) českomoravské vrchoviny jsou Kobylí Hlava u Heraltic (686 metrů), Zadní hora u Starče (633 metrů), Pekelný kopec u Slavic (563 metrů), Strážná hora v Třebíči (479 metrů) a Klučovská hora (594 metrů) s již nefungujícím televizním vysílačem pro oblast okolo Třebíče.\n\nVrcholy, jež leží na tzv. Žďárské vrchovině (tj. zbytek třebíčského hejtmanství) jsou: Smrček u Svatoslavi (671 metrů), Číhalský kopec u Račerovic (585 metrů), Jelení hlava u Věstoňovic (616 metrů), Křemel u Hostákova (491 metrů), Vlčí kopec u Kladerub nad Oslavou (420 metrů), Zelený kopec u Mohelna (491 metrů, s rozhlednou Babylon) a Biskupský kopec u Lhánic (398 metrů). Ve východní části hejtmanství je jediným výrazným kopcem Rapotický kopec u Rapotic (513 metrů).\n\nBývalý politický okres Moravské Budějovice je také pokryt útvary Českomoravské vrchoviny, tyto útvary jsou součástí tzv. Jevišovické pahorkatiny. V bývalém s. o. Moravské Budějovice je převážně kotlina Jaroměřická, v bývalém s. o. Jemnice je dělena na kotlinu Jemnickou. Do východní části s. o. Moravské Budějovice zasahuje i Znojemská pahorkatina, jihozápadní část s. o. Moravské Budějovice a jihovýchodní část Jemnického s. o. pokrývá Bítovská pahorkatina. Severní část jemnického s. o. přísluší pod Brtnickou vrchovinu. V této části leží i nejvyšší vrchol bývalého politického okresu Moravské Budějovice a jeden z nejvyšších vrcholů nynějšího okresu Třebíč – vrchol Maková (683 metrů).\n\nOkresem protéká řeka Jihlava, jež tvořila i přirozenou hranici na jihovýchodě okresu, dalšími významnějšími řekami protékajícími okresem jsou: Rokytná (jež pramení ještě jako Rokytka na západě okresu), Oslava, Jevišovka, Chvojnice, Stařečský potok či Želetavka. Na většině území se průměrné teploty v průběhu roku pohybují od 4 do 7 stupňů Celsia a roční srážkový průměr dosahuje cca 600 mm. Do výstavby vodní nádrže Dalešice mezi lety 1970 a 1978 nad řekou čnělo ostré údolí s vysokými skálami, nedaleko Hartvíkovic měl být sráz o výšce 100 metrů nad hladinou řeky a u Senorad měla být Malá skála, jež čněla 150 metrů nad hladinou řeky. Průměrná výška tehdejšího hejtmanství je kolem 450–500 metrů nad mořem, nejvyšším místem má být vrchol hory Mařenky a nejnižším místem okresu je údolí řeky Oslavy v místech hranice okresů Třebíč a Znojmo.\n\nBylo připraveno rozšíření heraltických vrtů podzimní vody. Důvodem bylo to, že výnosnost heraltického zdroje klesá, dříve dával 25 litrů za vteřinu, v roce 2017 10 litrů za vteřinu. Stejně tak se připravuje recyklace prací vody, která je použita na pročištění filtrů z pramenů heraltického vodního zdroje.\n\nOkres Třebíč má velký problém se suchem, např. v dubnu 2019 napršelo za většinu měsíce 2,9 mm srážek, průměr dosahuje 40 mm srážek. Spojeno s tím je i zvýšené riziko požárů.\n\nNejdůležitější dopravní tepnou jsou silnice vedoucí ze západu na východ (otevřena v roce 1749 a vedoucí od Jihlavy přes Brtnici, Okříšky, Třebíč, Vladislav, Náměšť nad Oslavou do Brna), na začátku 21. století je přebudovávána i silnice vedoucí z jihu na sever. Okres Třebíč má i přímé napojení na dálnici D1 a to přes silnici z Náměště nad Oslavou přes Jinošov a také severojižní silnicí přes Velké Meziříčí. V roce 1886 byla dostavěna železniční trať vedoucí z Okříšek do Brna s odbočkou na Vídeň a v roce 1909 byla (spolu s železniční tratí vedoucí z Okříšek do Znojma) odkoupena státem. Již v roce 1919 měla Třebíč telefonický úřad a v Třebíči i Náměšti nad Oslavou byl i úřad telegrafický.\n\nV okrese Třebíč je celkem 1081 km silnic I., II. a III. třídy. Okresem neprobíhá žádná dálnice.\n\nV roce 1900 v politickém okresu žilo asi 75 obyvatele na kilometr čtvereční, z toho v s. o. Náměšť nad Oslavou žilo 59 ob./km², v s. o. Třebíč žilo 85 ob./km². V roce 1930 žilo na okrese 83 ob./km² (s. o. Náměšť nad Oslavou 66 ob./km² a s. o. Třebíč 93 ob./km²) a v roce 1950 žilo v tehdejším okresu Třebíč 82 ob./km². V roce 2005 žilo 53,24 procenta obyvatel ve městech a hustota zalidnění byla 77 ob./km². V politickém okresu či následném okresu žila do roku 1918 většina obyvatel české národnosti, jen menší procento bylo národnosti německé a minimální procento bylo národnosti cizí. Po roce 1918 již ubylo i německé národnosti a většinu tvořili Češi. V roce 1930 ještě žilo v okresu 177 obyvatel židovské národnosti.\n\nV oblasti náboženské měla v okresu většinovou podporu církev katolická, v roce 1880 ještě žilo v okresu 1132 občanů židovského vyznání, toto číslo postupně klesalo, naopak narůstal podíl občanů hlásících se k církve evangelické a po roce 1920 i hlásících se k československé církvi. Po roce 1920 narostlo i číslo občanů označujících sama sebe jako bez vyznání.\n\nV roce 1900 žilo v politickém okresu Moravské Budějovice asi 59,4 obyvatele na kilometr čtvereční, z toho v s. o. Moravské Budějovice žilo 64,1 ob./km², v s. o. Jemnice žilo 52,9 ob./km². V roce 1930 se počet obyvatel na kilometr čtvereční zvýšil v celém p. o. na 61, v roce 1950 poklesla na 51,8 ob. na km². Politický okres byl převážně český, stejně jako třebíčský p. o., jen na jihu jemnického s. o. byly obce, kde i třetina obyvatel byla německého původu. Z jiných národností žili v p. o. ještě rusíni, poláci a hlavně židé. V oblasti náboženské byl okres prakticky po celou dobu své existence převážně katolický, pouze minoritní procenta obyvatel byla židovského vyznání či příslušníci církve československé nebo evangelické.\n\nV roce 1900 bylo celkem aktivně pracujících (zaměstnaných) obyvatel v tehdejším politickém okrese Třebíč 26 249, nezaměstnaných (tj. bez povolání) bylo tehdy 27334 a v domácích službách byl zaměstnáno 745 osob. Celkový počet obyvatel v tehdejším p. o. byl 54 328. V roce 1930 bylo nezaměstnaných celkem 28 007 osob (v s. o. Náměšť n. O. 8 111 osob a v s. o. Třebíč 19 896 osob), zaměstnaných v celém okrese bylo 26 180 osob (v s. o. Náměšť nad Oslavou 7 109 osob a v s. o. Třebíč 19 071 osob). Domácích zaměstnanců a pomáhajících členů rodin bylo v celém okrese dohromady 5 804. Nejvíce pracujících pracovalo jako dělníci, druhé nejpočetnější postavení v zaměstnání bylo \"\"samostatní\"\". V tehdejším politickém okrese Moravské Budějovice bylo v r. 1900 celkem 17 580 nezaměstnaných, v domácích službách bylo celkem 474 osob. Celkový počet obyvatel byl v tomto roce 41 784. V roce 1930 bylo nezaměstnaných celkem 17 802 obyvatel, z toho 11 879 v s. o. Moravské Budějovice a 5 923 v s. o. Jemnice. Na rozdíl od p. o. Třebíč bylo nejvíce pracujících v kategorii \"samostatní\", druhé nejpočetnější povolání bylo \"dělníci\".\n\nV roce 2003 byl průměrný plat v okrese Třebíč 13 778 korun Českých, počet stabilně zaměstnaných na okrese byl 23 207, počet nezaměstnaných byl 8 258. To znamenalo míru nezaměstnanosti ve výši 14 %.\n\nV okrese Třebíč má v roce dle investičních pobídek vzniknout 200 nových pracovních míst.\n\nNejvýznamnější střední školou na tehdejším politickém okrese bylo Třebíčské gymnázium a po roce 1918 měly být zřizovány další střední školy. V samotné Třebíči bylo v roce 1930 zaměstnáno ve školství 122 osob (z toho 113 učitelů) a několik českých i německých obecných i měšťanských škol. Další školy byly i v Náměšti nad Oslavou i v jednotlivých obcích. V roce 1919 bylo v třebíčském hejtmanství 83 obecných škol, z toho 2 německé. Mezi těmito školami bylo 7 pětitřídních, 5 čtyřtřídních (z toho 1 německá), 7 trojtřídních (z toho jedna německá), 24 dvojtřídních a 38 jednotřídních. V hejtmanství byly i 4 měšťanské školy (všechny v Třebíči), 5 pokračovacích škol, 2 zimní hospodářské školy, obchodní škola v Třebíči a gymnázium v Třebíči. Další školské středisko (a jediné významnější v tehdejším p. o. Mor. Budějovice) bylo ve městě Moravské Budějovice, další méně významné školy byly i v Jemnici a Jaroměřicích nad Rokytnou.\n\nV roce 1930 v s. o. Třebíč pracovalo 223 pracovníků v celkem 58 zařízeních a v s. o. Náměšť nad Oslavou pracovalo 21 pracovníků ve 13 zařízeních, v tomtéž roce v s. o. Moravské Budějovice pracovalo ve zdravotnictví celkem 75 pracovníků ve 26 zařízeních, v s. o. Jemnice pracovalo 21 osob v 11 zařízeních.\n\nOkresem prochází silnice I. třídy I/23 a I/38. Silnice II. třídy jsou II/112, II/151, II/152, II/349, II/351, II/360, II/361 II/390, II/392, II/393, II/396, II/399, II/400, II/401, II/402, II/403, II/405, II/408, II/410 a II/411.\n\nV okresu sídlí společnost MANN+HUMMEL Group, byla založena v roce 1941 v německém Ludwigsburgu a je předním světovým expertem na filtrační systémy. Dodává originální sériové výrobky a řešení pro mezinárodní automobilový a strojírenský průmysl. Portfolio produktů společnosti zahrnuje průmyslové filtry, řadu produktů na snížení emisí dieselových motorů, membránové filtry pro filtraci vody a filtrační zařízení. Na území České republiky zastupují MANN+HUMMEL Group tři společnosti. Dvě z nich sídlí v Nové Vsi: MANN+HUMMEL (CZ) s.r.o. a MANN+HUMMEL Service s.r.o. a zaměstnávají dohromady přes 1200 zaměstnanců. MANN+HUMMEL Innenraumfilter CZ s.r.o. sídlí v Uherském Brodě a zaměstnává téměř 300 zaměstnanců.\n\nVe výrobním závodě MANN+HUMMEL (CZ) s.r.o. se vyrábějí kapalinové a vzduchové filtry i další komponenty pro strojírenský, převážně automobilový průmysl. MANN-FILTER je nejsilnější zahraniční značkou filtrů v České republice a na Slovensku a pod její značkou se v Nové Vsi vyrobí přibližně 20 milionů filtrů ročně. Centrum sdílených služeb MANN+HUMMEL Service s.r.o. poskytuje servisní služby pro ostatní pobočky MANN+HUMMEL Group. Do portfolia firmy patří služby v oblasti účetnictví a financí, výzkumu a vývoje, IT & SAP, kvality, lidských zdrojů, managementu projektů, nákupu a dalších. Část společnosti sídlí také v Technologickém parku v Brně.\n\nMěsta jsou uvedena tučně, městyse \"kurzívou\", části obcí .\n\nDo 1. ledna 2007 byly v okrese Třebíč začleněny také obce:\n\n\n\n\n\n\n\n\n\n\n\n\n\n"}
{"id": "21898", "url": "https://cs.wikipedia.org/wiki?curid=21898", "title": "Hvožďany", "text": "Hvožďany\n\nNázev Hvožďany má několik obcí:\n\na části obcí\n"}
{"id": "21899", "url": "https://cs.wikipedia.org/wiki?curid=21899", "title": "Chodov", "text": "Chodov\n\nChodov je název nebo součást názvu několika českých obcí: \n\n… nebo částí obcí:\n\nNa jeho území leží\n"}
{"id": "21900", "url": "https://cs.wikipedia.org/wiki?curid=21900", "title": "Kanice", "text": "Kanice\n\nNázev Kanice má několik obcí:\n\n\nKanice je také jméno dvou polských obcí:\nPřírodní památka: \n"}
{"id": "21902", "url": "https://cs.wikipedia.org/wiki?curid=21902", "title": "Národní přírodní rezervace v Česku", "text": "Národní přírodní rezervace v Česku\n\nNárodní přírodní rezervace (zkracováno NPR) je v Česku nejvýznačnější kategorie ochrany maloplošných území. Poskytuje ochranu v mezinárodním nebo národním měřítku unikátním přírodním ekosystémům s vzácnými a ohroženými organismy i anorganickými fenomény. \n\nMezi základní ochranné podmínky stanovené zákonem č. 114/1992 Sb., o ochraně přírody a krajiny patří zákaz libovolných zásahů do prostředí, zejména\n\nNPR je zřizováno vyhláškou Ministerstva životního prostředí ČR. V červnu roku 2012 bylo vyhlášeno 111 území jako NPR, k prosinci 2013 to pak bylo 110 území. K lednu 2018 pak 109 rezervací o celkové rozloze 29 532 ha (0,37 % rozlohy ČR). Úbytek je mnohdy zapřičiněn spojováním rezervací do větších. \n\nK jejich značení se dle vyhlášky 395/1992 Sb. používají tabule s velkým státním znakem České republiky a příslušným textem, navíc jsou její hranice na sloupcích či hraničních stromech označeny dvěma vodorovnými červenými pruhy vzdálenými od sebe zhruba 5 cm.\n\nV letech 1956 až 1992 na území Československa existovaly Státní přírodní rezervace. Jejich náplň určil zákon o ochraně přírody č.40/1956 Sb.\n\n\n"}
{"id": "21909", "url": "https://cs.wikipedia.org/wiki?curid=21909", "title": "Plunžr", "text": "Plunžr\n\nPlunžr je druh pístu, který je zároveň i pístní tyčí.\n\nPoužívá se především jako součást některých druhů čerpadel a hydraulických strojů. Plunžrové čerpadlo je užíváno především pro čerpání kašovitých hmot (například kaly nebo beton).\n\nVýhodou plunžru proti klasickým pístům je jeho výrobní nenáročnost (je to vlastně jen jednoduchá tyč) a relativně snadná možnost utěsnění pomocí ucpávek.\n\nJeho další výhodou je odolnost proti nečistotám. Díky jednoduchému tvaru se proti klasickému plochému pístu nemají nečistoty kde uchytit. \n"}
{"id": "21911", "url": "https://cs.wikipedia.org/wiki?curid=21911", "title": "Jan Evangelista Chadt-Ševětínský", "text": "Jan Evangelista Chadt-Ševětínský\n\nJan Evangelista Chadt-Ševětínský (26. února 1860 Kubova Huť – 15. března 1925 Praha) byl český lesník, historik a autor článků a knih o lesnictví a myslivosti.\n\nChadt se narodil v myslivně na úpatí Boubína, kde byl jeho otec revírníkem. Studoval na škole v Ševětíně (podle té zvolil svůj literární přídomek) a v Albrechticích u Týna nad Vltavou. Absolvoval reálné gymnázium a lesnické a hospodářské učiliště v Písku a po složení státních lesnických zkoušek začal pracovat jako lesník u hlubockých Schwarzenbergů.\n\nJako adjunkt působil v Zátoni na panství Vimperk, v Kamýku na panství Lovosice, na šumavském Březníku na panství Dlouhá Ves, ke konci v ústřední účtárně v Třeboni a na lesním úřadě ve Vimperku. Roku 1897 byl jmenován revírníkem na šumavském polesí Rokytka, po pěti letech přeložen na lounské polesí Obora u Vinařic, kde sloužil jako menšinový kulturní pracovník. Roku 1920 mu obě tehdejší lesnické fakulty – pražská a brněnská – nabídly docenturu, Chadt přijal pražskou nabídku a po následující tři roky působil jako vrchní lesní správce a přednášející. V roce 1923 odešel na odpočinek a přestěhoval se do Krče u Prahy, aby dál přednášel dějiny lesů a myslivosti na lesnické fakultě.\n\nSvůj volný čas věnoval studiu archivů a kronik. Už od mládí přispíval do lesnických, mysliveckých a etnografických časopisů. V jeho knize \"Průvodce do pralesa a na Boubín\" je poprvé zmíněna rezervace Boubín. V roce 1895 vydal knihu \"Dějiny lesů v Čechách\" vlastním nákladem. Její zaměření na lesnictví a myslivost je i tématem knihy \"Dějiny lovu a lovectví v Čechách, Moravě a ve Slezsku\", kterou vydal v roce 1909 v Lounech, a obsáhlých \"Dějin lesů a lesnictví\" vydaných roku 1913 v Písku. Pod názvem \"České lesnické písemnictví\" zpracoval první soupis českých knih a časopisů. Za svou literární kariéru vydal 82 spisů z oborů lesnické a myslivecké vědy a na 500 odborných článků publikovaných v 46 časopisech nebo naučných slovnících.\n\nCennou se stala i jeho záliba v památných stromech: v roce 1899 publikoval první přehled památných stromů v Čechách, v roce 1908 vyšel jeho rozšířený soupis pod názvem \"Staré a památné stromy v Čechách, na Moravě a ve Slezsku\" v časopise \"Český lid\" zmiňující 165 stromů. V roce 1913 vyšlo v Písku doplněné vydání s popisy 320 stromů včetně 160 obrazů, tvoří také samostatnou část \"Dějin lesů a lesnictví\".\n\nVysoká škola zemědělská v Brně (dnešní Mendelova univerzita v Brně) postavila Chadtovi pomník v tzv. Lesnickém Slavíně na školním lesním podniku Křtiny u Olomučan. Jméno Chadta nese památný Smrk J. E. Chadta v Lysické oboře a také jej nesl již pokácený Chadtův smrk.\n\n\n"}
{"id": "21912", "url": "https://cs.wikipedia.org/wiki?curid=21912", "title": "Smrk J. E. Chadta v Lysické oboře", "text": "Smrk J. E. Chadta v Lysické oboře\n\nSmrk J. E. Chadta v Lysické oboře byl památný strom v Lysické oboře, bývalé zámecké dančí oboře u Lysic, nesoucí jméno významného českého lesníka Jana Evangelisty Chadta-Ševětínského. Smrk byl jedním z nejmohutnějších smrků v Česku.\n\nVíce než dvěstěletý smrk ztepilý (\"Picea abies\") rostl ve svahu nad tenisovým hřištěm, v blízkosti školy. Měřený obvod jeho kmene byl 432 cm a rostl do výše 39 m. Objem jeho dřeva byl okolo 18 m³. Ve dvou třetinách se kmen rozděloval na dva vrcholy. Obě špičky byly však na konci jeho života již suché a roli vrcholu přejímala silná větev, které se obloukem z třetiny výšky stáčela vzhůru. Ač byl smrk spolu s dalšími v okolí sázen jako solitérní na louce a byl proto hluboce zavětven, v době svého vyvrácení rostl mezi mladými listnatými stromy, většinou lípami. Smrk byl památným vyhlášen 27. května 2004, tehdy byl však již suchý. Společně s vyhlášením za památný strom byla několik metrů od smrku ve svahu umístěná kamenná informační deska.\n\nV roce 2011 došlo k vyvrácení stromu, ze kterého zůstalo pouze ležící torzo.\n\nV Lysické oboře roste více než desítka dvěstěletých smrků, které mají obvod přes 3 metry.\n\n"}
{"id": "21914", "url": "https://cs.wikipedia.org/wiki?curid=21914", "title": "Lesná", "text": "Lesná\n\nNázev Lesná má více sídel:\n\n\n\n\n\n\n"}
{"id": "21916", "url": "https://cs.wikipedia.org/wiki?curid=21916", "title": "Lípa velkolistá v zámeckém parku, Chyše", "text": "Lípa velkolistá v zámeckém parku, Chyše\n\nV parku zámeckém parku v obci Chyše roste památná lípa velkolistá (\"Tilia platyphyllos\"). Měřený obvod kmene je 693 cm a její výška dosahuje 25 m. Její hlavní větve jsou v koruně staženy lany.\n\n"}
{"id": "21917", "url": "https://cs.wikipedia.org/wiki?curid=21917", "title": "Dědice (rozcestník)", "text": "Dědice (rozcestník)\n\nNázev Dědice má více sídel: \n\na také \n\nV současnosti jsou jedinou obcí toho jména, která má obecní úřad, Dědice v okrese Třebíč, které se nachází na jihozápadní Moravě 7 km od Moravských Budějovic.\n"}
{"id": "21919", "url": "https://cs.wikipedia.org/wiki?curid=21919", "title": "Lípa malolistá v zámeckém parku, Chyše", "text": "Lípa malolistá v zámeckém parku, Chyše\n\nV parku zámeckém parku v obci Chyše roste památná lípa malolistá (\"Tilia cordata\"). Obvod kmene je 561 cm ve výšce 50 cm a její výška dosahuje 27 m.\n\n"}
